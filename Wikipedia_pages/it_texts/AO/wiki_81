{"id": "2150307", "revid": "123269863", "url": "https://it.wikipedia.org/wiki?curid=2150307", "title": "Paul Watson (ambientalista)", "text": "Il comandante Watson ha preso parte ad una protesta del Sierra Club contro i \"test\" nucleari nel 1969. \u00c8 stato uno dei soci fondatori di Greenpeace, inizialmente come \"skipper\", e pi\u00f9 tardi \u00e8 divenuto un membro del consiglio. Watson sosteneva una strategia di azione diretta che entrava in netto contrasto con l'interpretazione di nonviolenza di Greenpeace. Per questo motivo venne estromesso dal consiglio nel 1977 e successivamente lasci\u00f2 l'organizzazione. Nello stesso anno fond\u00f2 la Sea Shepherd Conservation Society. L'associazione e il suo operato sono oggetto di una famosa serie televisiva, \"Whale Wars\".\nNel 2000 il Time lo defin\u00ec uno degli eroi dell'ambientalismo del XX secolo, nel 2008 \u00e8 stato nominato da \"The Guardian\" \u00abuna delle 50 persone che potrebbero salvare il pianeta\u00bb per il lavoro di Sea Shepherd e attualmente risulta uno dei maggiori esponenti del movimento per l'ambiente e per i diritti degli animali nel mondo.\nBiografia.\nWatson \u00e8 nato a Toronto nel 1950 da Anthony Joseph Watson e Annamarie Larsen ed \u00e8 cresciuto a St Andrews nel Nuovo Brunswick. Tra il 1968 e primi anni del 1970, si un\u00ec alla Guardia Costiera del Canada, dove ha prestato servizio a bordo di navi di ricerca e \"hovercraft\" di soccorso. Nel 1969 firm\u00f2 un contratto come marinaio con il consolato norvegese a Vancouver e venne spedito sulla \"Bris\", una nave da 35\u00a0000 tonnellate, dove svolse mansioni sotto coperta.\nWatson \u00e8 bipolide, avendo sia la cittadinanza canadese che quella statunitense.\nI primi anni.\nNell'ottobre 1969, Watson ha aderito ad una protesta del Sierra Club contro i \"test\" nucleari sull'isola di Amchitka. Il gruppo che si \u00e8 costituito a seguito della protesta fu la \"Don't Make a Wave Committee\", che si \u00e8 evoluta nel gruppo conosciuto oggi come Greenpeace. Watson ha navigato come un membro dell'equipaggio a bordo della \"Greenpeace Too!\" nel 1971 e fu \"skipper\" della \"Astral\" nel 1972. Paul Watson ha continuato a militare come membro dell'equipaggio, \"skipper\" e responsabile di Greenpeace per diversi anni in tutta la met\u00e0 degli anni 1970. Secondo Watson, nel giugno del 1975, durante una campagna di Greenpeace per combattere la caccia alle balene dell'Unione Sovietica, si \u00e8 verificato un incidente che ha cambiato la sua vita.\nInfatti all'epoca Watson era primo ufficiale sulla nave \"Greenpeace\", al comando di John Cormack, che cercava di contrastare la flotta baleniera sovietica. Watson e Hunter (altro membro dell'equipaggio) in una spericolata azione a bordo di un gommone, si misero tra l'arpione della baleniera sovietica e una balena che stava per essere colpita, rischiando cos\u00ec la loro stessa vita. Malgrado ci\u00f2 non fu possibile salvare la balena, ma da quel momento Watson decise di dedicare la sua vita alla difesa delle balene e di tutte le altre creature marine. Nel 1977 Watson lasci\u00f2 Greenpeace con dichiarazioni polemiche nei confronti di quest'ultima quali: \u00abGreenpeace \u00e8 diventato un grande carrozzone burocratico. Non \u00e8 pi\u00f9 come prima. Dovrebbe concentrarsi sui problemi per cui ha iniziato a lottare.\u00bb e fond\u00f2 un'altra organizzazione, la Sea Shepherd Conservation Society.\nSea Shepherd Conservation Society.\nLa prima nave di Sea Shepherd, la \"Sea Shepherd\", \u00e8 stata acquistata nel dicembre del 1978 con il sostegno del \"Fund for Animals\". Sea Shepherd si \u00e8 presto affermata come uno dei gruppi ambientalisti pi\u00f9 controversi, noto per le strategie provocatorie e per l'azione diretta. Queste strategie includono il lancio di oggetti sui ponti delle navi baleniere, quali bombe all'acido butirrico (prodotto innocuo ma dall'odore nauseabondo), l'uso di cime \"blocca eliche\", nel tentativo di sabotare le navi e l'affondamento di due baleniere in un porto islandese, tuttavia queste azioni vengono condotte con l'obbligo di non provocare danni o ferite agli equipaggi. Watson rimane il \"leader\" di Sea Shepherd ed utilizza il titolo di \"captain\" (comandante) in riferimento al suo ruolo nell'organizzazione. L'organizzazione e le sue attivit\u00e0 per fermare la caccia alle balene sono al centro di una serie TV, \"Whale Wars\", in onda su Animal Planet.\nAltre attivit\u00e0.\nWatson e il suo equipaggio distruggono sistematicamente chilometri di reti da pesca derivanti e combattono anche contro la caccia alle foche.\nNell'Aprile 2003 Watson venne eletto nel direttivo della \"US-Naturschutzorganisation Sierra Club\", dove egli volle introdurre i temi della crescita incontrollata della popolazione mondiale, dell'immigrazione e del vegetarianismo. Tuttavia queste sue iniziative non vennero accolte favorevolmente e per protesta contro il comportamento del direttivo in riferimento alla caccia e pesca indiscriminata, egli rassegn\u00f2 le dimissioni nell'aprile 2006.\nColpi di arma da fuoco.\nIl 7 marzo 2008 Watson dichiar\u00f2 di essere stato colpito da proiettili di arma da fuoco sparati da parte dell'equipaggio della baleniera giapponese \"Nisshin Maru\", durante un'azione di disturbo nelle acque antartiche. La pallottola che colp\u00ec Watson fu fermata dal suo giubbotto antiproiettile. Un altro componente dell'equipaggio fu colpito da un razzo di segnalazione. L'incidente venne filmato e mandato in onda nella serie televisiva \"Animal Planet\" nel quale Watson mostra il giubbotto e la pallottola.\nLe autorit\u00e0 giapponesi respinsero comunque questa versione, dichiarando in un primo momento che gli equipaggi delle baleniere non dispongono di armi da fuoco, ma poi asserendo che in quell'occasione furono sparate pallottole di gomma e razzi di segnalazione, che producono solo rumore e lampi, non in grado di provocare ferite.\nAccuse, condanne e arresto.\nWatson venne messo sotto accusa nel 1993 in Canada a causa delle sue azioni contro pescherecci cubani e spagnoli davanti alle coste di Terranova. Nel 1997 venne accusato dal governo norvegese di aver cercato di affondare il peschereccio \"Nybr\u00e6nna\", ricevendo una condanna a 120 giorni di carcere. Tuttavia le autorit\u00e0 olandesi (dove egli si trovava) si rifiutarono di consegnare Watson alle autorit\u00e0 norvegesi.\nNel giugno 2010, per richiesta del governo giapponese, fu incaricata l'Interpol di assumere informazioni circa l'attivit\u00e0 e le zone di permanenza di Watson (la cosiddetta: \"blue notice\"). La \"red notice\", richiesta anche dal Giappone e che prevede anche l'arresto dell'individuo, non fu accolta.\nIl 12 maggio 2012 Watson venne arrestato a Francoforte. La polizia tedesca ha affermato che il mandato per l'arresto \u00e8 stato spiccato in risposta a una presunta violazione del traffico navale in Costa Rica. Il presunto reato avvenne durante la registrazione del documentario \"Sharkwaters\" nel 2002, su un'operazione illegale di caccia agli squali per prelevarne le pinne (\"shark finning\"), compiuta dalla barca costaricana \"Varadero\". Su ordine delle autorit\u00e0 guatemalteche \"Sea Shepherd\" ordin\u00f2 all'equipaggio del \"Varadero\" di cessare l'attivit\u00e0 e di rientrare in porto per rispondere del reato. Mentre \"Sea Shepherd\" stava scortando la \"Varadero\" verso il porto, sono state cambiate le carte in tavola e una nave armata del Guatemala \u00e8 stata inviata a intercettare l'equipaggio del \"Sea Shepherd\". L'equipaggio della \"Varadero\" ha accusato \"Sea Shepherd\" di aver tentato di uccidere i componenti dell'equipaggio stesso, mentre . Per evitare la nave armata del Guatemala, \"Sea Shepherd\" ha poi fatto rotta per la Costa Rica, ove scopr\u00ec altre attivit\u00e0 illegali come l'utilizzo di edifici industriali per far essiccare migliaia di pinne di squalo.\nIl 23 maggio 2012 Watson venne liberato sotto il pagamento di una cauzione di 250\u00a0000 euro (pagati dall'attore Pierce Brosnan) e grazie alle numerose \"mail\" e lettere di protesta provenienti da cittadini di tutto il mondo. Watson, per\u00f2, non poteva ancora lasciare la Germania e rischiava comunque l'estradizione in Costa Rica.\nIl 22 luglio 2012 che Watson non avrebbe mai rispettato l'obbligo di firma presso gli organi competenti e che da qualche tempo si fosse reso irreperibile. Secondo la dichiarazione del suo avvocato, Watson avrebbe lasciato la Germania per destinazione ignota, soprattutto per paura di essere estradato in Costa Rica ed essere cos\u00ec sottoposto a dure condizioni di prigionia. Il 25 luglio l'avvocato conferm\u00f2 che il suo assistito aveva lasciato la Germania, sostenendo: \u00abAbbiamo ragione di credere, sulla base di fonti affidabili che, una volta in Costa Rica, il governo giapponese avrebbe chiesto l'estradizione del comandante Watson in Giappone, per rispondere delle accuse riguardanti le azioni di opposizione alle proprie attivit\u00e0 illegali di baleneria nel Santuario delle Balene nell'Oceano Antartico\u00bb.\nDopo essere stato in mare per 15 mesi \u00e8 rientrato a Los Angeles a fine ottobre 2013, passando la dogana senza essere arrestato: egli \u00e8 comparso di fronte alla Corte d'Appello degli Stati Uniti il 6 novembre 2013, sostenendo che n\u00e9 lui n\u00e9 la \"Sea Shepherd\" nel 2012 hanno violato un ordine di abbandonare le baleniere. Sebbene gli Stati Uniti siano membri firmatari dell'Interpol, Watson non \u00e8 stato incarcerato in attesa di estradarlo nella Costa Rica o in Giappone. Egli viveva nel Vermont, scrivendo libri. Risiede a Parigi dal luglio 2014.\nMatrimoni e figli.\nWatson ha una figlia, nata dalla prima moglie, Starlet Lum, attivista di Greenpeace, nel 1980. La seconda moglie, Lisa Distefano, \u00e8 un'ex modella di \"Playboy\", successivamente coinvolta in Sea Shepherd. La terza moglie \u00e8 anche lei attivista di Sea Shepherd. Nel 2015 si \u00e8 sposato per la quarta volta con la russa Yana Rusinovich, pi\u00f9 giovane di lui di 31 anni."}
{"id": "2150308", "revid": "1953061", "url": "https://it.wikipedia.org/wiki?curid=2150308", "title": "Meriden (West Midlands)", "text": "Meriden \u00e8 un paese della contea delle West Midlands, in Inghilterra."}
{"id": "2150309", "revid": "74801", "url": "https://it.wikipedia.org/wiki?curid=2150309", "title": "Blackheath (West Midlands)", "text": "Blackheath \u00e8 una localit\u00e0 della contea delle West Midlands, in Inghilterra."}
{"id": "2150310", "revid": "228587", "url": "https://it.wikipedia.org/wiki?curid=2150310", "title": "Southern Agrarians", "text": "I Southern Agrarians (noti anche come Vanderbilt Agrarians o Nashville Agrarians) erano un gruppo di dodici scrittori e poeti statunitensi con radici negli Stati del sud, che si unirono per pubblicare un manifesto del ruralismo, una collezione di saggi intitolata \"I'll Take My Stand\" (1930).\nI Southern Agrarians costituirono un importante ramo conservatore del populismo americano, e contribuirono al revival della letteratura meridionale negli anni '20 e '30, il cosiddetto \"Rinascimento del Sud\".\nLa loro base era principalmente la Vanderbilt University a Nashville (Tennessee): Davidson, Lytle, Ransom, Tate e Warren frequentavano l'universit\u00e0; Davidson e Ransom poi entrarono a far parte della facolt\u00e0, insieme a Owsley.\nMembri.\nI Southern Agrarians comprendevano:"}
{"id": "2150311", "revid": "439868", "url": "https://it.wikipedia.org/wiki?curid=2150311", "title": "Sede titolare di Voghenza", "text": "Voghenza (in latino: \"Vicohabentina\") \u00e8 una sede titolare vescovile della Chiesa cattolica.\nStoria.\nIl titolo fa riferimento all'antica citt\u00e0 di \"Vicus Habentia\", attestata come sede vescovile a partire dal 330, e storicamente documentata fino al vescovo Maurelio attorno al 644. A met\u00e0 del VII secolo la sede episcopale fu trasferita a nord dapprima a Ferrariola (\"Forum Alieni\"), quindi dal XII secolo a Ferrara.\nDal 1966 Voghenza \u00e8 annoverata tra le sedi vescovili titolari della Chiesa cattolica; dal 3 luglio 1998 l'arcivescovo, titolo personale, titolare \u00e8 Rino Fisichella, presidente del Pontificio consiglio per la promozione della nuova evangelizzazione."}
{"id": "2150312", "revid": "1953061", "url": "https://it.wikipedia.org/wiki?curid=2150312", "title": "Bloxwich", "text": "Bloxwich \u00e8 una localit\u00e0 della contea delle West Midlands, in Inghilterra."}
{"id": "2150314", "revid": "200568", "url": "https://it.wikipedia.org/wiki?curid=2150314", "title": "Brierley Hill", "text": "Brierley Hill \u00e8 una localit\u00e0 della contea delle West Midlands, in Inghilterra."}
{"id": "2150316", "revid": "1953061", "url": "https://it.wikipedia.org/wiki?curid=2150316", "title": "Brownhills", "text": "Brownhills \u00e8 una localit\u00e0 della contea delle West Midlands, in Inghilterra, gi\u00e0 frazione di Aldridge."}
{"id": "2150318", "revid": "287204", "url": "https://it.wikipedia.org/wiki?curid=2150318", "title": "Pierre Deligne", "text": "Deligne \u00e8 un ricercatore matematico che ha eccelso nel delineare connessioni tra vari campi della matematica.\n\u00c8 Professore Emerito alla Scuola di Matematica presso l'Institute for Advanced Study di Princeton. Giunse a Princeton nel 1984 dall'Institut des Hautes \u00c9tudes Scientifiques (IH\u00c9S), di cui nel 1970 divenne il pi\u00f9 giovane membro permanente mai nominato.\nBiografia.\nAll'incirca dodicenne, inizi\u00f2 a leggere i libri universitari di matematica del fratello ed a chiederne spiegazioni. I suoi interessi spinsero un insegnante di matematica della scuola superiore, J. Nijs, a prestargli alcuni volumi degli \"Elementi di Matematica\" di Nicolas Bourbaki, lo pseudonimo che alcuni matematici utilizzarono nel loro progetto di rinnovamento della matematica francese. Questo non \u00e8 il tipo di lettura che normalmente ci si sognerebbe di proporre ad un quattordicenne, ma per Deligne rappresent\u00f2 un'esperienza che gli cambi\u00f2 la vita.\nBench\u00e9 il padre volesse per lui una carriera da ingegnere che gli garantisse un buon tenore di vita, Deligne decise presto che avrebbe perseguito ci\u00f2 che amava, cio\u00e8 la matematica.\nStudi\u00f2 matematica alla Universit\u00e9 libre de Bruxelles e consegu\u00ec la \"Licence en math\u00e9matiques\", l'equivalente di un B.A. nel 1966 e il Ph.D., \"Doctorat en math\u00e9matiques\" nel 1968.\nNel 1972, consegu\u00ec il dottorato \"d'\u00c9tat \u00e8s Sciences Math\u00e9matiques\" presso l'Universit\u00e9 Paris-Sud 11. Deligne giunse all'Universit\u00e0 di Bruxelles con l'intento di diventare professore di scuola superiore e di praticare la matematica per piacere personale.\nA Bruxelles, come studente di Jacques Tits, scopr\u00ec con piacere che \u00abci si poteva guadagnare da vivere giocando, cio\u00e8 facendo ricerca in matematica\u00bb. Dopo un anno alla \u00c9cole normale sup\u00e9rieure a Parigi come \"auditeur libre\", Deligne fu contemporaneamente \"junior scientist\" presso il Belgian National Fund for Scientific Research e \"guest\" presso l'Institut des Hautes \u00c9tudes Scientifiques (IH\u00c9S). Rimase come membro visitatore all'IH\u00c9S dal 1968 al 1970, quando divenne membro permanente.\nAll'Institut des Hautes \u00c9tudes Scientifiques lavor\u00f2 con Alexander Grothendieck, inizialmente occupandosi della generalizzazione del Teorema Principale di Zariski nella Teoria degli schemi. Nel 1968, lavor\u00f2 anche con Jean-Pierre Serre col quale raggiunse importanti risultati nelle rappresentazioni l-adiche connesse alle forme modulari, e le equazioni funzionali congetturali delle funzioni L. Si occup\u00f2 inoltre di tematiche inerenti alla Teoria di Hodge. Collabor\u00f2 con David Mumford su una nuova descrizione degli spazi modulari per le curve. Il loro lavoro fu visto come un'introduzione ad una forma della teoria delle 'stack algebriche' e recentemente \u00e8 stato applicato ad alcune problematiche della teoria delle stringhe.\nProbabilmente il contributo pi\u00f9 noto di Deligne fu la dimostrazione della terza congettura di Weil. Questa dimostrazione complet\u00f2 un lavoro iniziato e ampiamente sviluppato da Grothendieck. Come corollario prov\u00f2 la nota congettura di Ramanujan\u2013Petersson per le forme modulari di peso maggiore di 1; la dimostrazione per le forme modulari di peso 1 fu prodotta assieme a Serre.\nFu contemporaneamente \"Member\" (1972\u201373, 1977) e \"Visitor\" (1981) presso la School of Mathematics all'Institute for Advanced Study, dove gli fu assegnata una facolt\u00e0 nel 1984.\nCondusse molti importanti studi oltre al suo lavoro sulla geometria algebrica. In collaborazione con George Lusztig, applic\u00f2 la coomologia per costruire rappresentazioni dei Gruppi di tipo Lie; con Michael Rapoport, lavor\u00f2 sui moduli spaces dal punto di vista algebrico, con l'applicazione alle forme modulari. Nel 1978 gli fu assegnata la medaglia Fields.\nNel 2013 Deligne ha ricevuto il Premio Abel \u00abper i fecondi contributi alla geometria algebrica a per i loro impatti trasformativi sulla teoria dei numeri, sulla teoria delle rappresentazioni...\u00bb (Abel Committee).\nOpere.\nDeligne ha scritto molte lettere ad altri matematici nel 1970, tra cui: "}
{"id": "2150319", "revid": "767487", "url": "https://it.wikipedia.org/wiki?curid=2150319", "title": "Ted Lapidus", "text": "Figlio di un sarto russo emigrato in Francia, s'impose quale stilista della Novelle Vogue alla fine degli anni cinquanta, quando, dopo aver aperto la sua maison di moda nel '58, lanci\u00f2 la moda unisex e safari. Fu il primo stilista a lanciare la spallina sotto le giacche e fece del \"jeans\" un abito di alta moda.\nHa anche vestito numerose star del cinema internazionale, come Brigitte Bardot e Alain Delon. All'indomani della morte, il presidente francese Nicolas Sarkozy ha reso omaggio al \"poeta dell'alta moda\", ricordando il merito di Lapidus di \"democratizzare la moda\"."}
{"id": "2150321", "revid": "287204", "url": "https://it.wikipedia.org/wiki?curid=2150321", "title": "Kenzo Takada", "text": ""}
{"id": "2150322", "revid": "767487", "url": "https://it.wikipedia.org/wiki?curid=2150322", "title": "U-429 - Senza via di fuga", "text": "U-429 - Senza via di fuga (\"In Enemy Hands\") \u00e8 un film del 2005 diretto da Tony Giglio.\nTrama.\nAmbientato durante la seconda Guerra Mondiale, il dominio tedesco sotto i mari \u00e8 indiscutibile, ma la Marina americana non si vuole arrendere. Al comando del sommergibile Swordfish viene assegnato il giovane comandante Sullivan, capace ma arrogante. Il suo aiutante Nathan Travers \u00e8, al contrario, molto pi\u00f9 anziano e dotato di esperienza nei rapporti con l'equipaggio. Nelle loro stesse acque incrocia l'U-Boot 429 capitanato dal Comandante Werdt che ha come secondo il vice Cremer. I due sono consapevoli che la guerra sta volgendo al peggio per la Germania. Attaccano e colpiscono lo Swordfish catturando i sopravvissuti dell'equipaggio. Non sanno per\u00f2 che, per un atto di autoritarismo privo di umanit\u00e0, Sullivan ha consentito che la meningite che aveva colpito uno dei suoi uomini si diffondesse sul sommergibile, passando cos\u00ec il contagio anche ai tedeschi."}
{"id": "2150323", "revid": "216538", "url": "https://it.wikipedia.org/wiki?curid=2150323", "title": "U-429", "text": ""}
{"id": "2150326", "revid": "1953061", "url": "https://it.wikipedia.org/wiki?curid=2150326", "title": "Coseley", "text": "Coseley \u00e8 una localit\u00e0 della contea delle West Midlands, in Inghilterra."}
{"id": "2150328", "revid": "647919", "url": "https://it.wikipedia.org/wiki?curid=2150328", "title": "Sacramento del matrimonio", "text": ""}
{"id": "2150329", "revid": "128334", "url": "https://it.wikipedia.org/wiki?curid=2150329", "title": "Virus dell'immunodeficienza felina", "text": "Il virus dell'immunodeficienza felina (spesso abbreviato in FIV, \"Feline Immunodeficiency Virus\") \u00e8 un Virus della famiglia dei retrovirus, appartenente alla sottofamiglia dei Lentivirinae, genere lentivirus. Nel gatto, questo agente patogeno costituisce la causa di un'immunodeficienza, denominata sindrome da immunodeficienza acquisita felina e volgarmente chiamata \"AIDS del gatto\", data la forte somiglianza alla sindrome da immunodeficienza acquisita che colpisce l'uomo. Questa peculiarit\u00e0 non implica affatto la possibilit\u00e0 della trasmissione del morbo da felini all'uomo: l'essere umano non \u00e8 contagiabile dal virus dell'immunodeficienza felina. La prima descrizione della patologia risale al 1986, quattro anni dopo la scoperta ufficiale dell'HIV. La malattia finora \u00e8 classificata come incurabile, ma spesso sul breve periodo si rivela asintomatica. A pi\u00f9 lungo termine, per\u00f2, si avvia il processo di deterioramento del sistema immunitario dell'organismo ospite, il quale, in seguito a infezioni secondarie, muore. Finora sono stati identificati nove diversi ceppi del virus da undici diverse razze di gatto in isolamento, compresi i ceppi specifici da leoni e puma. Anche esemplari di iena maculata sono risultati positivi ai test sul virus, nonostante essi non appartengano alla stessa famiglia del gatto.\nClassificazione.\nIl \"Feline Immunodeficiency Virus\" \u00e8 un lentivirus che colpisce il sistema immunitario del gatto compromettendone l'efficiente funzionamento e rendendo quindi il gatto affetto da FIV pi\u00f9 suscettibile a infezioni secondarie. \nIl virus si trova nei gatti domestici di tutto il mondo ed infetta anche felini selvaggi come i leopardi delle nevi, i leoni, le tigri, i giaguari, le pantere e le linci rosse della Florida. Bench\u00e9 sia stato isolato solamente nel 1987, \u00e8 noto che FIV esiste da molto tempo. L'infezione \u00e8 molto comune nei gatti che vivono fuori casa o che sono liberi di girovagare. I gatti maschi sono 2 volte pi\u00f9 colpiti delle femmine. Infatti, i gatti liberi di girovagare hanno pi\u00f9 probabilit\u00e0 di altri di contrarre l'infezione, essendo maggiormente esposti al rischio di ferite da morso. Diversamente da FeLV, nei rifugi per gatti l'infezione da FIV \u00e8 rara in proporzione alle ferite da morso che ci si aspetterebbe in un luogo simile.\nCiclo virale.\nL'infezione da FIV nei gatti, come quella da HIV negli esseri umani, \u00e8 caratterizzata da tre stadi. Quello iniziale o acuto dell'infezione da FIV \u00e8 spesso caratterizzato da febbre, linfonodi gonfi e predisposizione ad infezioni della pelle o dell'intestino. Questo stadio generalmente si sviluppa alla quarta - sesta settimana dopo l'esposizione al virus. \nIl secondo stadio \u00e8 latente, non si notano i sintomi della malattia, e pu\u00f2 durare per molti anni, durante i quali il sistema immunitario pu\u00f2 essere lentamente cancellato. \nQuando l'immunodeficienza diventa grave, si sviluppa il terzo stadio dell'infezione. Il terzo stadio \u00e8 quello terminale e si riscontra pi\u00f9 comunemente nei gatti tra i 5 e i 12 anni (FeLV colpisce gatti tra 1-5 anni). Durante questo stadio clinico terminale, il sistema immunitario del gatto non funziona correttamente dal momento che il virus ne ha ucciso le cellule essenziali. Pertanto, gli animali nel terzo stadio della malattia sono particolarmente predisposti alle infezioni, di solito croniche, che possono essere batteriche, da miceti o da parassiti. Spesso sono causate da microrganismi che normalmente non causano gravi malattie nei gatti, ma il sistema immunitario ormai limitato non riesce a contrastarle, per cui si determina la proliferazione dell'infezione che si moltiplica rapidamente causando la malattia. Queste si definiscono infezioni \u201copportunistiche\u201d.\nModalit\u00e0 di trasmissione.\nIl contagio avviene tramite scambi di sangue o altri fluidi organici tra un gatto malato ed uno sano: pi\u00f9 frequentemente nei gatti il contagio avviene attraverso l'accoppiamento o tramite ferite da morso: per questo i gatti maschi interi, con libero accesso all'esterno, sono i soggetti pi\u00f9 a rischio. A differenza di FeLV, FIV non si trasmette con un prolungato e stretto contatto. Poich\u00e9 si trova nella saliva, il virus viene inoculato attraverso le ferite da morso. Il contagio tramite la cassettina della lettiera, le scodelle del cibo e dell'acqua, oppure perch\u00e9 i gatti dormono vicini o giocano insieme \u00e8 estremamente improbabile.\nTrasmissione verticale madre-figlio.\nSi pu\u00f2 verificare se la gatta viene infettata durante la gestazione o l'allattamento. La trasmissione dell'infezione nell'utero o attraverso il latte \u00e8 molto rara. Le gatte gi\u00e0 infette dal FIV prima della gravidanza di solito partoriscono gattini non infetti.\nClinica.\nIl virus determina la sindrome da immunodeficienza acquisita felina, simile all'AIDS umano. La malattia determina nel lungo periodo una maggiore suscettibilit\u00e0 del gatto ad infezioni secondarie, perlopi\u00f9 opportunistiche, e all'insorgenza di neoplasie."}
{"id": "2150330", "revid": "1953061", "url": "https://it.wikipedia.org/wiki?curid=2150330", "title": "Darlaston", "text": "Darlaston \u00e8 una localit\u00e0 della contea delle West Midlands, in Inghilterra, gi\u00e0 comune fino al 1966."}
{"id": "2150331", "revid": "287204", "url": "https://it.wikipedia.org/wiki?curid=2150331", "title": "Scala di magnitudine del momento", "text": ""}
{"id": "2150334", "revid": "109739737", "url": "https://it.wikipedia.org/wiki?curid=2150334", "title": "Cima di Jazzi", "text": "La Cima di Jazzi (3.803\u00a0) \u00e8 una montagna delle Alpi Pennine, che si trova lungo il confine tra l'Italia e la Svizzera, con il versante italiano che domina la valle Anzasca e quello svizzero che si eleva sopra la Mattertal.\nCaratteristiche.\nLa cima di Jazzi \u00e8, nonostante la sua quota non raggiunga i 4.000\u00a0m, una delle vette pi\u00f9 famose del gruppo del Monte Rosa. Imponente ed arcigna, presenta una parete di circa 1800 metri che precipita sopra Macugnaga. Al centro di questa parete, quasi interamente roccioso, c'\u00e8 il \"Triangolo della Jazzi\", un salto di circa 500 metri completamente liscio, che presenta difficolt\u00e0 valutate tra il VI grado e l'A1. Venne superato direttamente il 28-29 giugno 1959 dalla cordata Bisaccia-Bertolini-Jachini. Si tratta tecnicamente di una via estremamente difficile, con continui passaggi di V, VI e A1."}
{"id": "2150335", "revid": "1953061", "url": "https://it.wikipedia.org/wiki?curid=2150335", "title": "Halesowen", "text": "Halesowen \u00e8 una localit\u00e0 della contea delle West Midlands, in Inghilterra. Fu un municipio fino al 1974."}
{"id": "2150339", "revid": "767487", "url": "https://it.wikipedia.org/wiki?curid=2150339", "title": "Hampton-in-Arden", "text": "Hampton-in-Arden \u00e8 un paese della contea delle West Midlands, in Inghilterra."}
{"id": "2150342", "revid": "118958806", "url": "https://it.wikipedia.org/wiki?curid=2150342", "title": "Clive Bell", "text": "Clive Bell nacque a East Shefford, Berkshire, nel 1881. Era il terzo dei quattro figli di William Heward Bell (1849-1927) e Hannah Taylor Cory (1850-1942), con un fratello maggiore (Cory), una sorella maggiore (Lorna Acton Bell) e una sorella minore (Dorothy Bell Miele). Suo padre, ingegnere civile, costru\u00ec la sua fortuna con alcune miniere di carbone nel Wiltshire e nel Galles. La famiglia visse a Cleeve House a Wiltshire. \nClive studi\u00f2 al Trinity College di Cambridge, dove si specializz\u00f2 in storia. Nel 1902 ricevette una borsa di studio a Parigi, dove ebbe inizio il suo interesse per l'arte. Al suo ritorno in Inghilterra, si trasfer\u00ec a Londra, dove conobbe e spos\u00f2 l'artista, Vanessa Stephen (sorella di Virginia Woolf) nel 1907. Con la prima guerra mondiale il loro matrimonio era ormai giunto al termine, ma mantennero un legame solido e affettuoso tanto da non separarsi mai ufficialmente. Vanessa ebbe un lungo rapporto con Duncan Grant e Clive una serie di relazioni tra cui Mary Hutchinson. Ebbero due figli, Julian e Quentin, e Clive riconobbe Angelica, la figlia che Vanessa ebbe da Duncan, come sua.\nPur vivendo prevalentemente a Londra, Clive trascorse numerosi periodi nell'idilliaca casa colonica di Charleston, dove viveva con Vanessa, Duncan e i loro tre figli. \nJulian e Quentin divennero entrambi scrittori. Julian combatt\u00e9 e mor\u00ec nella guerra civile spagnola del 1937. \nAngelica fu inizialmente allevata come figlia di Clive fino a quando non si spos\u00f2 e le fu rivelato che in realt\u00e0 Duncan Grant era il suo padre biologico. Questo inganno costituisce il messaggio centrale del suo romanzo, \"Ingannata con dolcezza\".\nClive Bell \u00e8 stato uno dei pi\u00f9 importanti fautori del formalismo in estetica. \nMentre il formalismo tradizionale, legato a Immanuel Kant), sostiene che sia la vista a definire quali sono le propriet\u00e0 di un oggetto formale per definirlo artistico e quindi cosa definisce le esperienze estetiche, Bell propose una visione molto estrema del formalismo. \nEgli sostenne che niente in un oggetto \u00e8 in alcun modo rilevante per valutare se si tratti di un'opera d'arte o se sia esteticamente valida. Che cosa rappresenta un dipinto, per esempio, \u00e8 completamente irrilevante per la sua valutazione. \nDi conseguenza, egli ritenne che la conoscenza del contesto storico di un dipinto o l'intenzione del pittore non sia necessaria per l'apprezzamento delle arti visive. \nScrisse: \"per apprezzare un'opera d'arte abbiamo bisogno di portare con noi nulla dalla vita, non la conoscenza delle sue idee e degli affari, non la familiarit\u00e0 con le sue emozioni\"."}
{"id": "2150343", "revid": "1748973", "url": "https://it.wikipedia.org/wiki?curid=2150343", "title": "Pianeta Mare", "text": "Pianeta mare \u00e8 stata una trasmissione televisiva, condotta da Tessa Gelisio, nata nel 2003 su Rete 4 a carattere ambientale sul mare, sulla pesca e sulla cucina del pesce, nonch\u00e9 risposta Mediaset al programma RAI \"Lineablu\". Dal 5 luglio 2015 al 24 settembre 2017 \u00e8 stata trasmessa su Canale 5 ogni domenica dalle 11.00 alle 12.00.\nIl programma.\nLa trasmissione ha avuto il patrocinio del \"Ministero delle politiche agricole alimentari e forestali\".\nLe puntate si articolavano con interviste a personaggi, escursioni in suggestivi ambienti naturali nelle cucine di cuochi famosi e/o pescatori e semplici casalinghe, riprese sopra e sotto l'acqua, nelle localit\u00e0 di mare di tutta Italia e talvolta in paesi esotici tropicali. Caratteristica del programma \u00e8 stato il coinvolgimento dei protagonisti del mare quali pescatori, guide subacquee, biologi e ricercatori, responsabili delle AMP (Aree marine protette). ambientalisti come anche semplici persone che casualmente si trovavano a tiro della dinamicit\u00e0 di Tessa Gelisio.\nInoltre per qualche tempo vi sono stati presentati filmati fatti in giro per il mondo dalla corrispondente Gloria Bellicchi.\nParticolare interesse del programma il fatto che Tessa Gelisio, ottima subacquea, si immergeva, conduceva e intervistava anche dai fondali i vari servizi attraverso delle maschere speciali munite di particolari rice-trasmettitori audio.\nIn sintesi nella prima parte del programma venivano mostrate immagini spettacolari del mare e dei suoi abitanti, mentre nella seconda intitolata \"Sulla rotta dei gabbiani\" si assisteva alla pesca o all'attivit\u00e0 dei pescatori.\n\"Pianeta Mare Estate (2004-2014, 2017)\".\nDal 2004 and\u00f2 in onda la versione estiva della trasmissione con il titolo di \"Pianeta Mare Estate\" ed ha lo stesso cast di \"Pianeta Mare\". Nel 2015 questa versione non \u00e8 presente, in quanto sono trasmesse nuove puntate su Canale 5. La nuova edizione parte dal 12 giugno al 24 settembre 2017 sempre su Canale 5."}
{"id": "2150344", "revid": "1953061", "url": "https://it.wikipedia.org/wiki?curid=2150344", "title": "Dorridge", "text": "Dorridge \u00e8 una localit\u00e0 della contea delle West Midlands, in Inghilterra."}
{"id": "2150346", "revid": "767487", "url": "https://it.wikipedia.org/wiki?curid=2150346", "title": "Inferno sul fondo", "text": "Inferno sul fondo \u00e8 un film statunitense del 1958, ambientato in un sommergibile nel corso della seconda guerra mondiale.\nTrama.\nOceano Pacifico, il comandante Doyle del sommergibile americano \"Greyfish\", \u00e8 alla ricerca della portaerei giapponese \"Shinaru\" che faceva parte della flotta che colp\u00ec Pearl Harbor. Ma il desiderio di vendetta \u00e8 frustrato dalla notizia che accanto alla nave giapponese si trova un mercantile che trasporta prigionieri verso il Giappone, tra cui si trovano sua moglie e sua figlia, e che viene usata come scudo contro attacchi con siluri. Doyle decide di tentare comunque l'attacco ma il siluro colpisce il mercantile causando un naufragio tra i prigionieri. Profondamente colpito Doyle preferisce continuare per la sua rotta piuttosto che salvare i naufraghi arrivando ad entrare nella baia di Tokyo dove ritrova la portaerei \"Shinaru\". Ci sar\u00e0 un nuovo attacco con sei siluri, che per\u00f2 saranno intercettati da un cacciatorpediniere, usato per difendere la portaerei.\nAlla fine la perseveranza di Doyle sar\u00e0 premiata e affonder\u00e0 la portaerei nemica, anche se questo coster\u00e0 la perdita del suo sommergibile."}
{"id": "2150348", "revid": "1953061", "url": "https://it.wikipedia.org/wiki?curid=2150348", "title": "Marston Green", "text": "Marston \u00e8 un paese della contea delle West Midlands, in Inghilterra. Fa parte della parrocchia civile di Bickenhill."}
{"id": "2150350", "revid": "1953061", "url": "https://it.wikipedia.org/wiki?curid=2150350", "title": "Bickenhill", "text": "Bickenhill \u00e8 un paese e parrocchia civile della contea delle West Midlands, in Inghilterra."}
{"id": "2150352", "revid": "1953061", "url": "https://it.wikipedia.org/wiki?curid=2150352", "title": "Pennfields", "text": "Pennfields \u00e8 una localit\u00e0 della contea delle West Midlands, in Inghilterra."}
{"id": "2150354", "revid": "69628992", "url": "https://it.wikipedia.org/wiki?curid=2150354", "title": "Contratto matrimoniale", "text": ""}
{"id": "2150355", "revid": "1953061", "url": "https://it.wikipedia.org/wiki?curid=2150355", "title": "Rowley Regis", "text": "Rowley Regis \u00e8 una localit\u00e0 della contea delle West Midlands, in Inghilterra. Fu un municipio fino al 1966."}
{"id": "2150356", "revid": "122064631", "url": "https://it.wikipedia.org/wiki?curid=2150356", "title": "Issey Miyake", "text": "Biografia e carriera.\nSopravvissuto al bombardamento atomico di Hiroshima, studi\u00f2 graphic design alla Tama Art University a Tokyo e si laure\u00f2 nel 1964. In seguito gir\u00f2 per il mondo e lavor\u00f2 a Parigi e New York. Ritorner\u00e0 a Tokyo solo nel 1970 per fondare il \"Miyake Design Studio\". Nel 1971 fu mostrata la sua prima collezione a New York, a cui seguirono altre sfilate a Parigi. Le sue creazioni sono state spesso caratterizzate dalla ricerca di nuovi materiali e tecnologie futuristiche e dai colori cupi.\nDopo una carriera ventennale, Miyake lasci\u00f2 le creazioni di moda al suo collaboratore Naoki Takizawa, per potersi dedicare nuovamente alla ricerca. Nel 1998, la Fondazione Cartier apr\u00ec una mostra sull'opera di Miyake intitolata \"Making Things\". Nel 2005 Miyake ricevette il Praemium Imperiale per la scultura, e nel 2006 vinse il Premio Ky\u014dto per le arti e la filosofia.\nRicerca dei materiali e design industriale.\nNel 2014 l'artista giapponese fu premiato con il prestigioso premio Compasso d'oro ADI per creazione della famiglia di lampade \"IN-EI Issey Miyake\", realizzate per l'azienda italiana di arredamento ed illuminazione Artemide. Questo progetto \u00e8 stato frutto di un percorso effettuato dall'artista con il suo studio di ricerca \"Issey Miyake Reality Lab\" che studia nuove tecnologie di riutilizzo e riciclo dei materiali partendo da materie prime di scarto, a fine di ottenere un nuovo materiale con elevate capacit\u00e0 specifiche, in questo caso una fibra rigenerata con alta capacit\u00e0 di riflettere la luce e ridurre il consumo energetico del 40%."}
{"id": "2150358", "revid": "1953061", "url": "https://it.wikipedia.org/wiki?curid=2150358", "title": "Sedgley", "text": "Sedgley \u00e8 una localit\u00e0 della contea delle West Midlands, in Inghilterra."}
{"id": "2150359", "revid": "709565", "url": "https://it.wikipedia.org/wiki?curid=2150359", "title": "Solihull", "text": "Solihull \u00e8 un nucleo urbano sede di un borgo metropolitano della contea delle West Midlands, in Inghilterra noto soprattutto per la sede della Land Rover. A Solihull si trova la sede della UK Athletics, la federazione di atletica leggera del Regno Unito."}
{"id": "2150360", "revid": "121257078", "url": "https://it.wikipedia.org/wiki?curid=2150360", "title": "Stourbridge", "text": "Stourbridge \u00e8 una localit\u00e0 della contea delle West Midlands, in Inghilterra, gi\u00e0 municipio fino al 1974. Si trova circa a ovest di Birmingham, la seconda citt\u00e0 del Regno Unito per popolazione. \nSituata lungo il fiume Stour, fu il centro dell'industria vetraria inglese durante la Rivoluzione industriale. Fa parte dell'area metropolitana di Dudley, sul bordo della Black Country. Comprende i sobborghi di Amblecote, Lye, Norton, Oldswinford, Pedmore, Wollaston, Wollescote e Wordsley.\n\u00c8 una cittadina per lo pi\u00f9 residenziale, con molte aree verdi urbane. Circondata da aperta campagna, \u00e8 nelle vicinanze delle Clent Hills e del confine con la contea dello Shropshire."}
{"id": "2150365", "revid": "767487", "url": "https://it.wikipedia.org/wiki?curid=2150365", "title": "Fletschhorn", "text": "Il Fletschhorn (3.993\u00a0) \u00e8 una montagna delle Alpi Pennine (sottosezione Alpi del Mischabel e del Weissmies).\nCaratteristiche.\nSi trova a nord dei pi\u00f9 alti Lagginhorn e Weissmies tra la Saastal e la Val Divedro. Fino al 1956 la montagna era quotata a 4.001 metri, poi corretti, a seguito di nuove rilevazioni trigonometriche, agli attuali 3.993\u00a0m .\nSalita alla vetta.\nLa montagna fu salita per la prima volta nel luglio 1889 da J. D. James con la guida Ambros Supersaxo.\nSi pu\u00f2 salire sulla montagna partendo dalla Weissmiesh\u00fctte (2.726\u00a0m) e percorrendo la cresta nord-ovest."}
{"id": "2150368", "revid": "767487", "url": "https://it.wikipedia.org/wiki?curid=2150368", "title": "Sutton Coldfield", "text": "Sutton Coldfield \u00e8 un'area urbana inglese delle West Midlands che fa parte della citt\u00e0 di Birmingham dal 1974."}
{"id": "2150372", "revid": "33689", "url": "https://it.wikipedia.org/wiki?curid=2150372", "title": "Grand Prix 3", "text": "Grand Prix 3 \u00e8 un simulatore di guida creato da Geoff Crammond e distribuito dalla Microprose nell'estate del 2000 per Microsoft Windows.\nModalit\u00e0 di gioco.\nLa stagione in cui \u00e8 ambientato il gioco \u00e8 quella del 1998 di Formula 1, con i relativi piloti, scuderie, circuiti e regolamenti.\n\"GP3\" non differisce molto dal precedente \"Grand Prix 2\", le cui uniche novit\u00e0 sono una migliore grafica, la possibilit\u00e0 di cappottamento delle vetture e le condizioni meteorologiche variabili (nella precedente versione del gioco si poteva gareggiare solo su pista asciutta), mentre il gameplay \u00e8 rimasto inalterato. Le modalit\u00e0 di gioco sono le stesse di \"GP2\". \nEsiste una espansione chiamata \"Grand Prix 3 - 2000 Season\", che permette un ulteriore miglioramento grafico e la possibilit\u00e0 di utilizzare piloti, squadre e circuiti direttamente dalla stagione 2000 di Formula 1.\nGrand Prix 3 ha un sequel, \"Grand Prix 4\"."}
{"id": "2150378", "revid": "108593381", "url": "https://it.wikipedia.org/wiki?curid=2150378", "title": "Parrocchie civili delle West Midlands", "text": "Questa \u00e8 una lista delle parrocchie civili delle West Midlands, Inghilterra.\nBirmingham.\nLe aree di Birmingham e Sutton Coldfield non sono coperte da parrocchie.\nCoventry.\nL'area di Coventry non \u00e8 coperta da parrocchie.\nDudley.\nL'intero distretto non \u00e8 coperto da parrocchie.\nSandwell.\nL'intero distretto non \u00e8 coperto da parrocchie.\nSolihull.\nL'area di Solihull non \u00e8 coperta da parrocchie.\nWalsall.\nL'intero distretto non \u00e8 coperto da parrocchie.\nWolverhampton.\nL'intero distretto non \u00e8 coperto da parrocchie."}
{"id": "2150379", "revid": "1718925", "url": "https://it.wikipedia.org/wiki?curid=2150379", "title": "Pistagna", "text": "La pistagna (dallo spagnolo \"pesta\u00f1a\", dal portoghese \"pestana\", cio\u00e8 \"ciglio\") \u00e8 un pezzo di stoffa imbottita, utilizzata come copertura per il colletto o il bavero. \u00c8 tipico del pastrano. "}
{"id": "2150384", "revid": "41851", "url": "https://it.wikipedia.org/wiki?curid=2150384", "title": "Filippo Martinengo", "text": "Biografia.\nFilippo Martinengo detto il Pastelica nella sua carriera ha prodotto sculture in legno di soggetto sacro che fanno parte del patrimonio artistico di alcune chiese e oratori di Savona e circondario.\nFu anche uno dei migliori artefici di figurine per i presepi liguri della sua epoca."}
{"id": "2150386", "revid": "247672", "url": "https://it.wikipedia.org/wiki?curid=2150386", "title": "Il Pastelica", "text": ""}
{"id": "2150387", "revid": "113674432", "url": "https://it.wikipedia.org/wiki?curid=2150387", "title": "David Garnett", "text": "Biografia.\nDa bambino aveva un mantello fatto di pelle di coniglio e quindi aveva ricevuto il soprannome \"Bunny\" (appunto \"Coniglio\") con il quale era conosciuto da amici e intimi e lo sar\u00e0 per tutta la sua vita.\nGarnett \u00e8 nato a Brighton come unico figlio di Edward Garnett (1868-1937) e della traduttrice di lingua russa Constance Garnett (nata Black, 1862-1946).\nStudi\u00f2 botanica all'universit\u00e0. Come obiettore di coscienza nella Prima guerra mondiale ha lavorato in una azienda agricola di frutta nel Suffolk e nel Sussex con Duncan Grant (d'altra parte partecip\u00f2 alla Seconda guerra mondiale come aviatore e propagandista).\nUn eminente membro del Bloomsbury Group (dal 1914), ha ricevuto moltissimi riconoscimenti letterari (tra cui il James Tait Black Memorial Prize nel 1922) per il suo romanzo \"Lady into Fox\". Egli aveva una libreria a Soho, vicino al British Museum e inoltre fond\u00f2 un'importante casa editrice, la Nonesuch Press (con il socio Francis Meynell). Scrisse il libro \"Aspects of Love\" nel 1955 sul quale pi\u00f9 tardi Andrew Lloyd Webber bas\u00f2 un musical omonimo (trasmesso in TV nel 1993 e diventato film, per la regia di Gale Edwards, nel 2005)\nLa sua prima moglie fu l'illustratrice Rachel \"Ray\" Marshall (1891-1940), sorella di Frances Partridge (il membro pi\u00f9 longevo del Bloomsbury Group, morta a 103 anni nel 2004). La coppia ebbe due figli, ma lei mor\u00ec relativamente giovane di carcinoma mammario. Anche se Garnett \u00e8 stato principalmente eterosessuale ebbe rapporti con Francis Birrell e Duncan Grant che aveva a sua volta una relazione con Vanessa Bell (sorella di Virginia Woolf e moglie di Clive Bell). Per un periodo i tre vissero insieme e Garnett era presente alla nascita della figlia di Grant, Angelica Garnett (nata Bell, poich\u00e9 pur essendo figlia di Grant, il marito della madre la riconobbe), il 25 dicembre 1918. Quando Angelica ebbe vent'anni la spos\u00f2 (in data 8 maggio 1942), per l'orrore dei suoi genitori (come racconta la stessa Angelica in \"Deceived with Kindness. A Bloomsbury Childhood\", 1985). Ebbero quattro figlie (Amaryllis Virginia, Henrietta, e le gemelle Nerissa \"Nel\" e Frances \"Fanny\"), tuttavia successivamente si separarono. Dopo la sua separazione da Angelica, Garnett si trasfer\u00ec in Francia e visse a Chateau de Charry, Montcuq (vicino a Cahors), dove mor\u00ec nel 1981."}
{"id": "2150388", "revid": "336996", "url": "https://it.wikipedia.org/wiki?curid=2150388", "title": "Rebellion lies", "text": ""}
{"id": "2150389", "revid": "247672", "url": "https://it.wikipedia.org/wiki?curid=2150389", "title": "Pastelica", "text": ""}
{"id": "2150391", "revid": "108500796", "url": "https://it.wikipedia.org/wiki?curid=2150391", "title": "Bude", "text": "Bude (in lingua cornica \"Bud\") \u00e8 un paese di 9.242 abitanti della Cornovaglia, in Inghilterra. Si trova nella parrocchia civile di Bude-Stratton.\nNei pressi emergono i cavi transatlantici di fibre ottiche che collegano i due continenti, che sono stati il centro di intercettazioni salite alla ribalta nel 2010 di documenti di Edward Snowden."}
{"id": "2150392", "revid": "117692500", "url": "https://it.wikipedia.org/wiki?curid=2150392", "title": "Sierra Club", "text": "Il Sierra Club \u00e8 la pi\u00f9 antica e grande organizzazione ambientalista degli Stati Uniti. Fu fondata il 28 maggio 1892 a San Francisco, in California, dal naturalista John Muir, che ne divenne il primo presidente. Esso ha centinaia di migliaia di soci sparsi in tutto il territorio degli Stati Uniti ed \u00e8 collegata con il Sierra Club in Canada."}
{"id": "2150395", "revid": "125172157", "url": "https://it.wikipedia.org/wiki?curid=2150395", "title": "Colm T\u00f3ib\u00edn", "text": "Biografia.\nNato secondogenito a Enniscorthy, nella parte sud-orientale dell'Irlanda, suo nonno Patrick \u00e8 stato membro dell'IRA (Irish Republican Army) e nel 1916 aveva preso parte alle rivolte anti-britanniche di Enniscorthy. Successivamente catturato e costretto in un carcere del Galles, poi venne rilasciato e pot\u00e9 tornare in Patria. T\u00f3ib\u00edn ha frequentato il prestigioso St Peter's College di Wexford - che in Italia corrisponde pi\u00f9 o meno ad un collegio scolastico - dal 1970 al 1972, poi \u00e8 andato alla University College Dublin, a Dublino, dove si \u00e8 laureato nel 1975.\nAppena laureatosi, si \u00e8 recato a Barcellona, dove ha preso spunti per \"The South\" (\"Il Sud\"), il suo primo romanzo, durante il Governo di Francisco Franco. Nel 1990, inoltre, ha scritto un saggio dal titolo \"Homage to Barcelona\" (\"Omaggio a Barcellona\"). Poi \u00e8 dovuto ritornare in Irlanda nel 1978: aveva deciso, dunque, di continuare gli studi. Tuttavia li ha lasciati per intraprendere la carriera di giornalista, che lo ha tenuto impegnato per quasi tutti gli anni ottanta. Ha collaborato soprattutto con il giornale \"Magill\", vicino al centro-sinistra, occupandosi ora di Politica ora di Letteratura. Tuttavia, nel 1985 ha deciso di licenziarsi.\nIl suo secondo romanzo \u00e8 stato \"The Heather Blazing\" (\"Fuochi in lontananza\"), vincitore dell'Encore Award nel 1993, e a questo sono succeduti \"The Story of the Night\" (\"La storia della notte\"), storia con tematiche LGBT ambientata nell'Argentina degli anni ottanta, pubblicato nel 1996 e \"The Blackwater Lightship\" nel 1999. Quest'ultimo romanzo \u00e8 stato selezionato per il Man Booker Prize. Il quinto \u00e8 stato \"The Master\", ispirato dalla vita dello scrittore statunitense Henry James, nel 2004. Nel 2006 \u00e8 stata pubblicata la sua prima raccolta di racconti: \"Mothers and Sons\" (\"Madri e Figli\"), contenente in tutto nove \"short stories\" (\"racconto\" in lingua inglese). Quest'ultima opera \u00e8 stata particolarmente apprezzata da critici quali il britannico Pico Iyer, scrittore per il \"The New York Times\".\nIspirato alla storia dell'Irlanda del Nord \u00e8 invece \"Bad Blood: A Walk Along the Irish Border\" (\"Pessimo sangue: Una camminata lungo il confine irlandese\"), pubblicato nel 1994 e ripreso dall'originale versione del 1987. Altra opera conosciuta \u00e8 \"The Sign of the Cross\" (\"Il segno della croce\"), una serie di riflessioni sul Cristianesimo fatte durante la settimana santa trascorsa in Polonia, a Siviglia (Spagna), nella Baviera (Germania), a Roma e nei Balcani, dopo visite nelle post-comuniste Estonia e Lituania e in Scozia.\nCome giornalista, ha continuato anche negli anni novanta, sia in Irlanda sia altrove, conquistandosi anche la fama di ottimo critico letterario. Ha scritto articoli sul poeta connazionale Paul Durcan e sulla drammaturga Lady Gregory - in realt\u00e0 Lady Gregory Isabella Augusta, sulla quale ha steso un saggio intitolato \"Lady Gregory's Toothbrush\" (\"Lo spazzolino da denti di Lady Gregory\") nel 2002. Per il romanzo \"Brooklyn\", infine, nel 2010, valido per il 2009, gli \u00e8 stato conferito il prestigioso Costa Book Awards: lo hanno preferito a Penelope Lively e Hilary Mantel.\nAttualmente \u00e8 membro dell'Aosd\u00e1na - associazione irlandese di persone che si sono distinte nelle Arti -, professore di due universit\u00e0 prestigiose - la Stanford University e la University of Texas at Austin - e conferenziere occasionale per il Boston College e la privata New York University. Nel 2008 ha ricevuto il dottorato in Lettere dalla University of Ulster.\nT\u00f3ib\u00edn ha apertamente dichiarato di essere omosessuale e nei suoi romanzi \u00e8 evidente l'interesse per il mondo LGBT, per la sua storia e per il suo futuro. Nelle sue opere cerca di dimostrare che l'omosessualit\u00e0 \u00e8 una cosa naturale e che non \u00e8 necessariamente in contrasto con tradizioni e religione. \u00abD'altronde, livello sessuale a parte, non ci sono molte altre differenze\u00bb, ha fatto notare."}
{"id": "2150396", "revid": "729019", "url": "https://it.wikipedia.org/wiki?curid=2150396", "title": "Camborne", "text": "Camborne (in lingua cornica \"Cambron\") \u00e8 una cittadina di 23.000 abitanti della Cornovaglia, in Inghilterra."}
{"id": "2150397", "revid": "56588", "url": "https://it.wikipedia.org/wiki?curid=2150397", "title": "Sede titolare di Tiro", "text": ""}
{"id": "2150400", "revid": "599013", "url": "https://it.wikipedia.org/wiki?curid=2150400", "title": "Carlo Payer", "text": "Carriera.\nTra i giocatori che vinsero il campionato 1909-1910 c'\u00e8 anche lui, centrocampista centrale o mediano di spinta: immancabile nella formazione del primo Scudetto vinto dai milanesi. Alla fine della stagione 1911-1912 lascia la societ\u00e0 nerazzurra. Fece il suo esordio nella Juventus contro il il 12 ottobre 1913 in una vittoria per 3-1, mentre la sua ultima partita fu contro il il 21 giugno 1914 in una sconfitta per 4-1. Nella sua unica stagione bianconera collezion\u00f2 21 presenze e 6 reti.\nSi \u00e8 spento nel 1978 all'et\u00e0 di 88 anni."}
{"id": "2150404", "revid": "161374", "url": "https://it.wikipedia.org/wiki?curid=2150404", "title": "Cichlasoma nigrofasciatum", "text": ""}
{"id": "2150408", "revid": "287204", "url": "https://it.wikipedia.org/wiki?curid=2150408", "title": "Falmouth (Cornovaglia)", "text": "Falmouth (in lingua cornica \"Aberfal\") \u00e8 una cittadina di 21.635 abitanti della Cornovaglia, nel sud-ovest dell'Inghilterra, situata lungo l'estuario su La Manica del fiume Fal."}
{"id": "2150416", "revid": "729019", "url": "https://it.wikipedia.org/wiki?curid=2150416", "title": "Hayle", "text": "Hayle (in lingua cornica \"Heyl\") \u00e8 un paese di 8.317 abitanti della Cornovaglia, in Inghilterra."}
{"id": "2150419", "revid": "154893", "url": "https://it.wikipedia.org/wiki?curid=2150419", "title": "Nessuno \u00e8 solo Tour 2007", "text": ""}
{"id": "2150424", "revid": "4175", "url": "https://it.wikipedia.org/wiki?curid=2150424", "title": "Launceston (Regno Unito)", "text": "Launceston (IPA: ) \u00e8 una localit\u00e0 del Regno Unito di abitanti.\nSi trova nella contea inglese di Cornovaglia."}
{"id": "2150429", "revid": "74801", "url": "https://it.wikipedia.org/wiki?curid=2150429", "title": "Liskeard", "text": "Liskeard (in lingua cornica \"Lys Kerwyd\") \u00e8 un paese di abitanti della Cornovaglia, in Inghilterra.\nInfrastrutture e trasporti.\nNella stazione ferroviaria di Liskeard passa la Linea ferroviaria principale della Cornovaglia (\"Cornish Main Line\"), da Liskeard parte inoltre una linea ferroviaria che la collega a Looe dopo un percorso di , la Looe Valley Line."}
{"id": "2150430", "revid": "113890957", "url": "https://it.wikipedia.org/wiki?curid=2150430", "title": "Narciso Rodriguez", "text": "Biografia e carriera.\nFiglio di immigrati cubani, Narciso Rodriguez cresce a Newark, nel New Jersey, ma studier\u00e0 alla Parson's School di New York. All'inizio degli anni novanta comincia a lavorare presso Anne Klein (nello stesso periodo in cui nella maison lavoravano anche Donna Karan e Calvin Klein), per poi trasferirsi in Europa nel 1995 per lavorare presso Nino Cerruti.\nAttira l'attenzione della scena della moda mondiale, quando nel 1996 realizza l'abito nuziale di Carolyne Bessett, nell'occasione del matrimonio con John Fitzgerald Kennedy Jr.. Dopo aver realizzato il vestito di Sigourney Weaver indossato per la cerimonia per l'assegnazione dei premi Oscar ed aver disegnato una collezione per il gruppo italiano Aeffe, nel 1998 fonda il proprio brand, sotto la casa di moda spagnola Loewe. Dal 2003 Narciso Rodriguez lancia una linea di profumi, distribuiti dalla Shiseido.\nNel 2002 e nel 2003 viene scelto fra 450 stilisti come miglior stilista da donna dal \"Council of Fashion Designers\" nell'annuale cerimonia tenuta a New York. Il 4 novembre 2008, Michelle Obama ha indossato un vestito firmato da Narciso Rodriguez nella sua prima apparizione come moglie del presidente eletto degli Stati Uniti d'America Barack Obama.\nProfumi.\nLa biografia di Narciso Rodriguez ha un peso notevole nel suo stile, sia nei profumi, sia nella moda: si percepiscono chiare influenze americane, europee e latine, che creano, secondo lo stilista, una visione personale dell'eleganza atemporale in cui il classicismo si miscela con la modernit\u00e0.\n\"\"Mi piace reinterpretare i classici in chiave moderna\".\"\n\"Narciso Rodriguez\"\n2. \"Essence\"- Eau de Parfum, da donna: cuore di muschio con sfaccettature floreale, cipriata, ambrata.\n3. \"For him\" - Eau de Toilette, da uomo: cuore di muschio con sfaccettature floreale, legnosa, ambrata."}
{"id": "2150431", "revid": "729019", "url": "https://it.wikipedia.org/wiki?curid=2150431", "title": "Newquay", "text": "Newquay (in lingua cornica \"Tewynn Pleustri\") \u00e8 una cittadina di 19.562 abitanti sulla costa atlantica della Cornovaglia, in Inghilterra, anticamente nella parrocchia di St Columb Minor.\nNel 590 vi approd\u00f2 e vi fece una missione il monaco irlandese San Colombano evangelizzatore d'Europa; egli poi ripart\u00ec per il continente europeo.\n\u00c8 la citt\u00e0 natale del premio Nobel per la letteratura William Golding.\nRinomata cittadina balneare, \u00e8 apprezzata soprattutto dagli appassionati di surf. Conta un aeroporto e una stazione ferroviaria."}
{"id": "2150434", "revid": "92723", "url": "https://it.wikipedia.org/wiki?curid=2150434", "title": "Diocesi di Umbriatico", "text": "La diocesi di Umbriatico (in latino: \"Dioecesis Umbriaticensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi era collocata sul versante jonico della Calabria e comprendeva, a met\u00e0 del Settecento, oltre alla citt\u00e0 episcopale, i tre casali albanesi di Pallagorio, San Nicola dell'Alto e Carfizzi, e le terre di Casabona e di Zinga nella parte montana; la zona marittima era costituita dagli abitati di Melissa, Cir\u00f2 e Crucoli. Confinava con le diocesi di Strongoli, di Rossano e di Cariati.\nSede vescovile era la citt\u00e0 di Umbriatico, dove si trovava la cattedrale dedicata a San Donato, vescovo di Arezzo; la cattedrale era anche l'unica parrocchia della citt\u00e0 episcopale.\nLa diocesi era composta nel Settecento da circa 10\u00a0000 abitanti e organizzata in 14 parrocchie: 4 a Cir\u00f2, 3 a Melissa, 2 a Crucoli, e una ciascuna negli altri insediamenti della diocesi. Nel territorio poi erano presenti sette monasteri: il convento di Sant'Agostino, soppresso nel 1653, a Crucoli, il convento dei Minori Osservanti a Casabona, il convento di Sant'Agostino a Melissa e i conventi dei Cappuccini, dei Paolotti, dei Riformati e dei Conventuali a Cir\u00f2.\nIl clero diocesano era molto numeroso in rapporto alla popolazione. Secondo la relazione della \"visita ad limina\" del 1688, in diocesi v'erano 92 sacerdoti, e un totale di 150 chierici. Molti tuttavia non avevano una adeguata formazione spirituale e teologica, e gli scandali erano all'ordine del giorno.\nStoria.\nLa diocesi di Umbriatico \u00e8 stata eretta nel IX secolo e storicamente fu sempre suffraganea dell'arcidiocesi di Santa Severina. Compare per la prima volta nella \"Notitia Episcopatuum\" del patriarcato di Costantinopoli, redatta all'epoca dell'imperatore Leone VI e databile all'inizio del X secolo. Nonostante le piccole dimensioni del paese, Umbriatico divenne sede vescovile per l'importanza strategica che aveva in epoca bizantina.\nFino alla conquista normanna della Calabria a met\u00e0 dell'XI secolo, la diocesi era sottomessa al patriarcato di Costantinopoli, ed il rito liturgico in uso era quello greco. Nelle fonti ufficiali greche, la citt\u00e0 episcopale era conosciuta con il nome di Euria; questo nome deriverebbe, secondo alcuni storici, dal fatto che la citt\u00e0 fu fondata da albanesi fuggiti dalla citt\u00e0 di Eurea di Epiro.\nPrimo vescovo conosciuto di Umbriatico \u00e8 Teodoro, probabilmente un greco, il cui nome appare su un mattone della cripta della cattedrale e databile alla prima met\u00e0 dell'XI secolo. Gli storici ritengono che la cripta sia ci\u00f2 che resta della primitiva cattedrale diocesana dedicata alla Madonna Assunta ed edificata in epoca bizantina, e poi ricostruita, tra il 1030 ed il 1040 e ridedicata a San Donato. Dopo Teodoro, bisogna andare al XII secolo per conoscere i nomi dei primi vescovi \"latini\": Giovanni, che sottoscrisse un diploma del conte normanno Riccardo Siniscalco nel 1115; Gervasio, che prese parte alla consacrazione della cattedrale di Catanzaro; Ebras, menzionato ai tempi di Ruggiero I; Roberto, che nel 1164 conferm\u00f2 il monastero di Santo Stefano di Cir\u00f2 ai monaci basiliani di Santa Maria del Patire; e Pellegrino, che nel 1179 prese parte al concilio Lateranense a Roma.\nDocumenti d'archivio attestano che nel 1325, il capitolo della cattedrale era costituito da 10 dignitari: il decano Nicola, gli arcidiaconi Giovanni e Andrea, il cantore Domenico Gualtieri, i canonici Perzanallo, Bartolomeo de Alicia, Giovanni Malabra, Paolo, Filippo Tropeano, e l'arciprete Leone.\nVisto il luogo impervio, dove sorgeva la citt\u00e0 e l'episcopio, e a causa dell'insalubrit\u00e0 dell'aria, molti vescovi, a partire dal XV secolo, preferivano vivere nella vicina Cir\u00f2, il cui palazzo episcopale, vicino alla chiesa di Santa Maria de Plateis, era stato fatto costruire nel 1735 dal vescovo Domenicantonio Peronaci. Sempre a Cir\u00f2 aveva sede il seminario vescovile, istituito dal vescovo Francesco Maria Loyero nel 1722 ed ampliato dal Peronaci. La situazione precaria della citt\u00e0 episcopale \u00e8 ben descritta nella relazione per la visita ad limina dal vescovo Giovanni Battista Ponzi (1682-1688): \u00abUmbriatico, situata sulla cima di una rupe di giro circa un miglio, distante dodici miglia dal mare, \u00e8 circondata dai monti impervi, orridi fiumi e boschi selvaggi, perci\u00f2 \u00e8 quasi irraggiungibile. Illuminata dal sole per poche ore, \u00e8 perennemente avvolta dalle nebbie. Manca di ogni cosa necessaria a vivere ed \u00e8 spopolata, contando nemmeno 350 abitanti\u00bb.\nGrazie a lasciti e donazioni a favore di chiese parrocchiali, di cappelle, di monasteri e della stessa mensa vescovile, nel corso del Seicento e Settecento si era accresciuto di molto il patrimonio ecclesiastico e le propriet\u00e0 della Chiesa erano spesso oggetto di contese con i baroni locali, che ambivano ad appropriarsene. Questo fu causa di lunghe controversie che videro coinvolti i vescovi di Umbriatico contro le usurpazioni dei signori locali, i quali non si risparmiavano nulla per raggiungere i loro scopi: secondo la testimonianza del suo successore, il vescovo Vitaliano Marescano (1661 -1667) fin\u00ec per avere la peggio e mor\u00ec, sembra, per avvelenamento. Questo vescovo, tra l'altro, si distinse per aver fatto abolire definitivamente le cerimonie in rito greco da tutte le parrocchie della diocesi; la popolazione tuttavia continu\u00f2 a celebrare in greco in modo semiclandestino, nelle cappelle di campagna, presenti numerose nel territorio diocesano .\nTra i vescovi di Umbriatico si ricorda in modo particolare Domenicantonio Peronaci, vescovo per ben 43 anni, dal 1732 al 1775, autore di diverse opere di carattere teologico e canonico, che si distinse anche come mecenate e benefattore, e per questo motivo molto stimato nella Curia romana. Ad eccezione di brevi periodi, dimor\u00f2 sempre in diocesi, cosa rara in quei tempi. Tra le sue opere sono da annoverare il suo impegno per il potenziamento del Monte Frumentario a favore dei poveri, la regolamentazione della vita liturgica e della disciplina del clero; ampli\u00f2 il seminario, fece restaurare la cattedrale e il palazzo episcopale di Cir\u00f2, e fece edificare una casa al mare per i presuli anziani e ammalati.\nL'ultimo vescovo di Umbriatico fu Isidoro Leggio, morto nel 1801; in seguito la diocesi fu governata dai vicari capitolari. Infine, dopo 17 anni di sede vacante, la diocesi fu soppressa il 27 giugno 1818, in seguito al concordato tra la Santa Sede e il Regno di Napoli, con la bolla \"De utiliori\" di papa Pio VII ed il suo territorio venne incorporato in quello della diocesi di Cariati.\nDal 1969 Umbriatico \u00e8 annoverata tra le sedi vescovili titolari della Chiesa cattolica; dal 27 gennaio 2012 l'arcivescovo, titolo personale, titolare \u00e8 Santo Rocco Gangemi, nunzio apostolico in El Salvador."}
{"id": "2150435", "revid": "767487", "url": "https://it.wikipedia.org/wiki?curid=2150435", "title": "Penryn (Cornovaglia)", "text": "Penryn (in lingua cornica \"Pennrynn\") \u00e8 un paese di 6.227 abitanti della Cornovaglia, in Inghilterra."}
{"id": "2150436", "revid": "1568601", "url": "https://it.wikipedia.org/wiki?curid=2150436", "title": "Agassizhorn", "text": "L'Agassizhorn (3.946\u00a0) \u00e8 una montagna delle Alpi Bernesi.\nDescrizione.\nSi trova lungo la linea di confine tra il Canton Vallese e il Canton Berna, a nord-ovest del pi\u00f9 alto Finsteraarhorn. \u00c8 separato da quest'ultimo dall'\"Agassizjoch\".\nToponimo.\nPrende il nome da Jean Louis Rodolphe Agassiz, uno dei maggiori scienziati statunitensi del suo tempo.\nSalita alla vetta.\nSi pu\u00f2 salire sulla vetta partendo dalla Finsteraarhornh\u00fctte."}
{"id": "2150439", "revid": "446353", "url": "https://it.wikipedia.org/wiki?curid=2150439", "title": "Film di sottomarini", "text": "I film di sottomarini sono quelle pellicole cinematografiche dove l'azione si svolge quasi per intero all'interno di un sottomarino o di un sommergibile, o dove comunque le vicende di un sottomarino e di tutto o parte del suo equipaggio rappresentano la parte centrale della trama; in un senso pi\u00f9 esteso, possono essere considerati film di sottomarini anche le pellicole dove un sottomarino e il suo equipaggio rappresentano l'antagonista principale della trama.\nSovente si tratta di film di guerra, spesso ambientati nel corso della seconda guerra mondiale, ma non mancano opere di fantascienza (non di rado apocalittica e post apocalittica) o di ambientazione fantastica.\nCome detto, per essere definito \"film di sottomarini\" l'azione deve svolgersi prevalentemente all'interno di questi; film dove solo parte della trama si svolge all'interno di un sottomarino, quali \"Agente 007 - La spia che mi amava\" (1977), \"1941 - Allarme a Hollywood\" (1979) o \"La leggenda degli uomini straordinari\" (2003) non rientrano di solito nella categoria.\nCaratteristiche.\nIl genere dei \"film di sottomarini\" pu\u00f2 vantare pi\u00f9 di 150 titoli prodotti a partire dal 1910. Nella grande maggioranza dei casi si tratta di film di guerra o comunque a tema militare, dove i protagonisti sono gli ufficiali e i marinai componenti l'equipaggio di un sottomarino o un sommergibile appartenente a una marina militare; in rari casi (ad esempio \"Black Sea\" o le varie trasposizioni cinematografiche del romanzo \"Ventimila leghe sotto i mari\") l'equipaggio del mezzo subacqueo \u00e8 composto da civili, impegnati in missioni di esplorazione o ricerca sottomarina, per quanto le dinamiche di base siano fondamentalmente le stesse. L'ambientazione storica comprende pi\u00f9 o meno tutti i conflitti in cui siano stati impiegati mezzi subacquei, dalla prima alla seconda guerra mondiale fino alla guerra fredda e ai giorni nostri. Esistono varie pellicole di sottomarini ambientate in scenari fantascientifici o comunque di fantasia: sovente l'ambientazione del film \u00e8 il risultato di una \"terza guerra mondiale\" nucleare tra Stati Uniti e Unione Sovietica (come in \"L'ultima spiaggia\"), oppure uno scenario subacqueo sconosciuto popolato di creature misteriose e mai viste prima (come in \"The Abyss\" o \"La cosa degli abissi\"). In rari casi il \"film di sottomarini\" \u00e8 intrecciato con altri generi cinematografici: questi casi comprendono pellicole umoristiche e parodistiche (ad esempio, \"Operazione sottoveste\") oppure film dove le tematiche militari sono mischiate ad altre di genere thriller o horror (ad esempio, \"Below\").\nMolti degli elementi centrali delle trame dei \"film di sottomarini\" rispecchiano quelli pi\u00f9 generali dei film di guerra: le qualit\u00e0 specifiche dei vari componenti dell'equipaggio del battello, sovente giovani marinai guidati da \nun comandante anziano che incarna una sorta di figura paterna; l'eroismo dei militari impegnati in azioni belliche rischiosissime o in un ambiente profondamente ostile, con la morte sempre in agguato; l'interazione tra l'uomo e i nuovi strumenti tecnologici, compresa la fascinazione per \"armi segrete\" o dall'alto potere distruttivo.\nUn aspetto centrale, sempre presente, che caratterizza queste pellicole \u00e8 rappresentato dalla tematica del contrasto tra \"il dentro\" e \"il fuori\": l'equipaggio di un sottomarino \u00e8 un microcosmo confinato all'interno di spazi ristretti e claustrofobici, perennemente insidiato da elementi esterni che ne minacciano la sopravvivenza generale secondo una dicotomia del tipo \"dentro \u00e8 bene, fuori \u00e8 male\". \"Il dentro\" \u00e8 rappresentato dagli elementi che garantiscono la sopravvivenza e la fratellanza dell'equipaggio: la solidariet\u00e0 umana tra i marinai, i rapporti gerarchici e di collaborazione organizzata tra i membri della ciurma, il comune interesse alla sopravvivenza che muove i personaggi e il comune destino a cui andranno incontro in caso di catastrofe; \"il fuori\" rappresenta il nemico, incarnato in presenze fisiche (mezzi navali che danno la caccia al sottomarino, oppure mostri subacquei che lo attaccano quando avvicinati) o costituito dalla sola presenza delle profondit\u00e0 marine, con i pericoli derivanti dalla crescente pressione esercitata dall'acqua sul mezzo in immersione o dalla scarsit\u00e0 di ossigeno a bordo del battello. La presenza di questi elementi porta alcuni autori a parlare dei \"film di sottomarini\" come di un vero e proprio genere cinematografico.\nMolte trame di film di sottomarini sono centrate sulla rottura del precario equilibrio tra \"il dentro\" e \"il fuori\" che caratterizza la vita quotidiana di un battello subacqueo. Questa rottura pu\u00f2 essere rappresentata dall'intrusione di un elemento \"esterno\" e minaccioso all'interno del sottomarino, elemento incarnato dalle armi impiegate dal nemico per affondare il mezzo (bombe di profondit\u00e0, siluri o altro), dalla presenza di sabotatori infiltrati nella ciurma, dallo svilupparsi di malattie tra l'equipaggio o anche solo dall'apertura di falle nello scafo attraverso le quali l'acqua si riversa copiosa dentro il sottomarino. La sicurezza generale pu\u00f2 essere messa in crisi dalla rottura del sistema gerarchico che regola la vita di bordo, con conseguenti conflitti interni tra i membri dello stesso equipaggio fino allo scoppio di veri e propri ammutinamenti: un tema ricorrente \u00e8, in particolare, lo svilupparsi di un contrasto di opinioni tra il comandante e il suo secondo ufficiale su come far fronte a situazioni impreviste. Situazione molto sfruttata \u00e8 quella del sottomarino coinvolto in un grave incidente, con il battello immobilizzato sul fondo dell'oceano oppure invaso dall'acqua, dal fuoco degli incendi o (nel caso di sottomarini nucleari) dalle radiazioni fuoriuscite dal reattore. La trama della pellicola si giocher\u00e0 quindi sugli sforzi dell'equipaggio per sopravvivere agli eventi traumatici e ristabilire l'equilibrio iniziale."}
{"id": "2150440", "revid": "599013", "url": "https://it.wikipedia.org/wiki?curid=2150440", "title": "Storia di Setne e del libro di Naneferkaptah", "text": "Storia di Setne e del libro di Naneferkaptah appartiene ad un ciclo di racconti che costituiscono i capolavori della narrativa in lingua demotica, nell'ambito della letteratura egizia antica.&lt;br&gt;\nIl genere \u00e8 il racconto fantastico a sfondo soprannaturale e magico, dalla trama articolata e complicata e piena di colpi di scena.\nStoria.\nIl protagonista di questo ciclo di racconti \u00e8 Khaemuaset, il sommo sacerdote del Dio Ptah, figlio del Faraone Ramses II.&lt;br&gt;\nIl nome con cui viene indicato nel racconto deriva da \"setem\" che significa sommo sacerdote. &lt;br&gt;\nIl racconto noto anche con il nome \"Setne I\" ci \u00e8 pervenuto su papiro risalente circa al III secolo a.C., proveniente da Tebe ed ora conservato al Museo de Il Cairo.\n\u00c8 curiosa la cronaca anche del ritrovamento del papiro di questa storia, accaduto nel lontano 1864, visto che il manoscritto era collocato nello scrigno della tomba di un sacerdote copto che conteneva anche una raccolta di preghiere.\nTrama.\nIl racconto narra le peripezie di Setne, figlio del re, sapiente e mago senza pari, che viene sospinto da un uomo incontrato casualmente (o da un incantesimo), a scendere nella tomba di Naneferkaptah, figlio del Faraone Merneptah, per recuperare un libro di magie che gli consentirebbe, una volta posseduto, di effettuare ed assistere a riti soprannaturali straordinari, interpretare il linguaggio degli animali e soprattutto conservarsi intatto anche da morto.\nUna volta informato il padre dello strano incontro, avuto in realt\u00e0 con lo stesso Naneferkaptah, celeberrimo mago, che era alla ricerca dei corpi della moglie e del figlio e per questo motivo voleva utilizzare l'ignaro Setne per il trasporto degli stessi da Copto fino a Menfi, Setne scende nella tomba dove lo spirito della moglie di Naneferkaptah, cerca di dissuaderlo dall'impresa rammentandogli i dolori, le pene e i guai che l'intera sua famiglia ha subito, per lo stesso motivo; oltre a questo, racconta alcuni aneddoti interessanti riguardanti la sua famiglia, come ad esempio quello sulla parentela fra lei ed il marito, che erano fratello e sorella e sulle incredibili vicende del marito andato anche lui a caccia del libro magico, che effettivamente trov\u00f2 suscitando per\u00f2 lo sdegno delle divinit\u00e0 Thot e Ra che da quel momento si accanirono contro la sua famiglia.\nMa Setne non si lascia suggestionare dal racconto della moglie di Naneferkaptah ed accetta la sfida che quest'ultimo gli lancia, di giocarsi tramite una partita di dama, addirittura la propriet\u00e0 del libro. La partita viene vinta da Setne che conquista il libro ma viene ammonito dal mago che tanto dovr\u00e0 ritornare da lui, disperato e umiliato, per riportarglielo indietro. Nel frattempo, sotto l'effetto di un terribile incantesimo escogitato da Naneferkaptah, Setne viene circuito da un'avvenente donna che per\u00f2 avanza pretese assurde, quali l'uccisione dei figli di Setne. Fortunatamente l'incubo finisce e Setne riporta il libro, ed anche i corpi del resto della famiglia al vecchio mago, che ritrova finalmente pace."}
{"id": "2150441", "revid": "203463", "url": "https://it.wikipedia.org/wiki?curid=2150441", "title": "Penzance", "text": "Penzance (in cornico: \"Pensans\") \u00e8 una citt\u00e0 del Regno Unito, in Cornovaglia.\nLa citt\u00e0 \u00e8 stata l'ispirazione per l'operetta \"The Pirates of Penzance\" di Gilbert e Sullivan.\n\u00c8 la citt\u00e0 natale del celebre chimico e fisico Humphry Davy."}
{"id": "2150442", "revid": "1305772", "url": "https://it.wikipedia.org/wiki?curid=2150442", "title": "Kings of the Beach", "text": "Kings of the Beach \u00e8 un videogioco sportivo sul beach volley pubblicato dalla Electronic Arts nel 1988 per MS-DOS, nel 1989 per Commodore 64 e nel 1990 per Nintendo Entertainment System. \nModalit\u00e0 di gioco.\nIl giocatore pu\u00f2 giocare come Sinjin Smith o Randy Stoklos, due campioni statunitensi realmente esistenti che a quel tempo erano una delle pi\u00f9 forti coppie del beach volley. In giocatore singolo il compagno di squadra \u00e8 controllato dal computer, mentre in multigiocatore due giocatori possono fare coppia nella stessa squadra oppure giocare in competizione, con un compagno computerizzato per ciascuno.\nIl gioco presenta tre modalit\u00e0: \"practice\" (pratica di schiacciata, palleggio o ricezione), \"match play\" (partita singola) e \"tournament\" (torneo). In quest'ultima si procede per cinque spiagge (San Diego, Chicago, Waikiki, Rio de Janeiro e Sydney) giocando tre partite da un set in ciascuna, contro avversari sempre pi\u00f9 forti. Quando si passa un livello, viene data una password che permette di riprendere il gioco da quella citt\u00e0.\nAltri giocatori reali presenti nel gioco sono Ron Von Hagen, Tim Hovland e Mike Dodd, ma EA ha inserito anche personaggi provenienti da altri suoi giochi, come Hard Hat Mack (protagonista dell'omonimo gioco) e Lester da \"Skate or Die!\" e \"Ski or Die\", inoltre \u00e8 presente Arnie, omaggio ad Arnold Schwarzenegger.\nIl campo \u00e8 mostrato con visuale in prospettiva 2,5D dal lato pi\u00f9 lungo e i giocatori possono muoversi in tutte le direzioni ed effettuare le classiche azioni di tale sport: battuta da fermo o al salto, bagher, palleggio, schiacciata, muro.\nNella versione PC giocando con la tastiera si dispone di tre tasti specifici per bagher, palleggio e schiacciata/muro, mentre nella versione console i pulsanti per le azioni sono ridotti a due e su Commodore a uno solo. \nI tuffi per prendere una palla lunga sono automatici. Le uniche mosse \"avanzate\" sono l'abilit\u00e0 di fintare un palleggio per poi buttare la palla dall'altra parte, oppure di fare un muro a una mano (muro \"Kong\", specialit\u00e0 di Stoklos).\nL'assegnazione dei punti avviene col cambio palla, ma vince chi ottiene 15 punti. Si pu\u00f2 anche protestare contro l'arbitro, che pu\u00f2 occasionalmente restituire al giocatore il punto; se per\u00f2 l'arbitro respinge la protesta si riceve un'ammonizione e la seconda volta un cartellino rosso con perdita di un punto."}
{"id": "2150443", "revid": "124467816", "url": "https://it.wikipedia.org/wiki?curid=2150443", "title": "Redruth", "text": "Redruth (in lingua cornica \"Rysrudh\") \u00e8 un paese di 12.352 abitanti della Cornovaglia, in Inghilterra."}
{"id": "2150445", "revid": "110157", "url": "https://it.wikipedia.org/wiki?curid=2150445", "title": "Get It Right", "text": "Get It Right \u00e8 un album della cantante soul statunitense Aretha Franklin, pubblicato nel 1983 dalla Arista Records."}
{"id": "2150446", "revid": "729019", "url": "https://it.wikipedia.org/wiki?curid=2150446", "title": "Saltash", "text": "Saltash (in lingua cornica \"Essa\") \u00e8 un paese di 14.964 abitanti della Cornovaglia, in Inghilterra, situata lungo l'estuario del fiume Tamar ed appartenente al distretto di Caradon.\nSituata al confine con il Devon, di fronte a Plymouth, \u00e8 definita la \"porta d'accesso\" alla Cornovaglia."}
{"id": "2150449", "revid": "371529", "url": "https://it.wikipedia.org/wiki?curid=2150449", "title": "Jump to It", "text": "Jump to It \u00e8 un album della cantante soul statunitense Aretha Franklin, pubblicato nel 1982 dalla Arista Records."}
{"id": "2150451", "revid": "1543377", "url": "https://it.wikipedia.org/wiki?curid=2150451", "title": "Saint Austell", "text": "St Austell (in lingua cornica \"Sen Ostell\") \u00e8 una citt\u00e0 della Cornovaglia. La popolazione di St Austell \u00e8 di 22.658 abitanti secondo il censimento del 2001, la maggiore in Cornovaglia, anche rispetto al capoluogo della contea Truro, che ha 20.920 abitanti.\nSt. Austell non ha ancora un municipio, tuttavia, nel dicembre 2008 \u00e8 stato annunciato che le verr\u00e0 assegnato nell'ambito dello spostamento di circoscrizioni e distretti sotto il Consiglio della Cornovaglia. Altri tre municipi verranno creati nella stessa area: St Austell Bay, Carlyon e Pentewan Valley.\nStoria.\nUno dei primi riferimenti a St Austell si trova nell\"'Itinerary\" di John Leland, che dice: \"At S. Austelles is nothing notable but the paroch chirch\" (trad.: a St Austell non c'\u00e8 niente di notevole tranne la chiesa parrocchiale).\nPoco dopo la scoperta della caolinite nel Tregoning da parte di William Cookworthy, lo stesso minerale fu trovato in maggiori quantit\u00e0 sulle colline a nord di St Austell. L'estrazione di argilla subentr\u00f2 presto a quella dello stagno e del rame come principale industria dell'area e fin\u00ec per dare un contributo decisivo alla crescita della citt\u00e0.\nL'industria dell'argilla si svilupp\u00f2 appieno solo tra met\u00e0 Ottocento e inizio Novecento, quando il crollo dei prezzi dello stagno e di altri minerali costrinse molte miniere a chiudere oppure a convertirsi all'estrazione di argilla. Il successo e l'alto rendimento di questo settore attir\u00f2 molte famiglie che avevano perso il lavoro a causa della crisi dell'industria mineraria locale; questo fece crescere notevolmente la popolazione della citt\u00e0 e port\u00f2 nuovi negozi e attivit\u00e0. Essendo disponibili pi\u00f9 prodotti e servizi, aumentarono i posti di lavoro e il commercio. Grazie a questo e ad altri fattori, St Austell \u00e8 diventato uno dei dieci centri pi\u00f9 importanti della Cornovaglia dal punto di vista commerciale.\nStoria della chiesa.\nLa chiesa fu inizialmente dedicata a Sant'Austol, un santo bretone associato a San Meven; adesso \u00e8 dedicata alla Santa Trinit\u00e0. Prima del 1150 divenne di propriet\u00e0 del priorato di Tywardreath per opera degli abitanti di Cardinham e lo rimase fino al 1535. Sul posto sorgeva in origine una chiesa normanna, i cui resti possono ancora essere visitati. La chiesa attuale \u00e8 del quindicesimo secolo ed \u00e8 grande (soprattutto il campanile), viste le dimensioni della parrocchia all'epoca. I quattro muri esterni sono decorati con gruppi di sculture inseriti in nicchie scolpite: i dodici apostoli in tre gruppi a nord, est e sud; la Santa Trinit\u00e0 sopra l'Annunciazione, con sotto il Cristo risorto tra due santi, a ovest. Il campanile pu\u00f2 essere datato tra il 1478 e il 1487 e venne fatto costruire dal vescovo Courtenay; i muri sono rivestiti con pietra di Pentewan.\nSul lato meridionale, la chiesa venne estesa fino a inglobare quella che era una cappella separata, abolita nel 1543.\nNel diciannovesimo secolo vennero create le seguenti parrocchie a partire da quella di St Austell: St Blazey (1845), Charlestown (1846), Treverbyn (1847) e Par (1846, da St Blazey e Tywardreath).\nEconomia, industria e sanit\u00e0.\nIn seguito all'introduzione di macchine, l'industria dell'argilla oggi impiega solo poco pi\u00f9 di duemila persone, una piccola parte di quella che era la forza lavoro all'inizio del ventesimo secolo. Tuttavia, questa industria ha ancora una produzione maggiore di qualunque periodo passato. L'economia della citt\u00e0 si basa sui negozi del centro e gli uffici.\nLa birreria di St Austell, che ha celebrato il suo centocinquantesimo anniversario nel 2001, fornisce birra non filtrata (\"Cask Ale\") ai pub della Cornovaglia e del resto dell'Inghilterra; \u00e8 conosciuta per la sua caratteristica birra \"St Austell Tribute\". Altri tipi di birra sono prodotti, ma non venduti al di fuori della Cornovaglia."}
{"id": "2150454", "revid": "124578151", "url": "https://it.wikipedia.org/wiki?curid=2150454", "title": "Love All the Hurt Away", "text": "Love All the Hurt Away \u00e8 un album della cantante soul statunitense Aretha Franklin, pubblicato nel 1981 dalla Arista Records."}
{"id": "2150459", "revid": "254059", "url": "https://it.wikipedia.org/wiki?curid=2150459", "title": "St Ives (Cornovaglia)", "text": "St Ives (in lingua cornica \"Porth Ia\") \u00e8 un paese di 11.165 abitanti della Cornovaglia, in Inghilterra, che si affaccia sull'omonima baia, al largo della quale si trova l'isola di Godrevy Island.\nNelle vicinanze di St Ives e di Zennor dovrebbe collocarsi lo sperduto paesino di Kilmore Cove, principale ambientazione della serie di romanzi di \"Ulysses Moore\", scritta da Pierdomenico Baccalario."}
{"id": "2150460", "revid": "110157", "url": "https://it.wikipedia.org/wiki?curid=2150460", "title": "Aretha Sings the Blues", "text": "Aretha Sings the Blues \u00e8 un album della cantante soul statunitense Aretha Franklin, pubblicato nel 1980 dalla Columbia Records."}
{"id": "2150462", "revid": "121438407", "url": "https://it.wikipedia.org/wiki?curid=2150462", "title": "Wadebridge", "text": "Wadebridge (in lingua cornica \"Ponsrys\") \u00e8 un paese di 6.351 abitanti della Cornovaglia, in Inghilterra."}
{"id": "2150463", "revid": "76963", "url": "https://it.wikipedia.org/wiki?curid=2150463", "title": "Zachary Ansley", "text": "Biografia.\nInterprete di molti film (al primo aveva 13 anni) completa gli studi laureandosi alla scuola di recitazione \"Square Acting School\" di New York. Oltre ad avere avuto molti ruoli nel cinema \u00e8 stato anche attore di teatro al \"Willow Cabin Theatre\".\nRiconoscimenti.\nNel 1989 si \u00e8 classificato primo al \"YTV Achievement Award\""}
{"id": "2150465", "revid": "1941276", "url": "https://it.wikipedia.org/wiki?curid=2150465", "title": "Aretha (album 1980)", "text": "Aretha \u00e8 un album della cantante soul statunitense Aretha Franklin, pubblicato nel 1980 dalla Arista Records. Nell'album suona Seldon Powell, che ha lavorato anche con Sam Cooke, Roberta Flack, Van Morrison, John Lennon, Miriam Makeba, Chaka Khan.\nFormazione.\nNote aggiuntive"}
{"id": "2150466", "revid": "709565", "url": "https://it.wikipedia.org/wiki?curid=2150466", "title": "Parrocchie civili della Cornovaglia", "text": "Questa \u00e8 una lista delle parrocchie civili della Cornovaglia, Inghilterra."}
{"id": "2150468", "revid": "1305772", "url": "https://it.wikipedia.org/wiki?curid=2150468", "title": "Nodo piano", "text": "Il nodo piano \u00e8 uno dei pi\u00f9 comuni e semplici nodi di giunzione. \u00c8 usato generalmente per unire due corde di uguali dimensioni. \u00e8 inoltre utilizzato per terminare le legature."}
{"id": "2150473", "revid": "123308494", "url": "https://it.wikipedia.org/wiki?curid=2150473", "title": "Laurie Holden", "text": "Biografia.\nNata Los Angeles nel 1969 \u00e8 vissuta a Toronto, ha nazionalit\u00e0 sia statunitense che canadese. \u00c8 figlia di due attori, Adrienne Ellis e Glen Corbett (pseudonimo di Lawrence Holden), e nipote di Gloria Holden. Ha una sorellastra e un fratello, Christopher Holden. All'et\u00e0 di 5 anni i genitori si separarono e Laurie rimase con la madre, in seguito risposata con il regista Michael Anderson. Frequent\u00f2 per un anno l'Universit\u00e0 McGill studiando economia, per poi laurearsi in recitazione alla Ucla e avviare in pieno la propria carriera di attrice.\nVita e carriera.\nNo profit.\n\u00c8 stata una delle fondatrici di \"Somaly Mam Foundation\" in area statunitense e canadese, organizzazione nata al fine di combattere il traffico di esseri umani nel sud est asiatico, e fa parte dell'associazione \"Home From Home\" per aiutare i bambini orfani africani. \nOperation Underground Railroad.\nFa parte di un'organizzazione gestita da Tim Ballard (ex agente della CIA e investigatore specializzato in casi di tratta di pedofilia) al fine di combattere il traffico di esseri umani.\nNell'ottobre 2014 \u00e8 stata partecipe ad \"Operation Underground Railroad\", una massiccia operazione a Cartagena (Colombia), che ha permesso di perseguire trafficanti del sesso e il salvataggio di 55 persone, tra cui ragazzine di 12 e 13 anni. Il suo ruolo \u00e8 stato dare un'apparenza veritiera alla festa organizzata per richiamare i trafficanti e mantenere le ragazze occupate mentre i poliziotti in borghese hanno inchiodato i criminali.\nAttrice.\nHa esordito all'et\u00e0 di sei anni, recitando in \"The Martian Chronicles\", diretto dal suo patrigno.\nDoppiatrici italiane.\nNelle versioni in italiano dei suoi film, Laurie Holden \u00e8 stata doppiata da:\nDa doppiatrice \u00e8 sostituita da: "}
{"id": "2150479", "revid": "6923", "url": "https://it.wikipedia.org/wiki?curid=2150479", "title": "Beogra\u0111anka", "text": "La torre Beogra\u0111anka, in serbo cirillico \u0411\u0435\u043e\u0433\u0440\u0430\u0452\u0430\u043d\u043a\u0430, \u00e8 un grattacielo situato nel centro della citt\u00e0 di Belgrado, capitale della Serbia. \nLocalizzazione.\nLa Beogra\u0111anka sorge lungo la via Kralja Milana, tra le piazze Terazije e Slavija, nella municipalit\u00e0 di Vra\u010dar. La sua altezza di 101 metri la rende un punto di riferimento per orientarsi in citt\u00e0.\nStoria.\nL'edificio fu costruito tra il 1969 e il 1974 dall'architetto Branko Pe\u0161i\u0107 che realizz\u00f2 la struttura che, con i suoi 24 piani, rimase per alcuni anni l'edificio pi\u00f9 alto di Belgrado fino alla costruzione della torre Genex nel 1980. La sua costruzione fu considerata un evento importante per lo sviluppo cittadino e per l'immagine di progresso che intendeva dimostrare, tanto che la torre fu battezzata \"Palazzo Belgrado\" () perch\u00e9 diventasse il simbolo della citt\u00e0 stessa.\nAll'ultimo piano fu realizzato un ristorante panoramico, mentre i piani inferiori furono adibiti ad uffici. Negli anni novanta del XX secolo, per ragioni di sicurezza, il palazzo fu evacuato e tenuto chiuso per lungo tempo.\nIl presente.\nI primi piani dell'edificio sono occupati dagli studi televisivi dell'emittente cittadina \"Studio B\"; nei piani superiori ci sono alcuni uffici del quotidiano \"Blic\"; al pian terreno c'\u00e8 una filiale del grande magazzino \"Beograd\" dove espongono Coin e Oviesse; nel seminterrato, collegato da scale mobili esterne sulla strada, c'\u00e8 il supermercato \"Merkator\".\n tutta la struttura \u00e8 in fase di ristrutturazione, sia delle facciate che delle parti interne per accogliere nuovamente uffici e negozi. Anche la riapertura del ristorante all'ultimo piano rientra nei progetti di riqualificazione della Beogra\u0111anka."}
{"id": "2150481", "revid": "119149843", "url": "https://it.wikipedia.org/wiki?curid=2150481", "title": "Nicole Murgia", "text": "Biografia.\nDebutta nel mondo dello spettacolo da bambina, partecipando a \"Don Matteo 2\" e \"Rivoglio i miei figli\".\nNel 2004 \u00e8 nel cast della serie televisiva \"Nati ieri\", dove interpreta \"Martina\", la figlia di Barbara Rizzo, e nel 2005 in quello del film \"Nessun messaggio in segreteria\". Nel 2008 \u00e8 nel cast del film \"Un giorno perfetto\", diretto da Ferzan \u00d6zpetek.\nOttiene maggiore popolarit\u00e0 con il telefilm \"Tutti pazzi per amore\", in onda tra il 2008 e il 2011 su Rai 1, in cui interpreta \"Cristina\", la figlia di \"Paolo Giorgi\" (Emilio Solfrizzi).\nNel 2010, oltre a tornare su Rai 1 con la seconda stagione di \"Tutti pazzi per amore\", ritorna sul grande schermo con il film \"Le ultime 56 ore\", per la regia di Claudio Fragasso. Il 24 luglio dello stesso anno \u00e8 stata premiata con il \"Grand Prix Corallo Citt\u00e0 di Alghero\", per l'interpretazione in \"Tutti pazzi per amore 2\". Nel gennaio del 2012 debutta a teatro con lo spettacolo \"Occidente solitario\", con Filippo Nigro e Claudio Santamaria. Nel 2013 riceve in Campidoglio l'\"Oscar dei giovani\".\nVita privata.\n\u00c8 la sorella maggiore del calciatore professionista Alessandro Murgia.\nIl 23 dicembre 2015 si sposa con il calciatore italiano Andrea Bertolacci, dopo quattro anni di fidanzamento, e il 13 gennaio 2017 d\u00e0 alla luce Matias, il loro primogenito. L'8 febbraio 2019 nasce Lucas, il secondogenito della coppia."}
{"id": "2150483", "revid": "1305887", "url": "https://it.wikipedia.org/wiki?curid=2150483", "title": "Episodi de Il ritorno di Missione impossibile (prima stagione)", "text": "La prima stagione di \"Il ritorno di Missione impossibile\" \u00e8 stata trasmessa originariamente tra il 1988 e il 1989."}
{"id": "2150489", "revid": "1305772", "url": "https://it.wikipedia.org/wiki?curid=2150489", "title": "Grand Prix 4", "text": "Geoff Crammond's Grand Prix 4 (noto anche come Grand Prix 4 e GP4) \u00e8 un videogioco di guida pubblicato da Infogrames, basato sul Campionato mondiale di Formula 1 2001. \u00c8 il seguito di Grand Prix 3 ed \u00e8 stato pubblicato il 20 giugno 2002 per PC. Era prevista una versione per Xbox, ma \u00e8 stata annullata. Il gioco ha ricevuto il premio come miglior videogioco sportivo del 2002 dalla British Academy of Film and Television Arts, superando 2002 FIFA World Cup, Pro Evolution Soccer 2 e V-Rally 3.\nSviluppo.\nSi tratta dell'ultimo videogioco della serie \"Grand Prix\" di Geoff Crammond e allo stesso tempo l'ultimo ad essere sviluppato dall'etichetta MicroProse, allora di propriet\u00e0 dell'azienda francese Infogrames, in seguito divenuta Atari; gli studi responsabili della produzione sono stati infatti chiusi in parte nel settembre 2002 e in parte nel 2003. In copertina appare anche il logo della \"Simergy Limited\", societ\u00e0 fondata nel 1999 dallo stesso Crammond per sviluppare tali giochi.\nI tempi di pubblicazione del gioco erano stati ristretti per la volont\u00e0 da parte di Infogrames di farlo uscire in anticipo rispetto al concorrente \"F1 2002\" di EA Sports, riducendo per\u00f2 in questo modo le possibilit\u00e0 di rifinirlo e testarlo, tanto che al momento dell'uscita GP4 era caratterizzato dalla presenza di numerosi bug; un certo numero di essi \u00e8 stato corretto con le due patch ufficiali, la patch v4.0, disponibile dal settembre 2002 e poi sostituita a novembre dalla patch v9.6, che ha portato il gioco alla versione 1.02.\nOltre alla versione per PC, era stato annunciato anche il porting per Xbox, previsto per l'autunno del 2002, ma la pubblicazione \u00e8 stata in seguito cancellata.\nNon \u00e8 dunque presente un sequel di Grand Prix 4, vista anche l'acquisizione della licenza esclusiva sulla Formula 1 negli anni successivi da parte della Sony Computer Entertainment e successivamente dalla Codemasters.\nModalit\u00e0 di gioco.\n\"Grand Prix 4\" rispetto ai capitoli precedenti mantiene sostanzialmente invariate la struttura e le modalit\u00e0 di gioco, che sono \"Gara rapida\", cio\u00e8 una corsa di pochi giri su un circuito a scelta, \"Gara extra-campionato\", un singolo ma completo week-end di gara, \"Campionato\", la stagione completa 2001, \"Prove\", vale a dire prove libere, e \"Giri veloci\".\nIl gioco in multiplayer \u00e8 possibile sullo stesso computer con il sistema \"sedia rovente\", che consiste nella turnazione dei diversi giocatori, che quindi non giocano contemporaneamente. \u00c8 invece possibile giocare su diversi computer solamente via LAN, anche se erano inizialmente previste anche connessioni tramite cavo seriale e modem.\nMentre la fisica di Grand Prix 4 \u00e8 pressoch\u00e9 invariata rispetto al capitolo precedente, il gioco si discosta invece dal predecessore per quanto riguarda il comparto grafico, che ha visto l'introduzione di un nuovo motore grafico 3D; in pi\u00f9 sono stati effettuati interventi sull'intelligenza artificiale dei piloti avversari, resi maggiormente aggressivi. La riproduzione dei tracciati \u00e8 stata effettuata avvalendosi del sistema GPS, ed \u00e8 stato implementato l'audio 3D, campionato dalle vetture reali.\nAll'interno del gioco \u00e8 anche presente una sorta di guida, denominata \"GPaedia\", gi\u00e0 introdotta in GP3 2000, che descrive i piloti, le scuderie e i circuiti presenti in Grand Prix 4, oltre a toccare diversi argomenti riguardanti la Formula 1 in generale, come il \"pit-stop\" o le modifiche all'assetto di una vettura.\nScuderie e piloti.\nGrand Prix 4 include i 22 piloti e le 11 scuderie del campionato mondiale di Formula 1 2001; l'elenco dei piloti del gioco rispecchia quello degli ultimi Gran Premi di quella stagione, infatti altri piloti presenti all'inizio o nel corso dell'anno, come Ricardo Zonta, Luciano Burti, Tarso Marques e Gast\u00f3n Mazzacane non sono inclusi.\nCircuiti.\nGrand Prix 4 include tutti i 17 circuiti della stagione 2001."}
{"id": "2150493", "revid": "2033069", "url": "https://it.wikipedia.org/wiki?curid=2150493", "title": "Il ritorno di Missione impossibile", "text": "Il ritorno di Missione impossibile (\"Mission: Impossible\" o \"New Mission: Impossible\") \u00e8 una serie televisiva statunitense trasmessa dal 1988 al 1990.\nTrama.\nLa serie \u00e8 una continuazione della serie televisiva \"Missione impossibile\" trasmessa anni prima. Alcuni episodi sono inoltre rifacimenti della vecchia serie (come nel caso di \"L'eredit\u00e0\")."}
{"id": "2150495", "revid": "125401084", "url": "https://it.wikipedia.org/wiki?curid=2150495", "title": "Holland Taylor", "text": "Nota interprete del piccolo schermo, nel corso della sua carriera \u00e8 stata candidata ad otto Premi Emmy: ne ha vinto uno come miglior attrice non protagonista in una serie drammatica per il ruolo del giudice Roberta Kittleson in \"The Practice - Professione avvocati\" (1998-2003). Viene ricordata anche per aver vestito i panni di Evelyn Harper in \"Due uomini e mezzo\"(2003-2015) e di Peggy Peabody in \"The L Word\".\nBiografia.\nNata a Philadelphia, Pennsylvania, terzogenita di una pittrice e di un avvocato. Frequent\u00f2 la scuola di Westtown e nel 1964 si diplom\u00f2 al Bennington College specializzandosi nel dramma, prima di trasferirsi a New York per diventare un'attrice. Sulle scene dal 1969, dopo diversi ruoli da guest star, tra il 1978 e il 1979 interpret\u00f2 Denise Cavanaugh nella soap opera \"Ai confini della notte\", mentre nel 1980 prese parte alla serie TV \"Henry e Kip\" con Tom Hanks.\nAl cinema esord\u00ec nel 1976 con \"Il prossimo uomo\". Tra i suoi altri film si ricorda \"Saranno famosi\", \"All'inseguimento della pietra verde\", \"Alice\", \"The Truman Show\" e \"Cenerentola - Il gioco del destino\". Molto attiva in campo teatrale, Taylor ha anche recitato di frequente a Broadway. \nVita privata.\nDal 2015 ha una relazione con l'attrice Sarah Paulson.\nRiconoscimenti.\nPremio Emmy\nTony Award\nDoppiatrici italiane.\nNelle versioni in italiano dei suoi film, Holland Taylor \u00e8 stata doppiata da:\nCome doppiatrice \u00e8 sostituita da:"}
{"id": "2150497", "revid": "628767", "url": "https://it.wikipedia.org/wiki?curid=2150497", "title": "Konkordiah\u00fctte", "text": "La Konkordiah\u00fctte \u00e8 un rifugio situato nel comune di Fiesch (Canton Vallese - Svizzera), nelle Alpi Bernesi, a \"2.850\"\u00a0m s.l.m. \u00c8 uno degli storici rifugi del Club Alpino Svizzero.\nDescrizione.\nIl rifugio \u00e8 collocato ai bordi del Konkordiaplatz (lungo il ghiacciaio dell'Aletsch) e si pu\u00f2 raggiungere partendo da Fiesch."}
{"id": "2150500", "revid": "1442080", "url": "https://it.wikipedia.org/wiki?curid=2150500", "title": "Luca Angeletti", "text": "Biografia.\nDopo essersi diplomato alla scuola di teatro \"Il circo a vapore\", ha seguito vari stage di approfondimento per la recitazione teatrale, cinematografica e per la danza. \u00c8 un attore molto duttile, infatti interpreta indistintamente sia ruoli quasi comici che parti drammatiche.\nIn teatro nel 2003 ha recitato nello spettacolo \"Nessuno\".\n\u00c8 inoltre interprete, sceneggiatore e regista di cortometraggi, tra i quali \"Il primo giorno\", premiato nel 2004 al \"Giffoni Film Festival\". Inoltre ha avviato anche un'esperienza di insegnamento in corsi sperimentali di cinema, fotografia e teatro.\nSul grande schermo ha fatto parte del cast di \"Promessa d'amore\", di \"Una talpa al bioparco\" e di \"13dici a tavola\", tutti del 2004. Nel 2008 ha interpretato il ruolo di Enrico in \"Scusa ma ti chiamo amore\" di Federico Moccia.\nIn televisione ha recitato in varie fiction, sia della Rai che di Mediaset, da ricordare: \"La buona battaglia - Don Pietro Pappagallo\", \"Nati ieri\" e \"Il capo dei capi\" dove interpreta la parte del killer Pino Greco. Tra il 2008 e il 2010 \u00e8 nel cast della serie televisiva di Rai Uno, \"Tutti pazzi per amore\", nel ruolo di \"Giulio\". Nel 2009 ha recitato nella fiction \"Squadra Antimafia - Palermo oggi\" nel ruolo di Vito Abate, uno dei fratelli di Rosy Abate.\nNel 2010 torna sul grande schermo interpretando \"Enrico\" in \"Scusa ma ti voglio sposare\" di Federico Moccia. Sempre nel 2010 appare nel video del singolo \"Domino\" del gruppo italiano The Bloody Beetroots. Nel 2014 partecipa al film \"Lucy\" con Scarlett Johansson interpretando uno dei corrieri che possiedono la droga.\n\u00c8 anche uno dei membri del gruppo folk romano \"L'orchestraccia\", che tra i vari componenti comprende anche personaggi noti come Edoardo Pesce, Edoardo Leo, Giorgio Caputo, Marco Conidi e Maurizio Filardo.\nFilmografia.\nCortometraggi.\n\"Il primo giorno\", scritto e diretto da Luca Angeletti - vincitore al FESTIVAL DI GIFFONI 2002\n\"Andr\u00e1 tutto bene\", scritto e diretto da Luca Angeletti\nvincitore al Roma Corto Film Fest"}
{"id": "2150501", "revid": "729019", "url": "https://it.wikipedia.org/wiki?curid=2150501", "title": "Coppa America di pallavolo maschile 2001", "text": "La IV Coppa America di pallavolo maschile si svolse a Buenos Aires, in Argentina, dal 28 settembre al 7 ottobre 2001. Al torneo parteciparono 6 squadre nazionali nordamericane e sudamericane e la vittoria finale and\u00f2 per la terza volta al Brasile.\nPodio.\nCampione.\nBrasile(Terzo titolo)\nSecondo posto.\nCuba\nTerzo posto.\nArgentina"}
{"id": "2150504", "revid": "92723", "url": "https://it.wikipedia.org/wiki?curid=2150504", "title": "Sant'Ennodio", "text": ""}
{"id": "2150508", "revid": "729019", "url": "https://it.wikipedia.org/wiki?curid=2150508", "title": "Sanctuary (serie televisiva)", "text": "Sanctuary \u00e8 una serie televisiva canadese di genere fantasy, ideata da Damian Kindler (autore anche di \"Stargate SG1\" e \"Stargate Atlantis\"). La serie \u00e8 l'estensione di 8 webisodi trasmessi sul sito di Syfy dal 14 maggio al 30 agosto 2007. Visto il successo della webserie, Syfy ha poi deciso di farne una serie tv, la cui prima stagione \u00e8 andata in onda sul network americano dal 3 ottobre 2008, la seconda dal 9 ottobre 2009, la terza dal 15 ottobre 2010 e la quarta dal 7 ottobre 2011. Dopo alcuni mesi trascorsi dalla messa in onda del finale della quarta stagione, il 21 maggio 2012 il canale SyFy ha annunciato di aver cancellato la serie.\nAl debutto negli USA, dove andava in onda in contemporanea con il Canada, la prima di stagione (che consiste in una nuova versione delle vicende narrate nei primi 4 webisodes) ha registrato oltre 3 milioni di telespettatori, toccando un record che non si raggiungeva da oltre 2 anni.\nIn Italia gli 8 webisodes sono stati trasmessi sul sito internet di Steel dall'8 al 15 novembre 2009, mentre la serie televisiva ha fatto il suo debutto sul canale pay della piattaforma Mediaset Premium il 21 dicembre 2009. La serie \u00e8 in onda su Rai 4 dal 5 maggio 2011.\nTrama.\nLa serie segue le vicende della dottoressa Helen Magnus, nella sua ricerca delle terrificanti creature conosciute come gli \"anormali\", molti dei quali sono anche esseri umani. Lo scopo della dottoressa \u00e8 di proteggere le persone da queste creature, ma in molti casi si trover\u00e0 costretta lei stessa a difendere gli anormali dagli uomini; \"Preservare il miracoloso e proteggere dal periglioso\". Nella sua missione Helen \u00e8 aiutata da Will Zimmerman, la sua coraggiosa figlia Ashley, l'esperto di informatica Henry Foss e da Bigfoot, il suo taciturno assistente.\nPrima stagione.\nLa prima stagione rivela la storia della dottoressa Helen Magnus, che in giovent\u00f9 era stata membro di un gruppo di scienziati sperimentali conosciuto come \"I cinque\", che comprendeva anche Nikola Tesla, Nigel Griffin, John Watson, e John Druitt, che hanno voluto allargare i confini della loro conoscenza del mondo fisico attraverso mezzi non convenzionali. A seguito di un'iniezione derivata da un campione di sangue di vampiro, i cinque hanno acquisito particolari poteri: Magnus ha acquisito un elevato livello di longevit\u00e0, Griffin ha acquisito il potere dell'invisibilit\u00e0, l'intelletto del dottor Watson \u00e8 stato accresciuto enormemente, Druitt ha sviluppato la capacit\u00e0 di teletrasportarsi nel tempo e nello spazio, e Tesla si \u00e8 trasformato in un vampiro.\nNella seconda met\u00e0 della prima stagione viene introdotta la \"setta\", una potente organizzazione che conduce sperimentazioni sugli \"anormali\" nella convinzione che rappresentino una minaccia per la specie umana.\nSeconda stagione.\nDurante la seconda stagione la setta cerca di entrare in possesso del sangue puro, ovvero sangue non contaminato di un appartenente all'antica razza dei vampiri, sorgente di un meccanismo che porta ad una mutazione e allo sviluppo di caratteristiche anormali.\nLa setta, usando il sangue sapientemente rubato alla Dr.ssa Magnus dalla stessa figlia Ashley (rapita e poi fatta fuggire dalla Setta appositamente per questo scopo, dopo essere stata condizionata e resa una super-mutante da una scienziata aggregata alla Setta), crea un gruppo di 6 superanormali, copiando il DNA di Ashley, modificato e migliorato, nel corpo di 5 individui ripuliti completamente da qualsiasi possibilit\u00e0 di mutazione o imperfezione genetica durante alcuni esperimenti compiuti nel passato dal governo.\nQuesti superanormali, su ordine dell'organizzazione, si apprestano a distruggere la rete dei Sanctuary, ma durante la loro incursione in quella che \u00e8 la sede principale dei Sanctuary, vengono quasi tutti eliminati da un'arma di invenzione di Tesla. Ashley, anch'essa parte di questo gruppo a causa del condizionamento fisico e psicologico subito dagli scienziati della Setta, si sacrifica e muore (?) per salvare la madre Helen, che per\u00f2 sembra non rassegnarsi alla tragica scomparsa della figlia.\nAlla fine della seconda stagione Magnus e il suo gruppo si apprestano a fermare un criminale che vuole risvegliare uno degli anormali pi\u00f9 potenti, la grande Bertha capace di far affondare ed emergere la terra.\nTerza stagione.\nLa terza stagione riparte dal ritorno della grande Bertha che, colpita e ferita, crea un'onda magnetica destinata a creare uno tsunami di proporzione mondiale.\nMentre Will cerca di contattare Kali (alter ego di Bertha) nel consiglio degli avatar, Gregory appare donandogli un indizio da riferire alla figlia, mentre contemporaneamente una contro-onda ferma il maremoto.\nCon l'indizio di Gregory si viene a scoprire un marchingegno che mostra una citt\u00e0 sotterranea all'interno della terra (Terra Cava).\nDurante il corso della stagione si scoprono molte cose tramite la mappa, ovvero che chiunque abiti nella citt\u00e0 \u00e8 a conoscenza dell'esistenza degli anormali (in particolare dei vampiri) ed ha una conoscenza molto ampia della scienza che gli d\u00e0 anche la capacit\u00e0 di piegare, attraverso particolari dispositivi utilizzati anche da Adam Worth, le barriere del tempo e dello spazio.\nQuarta stagione.\nWorth e Magnus tornano indietro nel tempo, nel 1898. Helen, per far in modo che la linea del tempo rimanga invariata uccide l'Adam della sua linea temporale e sua figlia. Dopodich\u00e9 vive 113 anni isolata, in modo da non alterare il corso normale del tempo. Nel presente intanto gli abitanti della Terra Cava si ribellano e sar\u00e0 solo grazie al tempestivo intervento dei protagonisti che si riuscir\u00e0 a fermare la rivolta. I problemi con gli anormali della Terra Cava per\u00f2 continuano..."}
{"id": "2150509", "revid": "219110", "url": "https://it.wikipedia.org/wiki?curid=2150509", "title": "Media Transfer Protocol", "text": "L'MTP (Media Transfer Protocol) \u00e8 un set di estensioni del PTP (Picture Transfer Protocol) creato da Microsoft, per consentire l'uso di lettori MP3, macchine fotografiche digitali e altri dispositivi digitali portatili.\nMTP \u00e8 fortemente legato a Windows Media Player.\nL'utilizzo di MTP al posto del classico MSC (mass storage class) comporta alcuni vantaggi pratici per gli utenti che utilizzano abitualmente Windows Media Player, ma rende di fatto meno accessibile la periferica rispetto ad un utilizzo col protocollo MSC. \nAd esempio: un lettore MP3 che viene visto tramite MSC come una comune chiave di memoria (e quindi anche in Risorse del Computer si comporta come tale) \u00e8 molto pi\u00f9 versatile di un lettore MP3 che utilizza il protocollo MTP e che viene visto dalla gestione delle risorse del computer come dispositivo \"Hierarchical\", cio\u00e8 come sotto cartella di risorse del computer. Le sottocartelle poi non portano indicazione sulla data e l'ora di creazione dei file contenuti (molto scomodo se il lettore MP3 \u00e8 dotato di registratore vocale in quanto si perdono la data e l'ora in cui sono stati registrati i dati; infatti una volta trasferiti sul pc acquisteranno la data e l'ora del momento esatto del trasferimento. \nAltro difetto sta nel fatto che durante un trasferimento non si deve chiudere la cartella del lettore mp3 dalla quale si stanno prelevando i file altrimenti il trasferimento si interrompe.\nIl vantaggio di questa modalit\u00e0 apparentemente limitata dal punto di vista del computer si pu\u00f2 trovare invece nel lato del dispositivo mobile, in quanto il suo eventuale sistema operativo non percepir\u00e0 la memoria di massa come \"scollegata\", dunque non porr\u00e0 limiti alle operazioni eseguibili mentre \u00e8 collegato al computer.\nImplementazioni.\nL'MTP \u00e8 integrato in molte piattaforme:"}
{"id": "2150513", "revid": "119504199", "url": "https://it.wikipedia.org/wiki?curid=2150513", "title": "Bossing", "text": "Il bossing \u00e8 un anglicismo adoperato per identificare un tipo di \"mobbing\" messo in atto da un soggetto agente non di pari grado, bens\u00ec un superiore gerarchico, in diversi contesti sociali (come ad esempio un capoufficio, un dirigente, un manager, un ufficiale nelle forze armate).\nCaratteristiche.\nIl bossing consiste in una forma peculiare di molestia psicologica che viene attuata con il preciso scopo di indurre il dipendente alle dimissioni, spesso per l'impossibilit\u00e0 di poterlo licenziare senza dovere versare costosi incentivi all'esodo. Il bossing pu\u00f2 concretizzarsi in modalit\u00e0 differenti ma con lo scopo comune di creare un clima di tensione intollerabile attraverso atteggiamenti severi, minacce e rimproveri costanti, la revoca di benefit meritati e utili (la macchina dell'azienda, il telefono cellulare, abuso eccessivo di strumenti di controllo eventualmente previsti, azioni di sabotaggio, ecc.), oppure affidando alla vittima compiti degradanti e dequalificanti rispetto al profilo professionale del lavoratore, privandolo cos\u00ec di ogni opportunit\u00e0 di crescita personale e di carriera.\nSi tratta in sostanza di una forma di persecuzione attuata attraverso una strategia di vessazioni psicologiche e disciplinari, volta a costringere il dipendente sgradito all'autolicenziamento. Le cause che portano ad una strategia di questo tipo possono essere personali (come l'invidia da parte dei superiori o la paura del capo di essere superato dal dipendente), oppure organizzativi (come la necessit\u00e0 di ridurre o ringiovanire il personale o di diminuire le risorse umane in rami aziendali improduttivi). La \"ratio\" di questa strategia \u00e8 evidentemente nel vantaggio di potersi liberare di un dipendente o sottoposto senza dover sottostare alle norme e ai procedimenti spesso lunghi e onerosi previsti dal diritto del lavoro o da accordi sindacali, o semplicemente dalle clausole contrattuali.\nConseguenze.\nLe persone soggette a \"bossing\" presentano notevoli rovesciamenti d'umore, spesso soffrono d'insonnia, perdita di fiducia in s\u00e9 stessi e nelle proprie capacit\u00e0 sino a sviluppare depressione. Di conseguenza, si assiste ad un aumento dell'uso di psicofarmaci, alcol e sigarette. Quindi, oltre ad un grande danno psicologico, si rileva anche un danno fisico non trascurabile.\nTipologia.\nA seconda dei vari contesti vi sono diversi tipi di \"bossing\":\nStrategie offensive.\nIl fenomeno del bossing \u00e8 caratterizzato da numerose strategie che servono per indurre i lavoratori di un'azienda a presentare le proprie dimissioni in modo volontario e spontaneo.\nLa \"lista nera\".\nUna strategia molto diffusa sarebbe quella di far circolare una lista nera in cui vengono inseriti i nomi delle persone che non svolgono delle mansioni utili per l'impresa e quindi non sono indispensabili ma solo di intralcio. Queste liste nere vengono generalmente redatte in pi\u00f9 copie e non sono mai rese \"ufficiali\", bens\u00ec cercano di mantenere una certa segretezza al riguardo dei nomi delle persone che l'azienda ha scelto di eliminare. Questa strategia provoca nel personale dell'azienda un notevole stato di stress, di tensione e di insicurezza e di conseguenza si ha un aumento di conflitti interni che realizzano lo scopo di incentivare le dimissioni dei lavoratori esasperati.\nIl demansionamento.\nUna seconda strategia scorretta che ha l'impresa o il datore di lavoro \u00e8 quella di fornire al lavoratore degli incarichi che rappresentano per lui stesso motivo di degrado e di dequalificazione perch\u00e9 attraverso questi compiti lui non riesce a realizzare qualcosa di costruttivo. Quest'ultima modalit\u00e0 \u00e8 definita \"demansionamento\", disciplinata nei vari ordinamenti giuridici e spesso sanzionabile. \nPotrebbe essere adottato dal datore di lavoro che voglia liberarsi legalmente di figure lavorative non pi\u00f9 utili al disegno aziendale perch\u00e9 ritenute obsolete o per altri motivi deve pagare a questi lavoratori delle somme di indennit\u00e0 molto elevate; pertanto le imprese a volte preferiscono attivare il fenomeno del \"bossing\".\nStrategie difensive.\n\u00c8 necessario anzitutto che il soggetto non si demoralizzi mai, ma prenda coscienza dei propri diritti di lavoratore e li difenda denunciando i fatti agli apposti organismi di tutela. \u00c8 necessario inoltre che egli adotti tutte le strategie di autodifesa e di autotutela del caso per neutralizzare gli attacchi; un metodo potrebbe essere il raccogliere in modo ordinato quanto pi\u00f9 materiale sia possibile, come ad esempio le email di lavoro, le comunicazioni interne, gli sms, acquisire registrazioni audio, come strumento di prova per dimostrare le angherie sub\u00ecte e cercare di ottenere giustizia.\nTutela legislativa.\nNon tutti gli ordinamenti giuridici si sono dotati di una normativa specifica sul mobbing \"dall'alto\", o bossing, e spesso la legge o gli accordi sindacali prevedono i relativi strumenti e procedure operative a tutela di chi ne \u00e8 vittima. La letteratura giuridica sull'argomento \u00e8 ormai sufficientemente vasta ed articolata, e anche la casistica comincia ad essere studiata dal punto di vista giuridico e psicosociologico con una certa sistematicit\u00e0.\nSpesso per\u00f2 risulta molto difficile dimostrare di essere vittime di tali attivit\u00e0, perch\u00e9 si tratta di una zona dove le persone senza scrupoli n\u00e9 morale si muovono indisturbati, sicuri di non essere mai colpiti dalla legge proprio perch\u00e9 si tratta di fatti che moltissimi individui subiscono, ma che poi la grande maggioranza di essi non denuncia."}
{"id": "2150515", "revid": "22475", "url": "https://it.wikipedia.org/wiki?curid=2150515", "title": "Limnophila heterophylla", "text": "Limnophila heterophylla \u00e8 una pianta d'acqua dolce appartenente alla famiglia delle Plantaginaceae.\nDistribuzione e habitat.\nProviene dagli stagni dell'est dell'Asia, dove \u00e8 diffusa dall'India alla penisola Malese e a nord in Cina. Cresce anche in acqua salmastra e nelle risaie.\nColtivazione.\n\u00c8 una pianta comune in commercio, spesso utilizzata per decorare l'acquario o i laghetti.\nConservazione.\nQuesta specie viene classificata come \"a rischio minimo\" (LC) dalla lista rossa IUCN perch\u00e9 non sembra essere minacciata da particolari pericoli e ha un areale molto ampio."}
{"id": "2150516", "revid": "11959", "url": "https://it.wikipedia.org/wiki?curid=2150516", "title": "Mahmoud az-Zahar", "text": ""}
{"id": "2150517", "revid": "729019", "url": "https://it.wikipedia.org/wiki?curid=2150517", "title": "Gran Premio motociclistico d'Italia 2001", "text": "Il Gran Premio motociclistico d'Italia 2001 corso il 3 giugno, \u00e8 stato il quinto Gran Premio della stagione 2001 del motomondiale e ha visto vincere la Honda di Alex Barros nella classe 500, Tetsuya Harada nella classe 250 e Noboru Ueda nella classe 125.\nClasse 500.\nLa gara di questa classe \u00e8 stata interrotta dopo 7 giri a causa della pioggia. La gara \u00e8 ripartita per 16 giri, con la griglia di partenza determinata dall'ordine d'arrivo della prima parte di gara. La somma dei tempi delle due parti ha determinato la classifica finale."}
{"id": "2150518", "revid": "11959", "url": "https://it.wikipedia.org/wiki?curid=2150518", "title": "Shafeismo", "text": ""}
{"id": "2150519", "revid": "11959", "url": "https://it.wikipedia.org/wiki?curid=2150519", "title": "Sciafiismo", "text": ""}
{"id": "2150520", "revid": "647919", "url": "https://it.wikipedia.org/wiki?curid=2150520", "title": "Ahmed al-Ja'abari", "text": ""}
{"id": "2150521", "revid": "11959", "url": "https://it.wikipedia.org/wiki?curid=2150521", "title": "Shafiismo", "text": ""}
{"id": "2150522", "revid": "107714036", "url": "https://it.wikipedia.org/wiki?curid=2150522", "title": "Western Ford Gateway", "text": "Western Ford Gateway \u00e8 una canzone scritta ed interpretata da Elton John. Il testo \u00e8 di Bernie Taupin.\nIl brano.\n\u00c8 uno dei brani pi\u00f9 corti dell'album \"Empty Sky\" (dura solo 3:16), e anche la qualit\u00e0 del sound \u00e8 una delle peggiori di tutto il lavoro. Comunque, si tratta in sostanza di una melodia \"folk-rock\", aperta da un riff di chitarra; viene poi messo in evidenza l'organo Hammond, suonato da Elton. \"Western Ford Gateway\" non \u00e8 mai stata eseguita live.\nSignificato del testo.\nIl testo, lungo solo 18 versi (uno dei pi\u00f9 corti del duo), \u00e8 il primo di una lunga serie: infatti, per la prima volta, Bernie Taupin parla dell'America e descrive un ambiente totalmente americano. Negli anni a venire, tematiche simili saranno un tratto distintivo dei pezzi di Elton (basti vedere \"Indian Sunset\" per rendersene conto, per non parlare di \"Tumbleweed Connection\", un intero concept album dedicato al mondo del Far West)."}
{"id": "2150529", "revid": "118105341", "url": "https://it.wikipedia.org/wiki?curid=2150529", "title": "Ahmad al-Ja'bari", "text": "Biografia.\nNel 2002, al-Ja\u02bfbar\u012b, gi\u00e0 membro in giovane et\u00e0 di al-Fath, divenne il capo operativo dell'ala militante di Hamas dopo il ritiro di Mohammed Deif. In quella posizione, al-Ja\u02bfbar\u012b ricopriva una veste di ufficiale di alto rango all'interno della leadership politica di Hamas, e fu anche fondatore dell'Associazione \"N\u016br\"(Luce), che mirava ad aiutare \"martiri e prigionieri\" palestinesi.\nIn seguito divenne uno dei principali comandanti del braccio armato di Hamas a Gaza. Gli viene riconosciuto un ruolo da leader nella presa di Gaza da parte di Hamas, nel 2007, e nel lancio di razzi Qassam da Gaza contro il territorio di Israele.\nMor\u00ec per un \"omicidio mirato\" delle forze armate israeliane il 14 novembre 2012, nel corso dell'operazione militare israeliana Colonna di nuvole, la seconda vasta operazione in pochi anni dopo la campagna Piombo fuso. L'automobile su cui viaggiava verso Gaza insieme al figlio, anch'egli morto nell'occasione, venne centrata da un missile dell'aeronautica militare israeliana. Nell'operazione segreta, oltre all'aeronautica, svolse un ruolo non secondario anche lo Shin Bet israeliano.\nAl-Ja\u02bfbar\u012b aveva subito precedentemente altri quattro tentativi di eliminazione da parte israeliana.\nUn'ipotesi non verificata vuole che Israele abbia voluto punire al-Ja\u02bfbar\u012b, uomo di collegamento col regime di Hamas nella Striscia (incaricato, secondo questa ipotesi, delle trattative con Israele), per non aver saputo far rispettare la tregua e non averla saputa imporre ai gruppi armati operativi a Gaza. Non si esclude la volont\u00e0 di operare anche azioni dimostrative da parte israeliana alla vigilia delle elezioni politiche nel paese."}
{"id": "2150530", "revid": "1543377", "url": "https://it.wikipedia.org/wiki?curid=2150530", "title": "Fede di Agen", "text": "Agiografia.\nLa leggenda racconta del suo arresto durante le persecuzioni dei cristiani nell'Impero Romano e di come rifiut\u00f2 di compiere un sacrificio alle divinit\u00e0 pagane, persino sotto tortura.\nSanta Fede venne torturata a morte su una graticola. La sua morte \u00e8 da alcuni collocata nell'anno 287 o 290, oppure al tempo delle persecuzioni di Diocleziano, all'inizio del 303.\nUn gran numero di leggende tardive sorsero sulla vicenda di questa santa, al punto da venire confusa con le tre leggendarie sorelle, figlie di Santa Sofia, conosciute come Fede, Speranza e Carit\u00e0. Il pi\u00f9 antico riferimento alla santa si trova nel \"Martirologio geronimiano\" che la colloca al 6 ottobre, senza tuttavia fornire la data della sua morte. Una sua \"Passio\", ora perduta ma un tempo esistente, \u00e8 stata riassunta nel martirologio di Floro di Lione.\nLe leggende la ritraggono come la protettrice degli autori di piccole donazioni nei confronti della chiesa di Conques.\nLa pi\u00f9 diffusa agiografia di questa santa, intitolata \"liber miraculorum sancte fidis\", attribuita all'ecclesiastico Bernard di Angers, fa della santa l'autrice di numerosi prodigi compiuti a favore dei contadini locali.\nIl \"Can\u00e7\u00f3 de Santa Fe\", elogio di Santa Fede composto in 593 versi ottosillabi, \u00e8 considerato una delle prime opere scritte in lingua catalana, realizzato al tempo del re Raimondo Berengario I di Barcellona, tra il 1054 e il 1076. Questo scritto \u00e8 basato principalmente sulla \"Passio sanctorum Fidis et Caprisii\", composta in latino e ora perduta.\nCulto.\nIl suo principale luogo di culto \u00e8 stato trasferito presso l'abbazia di Sainte-Foy, a Conques, localit\u00e0 in cui pervennero le sue reliquie nel IX secolo, trafugate da Agen da un monaco della vicina abbazia di Conques.\nDurante il IX secolo, il culto di Fede venne unito a quello di Caprasio di Agen e Alberta di Agen, anch'essi associati alla citt\u00e0 francese.\nUna leggenda, infatti, riporta che durante le persecuzioni contro i Cristiani operate dal prefetto Daciano, Caprasio fugg\u00ec a Mont-Saint-Vincent, nei pressi di Agen. Nella citt\u00e0 assistette all'esecuzione di Fede dall'alto di una collina. Scoperto, Caprasio venne condannato a morte e venne affiancato nel suo martirio da Alberta, la sorella di Fede (identificata anche nella madre di Caprasio) e da due fratelli, Primo e Feliciano. Tutti e quattro vennero decapitati.\nNel V secolo, Dulcizio, vescovo di Agen, ordin\u00f2 la costruzione di una basilica dedicata alla santa, restaurata poi nell'VIII secolo e allargata nel XV. L'edificio venne poi demolito nel 1892 per esigenze urbanistiche.\nIn ogni modo il centro del suo culto non fu la basilica ma la chiesa abbaziale di Conques. Nell'anno 866, i suoi resti vennero infatti trasferiti a Conques, lungo l'itinerario di pellegrinaggio verso Santiago di Compostela. Il suo culto, localizzato nell'abbazia di Sainte-Foy di Conques, si diffuse tra i pellegrini del Cammino di Santiago - e anche al di l\u00e0, propagandosi anche in Inghilterra, Italia e Sudamerica.\nIl reliquiario dorato di Conques venne descritto nel \"Libro dei Miracoli di Sainte Foi\" di Bernard di Angers, intorno al 1010; l'oggetto, datato 985 circa, ha la testa stessa, realizzata con oro diverso rispetto a quello utilizzato per il corpo, ed \u00e8 stata identificata come un ritratto imperiale della fine dell'Impero Romano.\nParte delle reliquie sono state trasferite nel monastero di Sant Cugat del Vall\u00e8s in Catalogna nel 1365. Le sono state dedicate altre importanti chiese a Conches-en-Ouche in Alta Normandia e a S\u00e9lestat, in Alsazia, a Conques (Aveyron) (chiesa abbaziale di Sainte-Foy), ed a Morla\u00e0s (Pirenei Atlantici) (Chiesa di Sainte-Foy de Morla\u00e0s)."}
{"id": "2150534", "revid": "79227", "url": "https://it.wikipedia.org/wiki?curid=2150534", "title": "Phallus Dei", "text": "Phallus Dei \u00e8 il primo album in studio della band tedesca Amon D\u00fc\u00fcl II, uscito nel 1969 e dedicato alla memoria di Irmgard Weigelt.\nL'album.\nPu\u00f2 essere considerato il primo vero capolavoro del Krautrock, e gli Amon D\u00fc\u00fcl II, invece, la band pioniera dell'intera scena tedesca.\nLe atmosfere barbariche un po' decadenti sono le caratteristiche di questo disco, in particolar modo la lunga suite che d\u00e0 nome all'album e che occupa l'intera seconda facciata.\nOltre che della musica, gli Amon D\u00fc\u00fcl II si occuparono dell'artwork originale dell'LP.\nNel 2001 \u00e8 uscita una versione con bonus track edita dalla Repertoire Records."}
{"id": "2150535", "revid": "767487", "url": "https://it.wikipedia.org/wiki?curid=2150535", "title": "Napoli d'altri tempi", "text": "Napoli d'altri tempi \u00e8 un film del 1938 diretto da Amleto Palermi. Il film \u00e8 stato girato negli studi di Cinecitt\u00e0.\nTrama.\nUn giovane, commesso in un negozio di ferramenta nella Napoli del principio del 1900, appassionato di musica, compone nei momenti di libert\u00e0 graziose canzoni senza trovare qualcuno disposto ad aiutarlo per sfondare nel mondo dello spettacolo. Un'anziana signora \u00e8 disposta a fare qualcosa per lui: lo introduce nella famiglia di un facoltoso uomo d'affari, attratto dalle sue composizioni, che lo finanzia, assicurandogli in breve notoriet\u00e0 e ricchezza. Il giovane ama, riamato, la figliola dei suoi benefattori ma, per ragioni di differenza sociale, non pu\u00f2 sposarla; tanto pi\u00f9 che egli \u00e8 un trovatello. Nella crisi che segue a questa sua delusione, la vecchia signora gli confessa di essere la sorella di sua madre e contribuisce a placare il suo animo con parole di rassegnazione. Il giovane sposer\u00e0 Ninetta, brava ragazza del popolo, che lo ha sempre amato in silenzio."}
{"id": "2150536", "revid": "21044519", "url": "https://it.wikipedia.org/wiki?curid=2150536", "title": "Air-Sol Moyenne Port\u00e9e", "text": ""}
{"id": "2150538", "revid": "287204", "url": "https://it.wikipedia.org/wiki?curid=2150538", "title": "Gran Premio d'Italia 1994", "text": "Il Gran Premio d'Italia 1994 fu una gara di Formula 1, disputatasi l'11 settembre 1994 all'Autodromo Nazionale di Monza. Fu la dodicesima prova del mondiale 1994 e vide la vittoria di Damon Hill su Williams, segu\u00ecto da Berger su Ferrari e da Hakkinen su Mclaren. Il circuito fu modificato e reso pi\u00f9 stretto alla seconda di Lesmo per motivi di sicurezza a seguito di quanto successo ad Imola.\nIl leader del mondiale, Michael Schumacher, non partecip\u00f2 alla gara, perch\u00e9 scontava la squalifica che gli era stata inflitta dopo il Gran Premio di Gran Bretagna fino al Gran Premio del Portogallo. Il suo posto, sulla Benetton numero 5, fu occupato da JJ Lehto.\nQualifiche.\nLe qualifiche furono caratterizzate dalla conquista della prima fila da parte delle Ferrari, palesemente avvantaggiate, sui rettilinei del circuito di Monza, dalla potenza del motore V12.\nIn particolare Alesi riusc\u00ec ad aggiudicarsi la pole position per la prima volta in carriera.\nDa segnalare il quarto posto conquistato da Johnny Herbert, alla guida di una Lotus pi\u00f9 competitiva del solito, e le posizioni delle due Benetton (decimo Jos Verstappen e ventesimo JJ Lehto), che sorpresero in negativo, dato il primo posto momentaneo nella classifica costruttori della squadra inglese.\nGara.\nSubito dopo la partenza, alla prima curva, Irvine ritard\u00f2 troppo la frenata andando a toccare il retrotreno della Lotus di Herbert, che and\u00f2 in testacoda. A seguito di questo contatto, and\u00f2 fuori pista Panis, si gir\u00f2 anche Coulthard e altre vetture rimasero ferme in mezzo alla pista.\nLa direzione decise di sospendere la gara e di farla ripartire.\nLa seconda partenza fu regolare e nei primi 13 giri domin\u00f2 la gara Jean Alesi che guadagn\u00f2 pi\u00f9 di dieci secondi sugli inseguitori. Al giro 14 il pilota francese della Ferrari rientr\u00f2 ai box per il primo pit-stop, ma al momento della ripartenza dalla piazzola ci fu un guasto alla trasmissione della sua Ferrari che lo costrinse al ritiro.\nDunque la gara prosegu\u00ec con Berger in prima posizione e le due Williams di Hill e Coulthard subito dietro. Tuttavia, poco dopo, anche Berger perse la leadership in un pit-stop, stavolta, troppo lento: nella ripartenza dalla piazzola dei box, il pilota austriaco fu ostacolato da una Ligier, anch'essa rientrante ai box. Il pilota Ferrari, dunque, perse la posizione a vantaggio delle Williams.\nA questo punto sembr\u00f2 fatta per una doppietta della squadra di Grove, ma, proprio all'ultima curva prima della bandiera a scacchi, Coulthard fu costretto al ritiro per mancanza di benzina. Cos\u00ec la gara si concluse con la vittoria di Damon Hill, in seconda posizione Berger e in terza Hakkinen.\nUna bella gara di \u00c9ric Bernard,molto vicino a superare Coulthard,un piazzamento a punti lo avrebbe salvato dal licenziamento da parte della Ligier (il team voleva un altro piazzamento a punti,come Panis fece per riconfermarlo).\nNote.\n\"Salvo indicazioni diverse le classifiche sono tratte da \""}
{"id": "2150539", "revid": "11959", "url": "https://it.wikipedia.org/wiki?curid=2150539", "title": "Mahmud az-Zahar", "text": ""}
{"id": "2150540", "revid": "36426", "url": "https://it.wikipedia.org/wiki?curid=2150540", "title": "Campionati europei giovanili di nuoto 2001", "text": "I XXVIII Campionati europei giovanili di nuoto e tuffi si sono disputati nella sede di La Valletta per il nuoto e per i tuffi dal 5 luglio al 12 luglio 2001.\nHanno partecipato alla manifestazione le federazioni iscritte alla LEN; questi i criteri di ammissione:\nAnche per le donne entra in programma la gara di tuffi sincronizzati."}
{"id": "2150542", "revid": "6923", "url": "https://it.wikipedia.org/wiki?curid=2150542", "title": "Sogam", "text": "Sogam - Societ\u00e0 Gestione Azioni Montedison S.p.A. era la societ\u00e0 finanziaria italiana partecipata congiuntamente da IRI ed ENI che deteneva e gestiva negli anni settanta il pacchetto di maggioranza delle azioni Montedison. Era nata il 22 dicembre 1967 a Roma."}
{"id": "2150543", "revid": "1514393", "url": "https://it.wikipedia.org/wiki?curid=2150543", "title": "Irsml", "text": ""}
{"id": "2150544", "revid": "767487", "url": "https://it.wikipedia.org/wiki?curid=2150544", "title": "Mega Babies", "text": "Mega Babies \u00e8 una serie televisiva animata canadese prodotta da Cin\u00e9Groupe, Landmark Entertainment Group e Sony Wonder.\nTrama.\nLa serie parla di un trio di folli bambini extraterrestri che devono comportarsi come dei veri bambini."}
{"id": "2150545", "revid": "1653185", "url": "https://it.wikipedia.org/wiki?curid=2150545", "title": "Touch! Generations", "text": "Touch! Generations \u00e8 un marchio creato da Nintendo nel 2006 per raccogliere i videogiochi destinati a un pubblico pi\u00f9 vasto rispetto ai titoli tradizionali, grazie anche alla loro accessibilit\u00e0 nei controlli e alla facilit\u00e0 nel gameplay. I titoli \"Touch! Generations\" furono inizialmente pensati per Nintendo DS, difatti il primo titolo a dotarsi di questa etichetta fu \"Brain Training\"; in seguito furono portati anche su Wii con \"Wii Sports\". I giochi appartenenti a questa serie furono accolti subito molto bene dal pubblico, diventando nel tempo veri e propri bestseller.\nLa serie \"Touch! Generations\" pu\u00f2 essere considerata anche la \"serie economica\" di Nintendo, poich\u00e9 generalmente il costo dei giochi appartenenti a essa \u00e8 leggermente inferiore rispetto ai titoli che non ne fanno parte.\nGiochi.\nLa \"Touch! Generations\" copre una vasta gamma di generi videoludici: si va da titoli educativi alla simulazione sportive e non, arrivando a comprendere generi pi\u00f9 vicini ai videogiochi classici, quali puzzle game, avventure grafiche e giochi musicali. Qui di seguito i giochi commercializzati sotto questa etichetta per Nintendo DS e Wii:"}
{"id": "2150546", "revid": "729019", "url": "https://it.wikipedia.org/wiki?curid=2150546", "title": "Gabi Ashkenazi", "text": "Biografia.\nAshkenazi \u00e8 nato e cresciuto ad Hagor, un \"moshav\" (cooperativa agricola comunitaria) nella regione di Sharon, nel centro di Israele. Il padre di Ashkenazi, un bulgaro ebreo sopravvissuto all'Olocausto, e la madre, ebrea turca, contribuirono a fondare la comunit\u00e0.\nAshkenazi ha completato il liceo presso un collegio militare affiliato con la prestigiosa \"Gymnasia Herzliya\" di Tel Aviv. Tra i suoi compagni di stanza vi furono Yigal Schwartz, figura di rilievo nella letteratura israeliana, e Yoav Toker, giornalista parigino.\nAshkenazi ha studiato al \"Junior Command Preparatory School\" di Tel Aviv ed al \"Command and Staff College\" dello \"U.S.Marine Corps\". Ha conseguito anche una laurea in scienze politiche dell'Universit\u00e0 di Haifa, e si \u00e8 laureato alla Harvard Business School. Suo fratello, il generale di brigata Avi Ashkenazi, da settembre 2006 \u00e8 a capo del personale dell'IDF e della \"Command School\".\nCarriera militare.\nBrigata Golani (1972-1988).\nEntrato a far parte della Brigata Golani nel 1972, Ashkenazi ha visto la prima volta l'azione nella penisola del Sinai, nel corso della guerra del Kippur del 1973.\nNel luglio 1976 Ashkenazi fu un comandante di plotone nella forza che effettu\u00f2 la celebre Operazione Thunderbolt, una missione per liberare gli ostaggi israeliani dirottati in Uganda, ma non ha partecipato alla battaglia dell'aeroporto di Entebbe. Tra le prime esperienze importanti di Ashkenazi \u00e8 in Libano nel 1978 durante l'Operazione Litani.\nAshkenazi \u00e8 stato ferito in combattimento e ha lasciato l'esercito israeliano, prima di essere invitato a tornare come comandante di battaglione due anni dopo. Durante la guerra del Libano (1982), Ashkenazi \u00e8 stato Vice Comandante della Brigata Golani, e comand\u00f2 le forze che organizzarono l'assedio del \"Beaufort Castle\", e delle citt\u00e0 di Nabatiye e Jabel Baruch. Promosso Comandante della Golani nel 1987. Ashkenazi ha dato popolarit\u00e0 alla sua brigata di combattimento e ai suoi soldati durante la sua permanenza in carica di circa due anni.\nComando Nord (1988-2002).\nNel 1988, Ashkenazi \u00e8 stato nominato capo dei servizi segreti del Comando Nord Israeliano. Ha comandato una divisione armata di Riservisti nei primi anni '90, e successivamente ha lavorato come capo della amministrazione civile di Israele in Libano, e nel 1994 ha gestito la Direzione operativa del Capo di Stato Maggiore Generale. Nel 1998, Ashkenazi \u00e8 stato nominato capo del Comando Nord di Israele, una posizione che lo avrebbe reso responsabile del ritiro di Israele dalla zona di sicurezza nel Libano meridionale, che concluse 18 anni di presenza di Israele nel paese. Ashkenazi ha criticato il ritiro, ritenendo che esso avrebbe dovuto essere accompagnato da negoziati con la Siria.\nVice Capo di Stato Maggiore Generale (2002-2005).\nNominato Vice Capo di Stato Maggiore delle IDF nel 2002, secondo il quotidiano israeliano Haaretz Ashkenazi era considerato avere una posizione moderata rispetto alla gestione del conflitto israelo-palestinese.\nQuando Israele inizi\u00f2 a costruire una barriera nel West Bank al fine di separare fisicamente la comunit\u00e0 palestinese da quella israeliana, con lo scopo di prevenire gli attacchi terroristici in Israele, Ashkenazi fu messo a capo del progetto. Ha sostenuto la costruzione della barriera pi\u00f9 vicino possibile alla \"Green Line\", una posizione che riducesse al minimo gli effetti della barriera sui palestinesi. Il generale ha anche \"contestato gli atti di aggressione contro i palestinesi\" durante l'Intifada, e una volta ha descritto la sua \"grande paura\" per l'IDF come \"la perdita di [umanit\u00e0 dei soldati israeliani] a causa della guerra in corso\".\nAll'inizio del 2005, Ashkenazi divenne un candidato di punta per sostituire il Capo di Stato Maggiore uscente Moshe Ya'alon. Alla fine, il ministro della Difesa Shaul Mofaz decise di nominare il Comandante della IAF (le Forze Aeree Israeliane) Dan Halutz come successore di Ya'alon nel febbraio 2005. Secondo Haaretz, \"Halutz aveva un grande vantaggio rispetto ad Ashkenazi\", che riguardava i suoi legami personali con il primo ministro israeliano Ariel Sharon. A seguito della decisione, Ashkenazi si conged\u00f2 ufficialmente dalle IDF nel maggio 2005, lasciando con \"enorme dolore e delusione\". In seguito divenne socio di una societ\u00e0 di consulenza di sicurezza con sede a Tel Aviv.\nDirettore generale del Ministero della Difesa (2006).\nUn anno dopo, il ministro della Difesa Amir Peretz ha richiamato Ashkenazi alla vita militare attribuendogli l'incarico di Direttore Generale del Ministero della Difesa. In questa posizione, Ashkenazi divenne il \"braccio destro\" del relativamente inesperto ministro durante il conflitto israelo-libanese del 2006 e, secondo Ynetnews, ha dimostrato di essere \"molto pi\u00f9 abile\" di quanto lo fosse il suo capo.\nCapo di Stato Maggiore Generale (CSM) (2007).\nAshkenazi \u00e8 diventato il Capo di Stato Maggiore Generale delle Forze di Difesa israeliane il 14 febbraio 2007.\nCome CSM Ashkenazi ha avuto a che fare con gli eventi della Seconda guerra in Libano. Sotto il suo comando, l'IDF ha attraversato un processo di analisi degli errori e delle debolezze emerse durante la seconda guerra del Libano.\nNel dicembre 2007 Ashkenazi ha incontrato l'ammiraglio Michael Mullen, presidente del \"Joint Chiefs of Staff\" degli Stati Uniti d'America - era la prima volta in dieci anni che un capo di Stato Maggiore israeliano ha incontrato il suo omologo statunitense. Mentre era in visita negli Stati Uniti nel luglio del 2008 Ashkenazi ha ricevuto la decorazione militare della Legion of Merit, con il grado di \"Comandante in Capo\".\nAlla fine di febbraio 2008 Ashkenazi ha comandato l'Operazione Inverno caldo, durante il quale l'IDF ha combattuto organizzazioni terroristiche a Gaza per due giorni. Gli scontri hanno portato a un accordo di tregua tra Israele e Hamas. Alla fine del 2008 e nei primi mesi del 2009 Ashkenazi ha comandato anche l'Operazione Piombo Fuso, durante il quale l'Esercito Israeliano ha combattuto ancora una volta contro le organizzazioni terroristiche a Gaza, guidata da Hamas. Agli occhi di molti israeliani e commentatori militari, l'operazione condotta dall'Esercito Israeliano, che ha provocato un duro colpo per Hamas (tra cui almeno 700 terroristi morti) e un basso numero di vittime israeliane, hanno dimostrato che l'IDF ha imparato dagli errori della seconda Guerra del Libano, ed ha ristabilito la sua reputazione di dissuasione contro i nemici di Israele.\nAshkenazi gode di ottima reputazione presso il pubblico israeliano, e il suo mandato \u00e8 considerato di successo."}
{"id": "2150547", "revid": "204322", "url": "https://it.wikipedia.org/wiki?curid=2150547", "title": "Eddie Jordan (progettista)", "text": ""}
{"id": "2150550", "revid": "75435", "url": "https://it.wikipedia.org/wiki?curid=2150550", "title": "Teoria dell'attaccamento", "text": ""}
{"id": "2150553", "revid": "11959", "url": "https://it.wikipedia.org/wiki?curid=2150553", "title": "Governatorato di Ar-Raqqah", "text": ""}
{"id": "2150555", "revid": "122507684", "url": "https://it.wikipedia.org/wiki?curid=2150555", "title": "Alfredo Notti", "text": "Biografia.\nAlessandrino di nascita, Notti fu calciatore ed in seguito allenatore. Noto come \"Notti II\", per distinguerlo dal fratello, anch'egli calciatore, Aristide, venne soprannominato \"al N\u00e9gher\", a causa della sua carnagione scura.\nTerminata la sua carriera calcistica torn\u00f2 nella sua citt\u00e0 natale dove mor\u00ec nel 1972.\nCaratteristiche tecniche.\nGiocatore.\nNotti era un centravanti abile nel gioco di manovra pi\u00f9 che nella finalizzazione, e in tale veste si segnalava soprattutto come uomo-assist e per le doti di intelligenza tattica.\nCarriera.\nGiocatore.\nDopo le prime esperienze nelle serie inferiori con Pro Gorizia (durante il servizio militare) e Vogherese viene ingaggiato dal Genova nel 1929, con cui disput\u00f2 due campionati di Serie A debuttando il 10 novembre 1929 contro la Cremonese.\nNel 1931 pass\u00f2 all'Alessandria e vest\u00ec da titolare la maglia del club piemontese per cinque stagioni; nel campionato 1933-34 mise a segno 16 gol (record personale) e nella stagione 1935-36 disput\u00f2 la finale di Coppa Italia. Considerato in fase calante, fu ceduto al nella stagione 1936-1937, condizionata da un grave infortunio; una volta ristabilito, nella stagione successiva contribu\u00ec con otto reti alla promozione in Serie A degli emiliani.\nDurante il campionato 1939-1940 ricopr\u00ec il ruolo di allenatore-giocatore nelle ultime 16 giornate del torneo, subentrando all'esonerato Ging senza poter evitare la retrocessione. Mantenne il doppio incarico nelle due stagioni successive, ottenendo un'altra promozione in Serie A e subendo una nuova retrocessione nella stagione 1941-1942, nella quale disput\u00f2 le sue ultime 2 partite nel campionato massimo. Pass\u00f2 poi al , in Serie C, per una stagione da giocatore e, dopo la fine della guerra, di nuovo come allenatore-giocatore e alla Sambenedettese dove gioc\u00f2 fino all'et\u00e0 di 42 anni.\nVanta un totale di 183 presenze e 52 reti in Serie A.\nAllenatore.\nDopo le esperienze come allenatore-giocatore, arriva alla Lazio come allenatore delle giovanili e della squadra Riserve, divenendo anche assistente del tecnico Giuseppe Bigogno; dopo l'esonero di quest'ultimo, diventa allenatore dei romani per 9 giornate nel campionato di Serie A 1952-1953.\nNel 1954 subentra sulla panchina del Treviso, in Serie B, prima di far ritorno per un'altra stagione alla Sambenedettese, gi\u00e0 allenata nelle scorse annate.\nNel campionato 1955-1956 allena il Pescara, mancando la promozione in Serie C dopo lo spareggio perso contro la . Per i problemi societari della societ\u00e0 abruzzese si trasferisce all', dove allena a pi\u00f9 riprese fino al 1965, con un intermezzo nella stagione 1958-1959, quando si alterna a Sergio Rampini sulla panchina del Piacenza.\nIn seguito allena la Casertana e poi torna sulla panchina del Pescara, dove subentra a campionato in corso venendo poi esonerato, e quindi allena la Valenzana, in Promozione piemontese, riavvicinandosi a casa."}
{"id": "2150556", "revid": "1391549", "url": "https://it.wikipedia.org/wiki?curid=2150556", "title": "Woodside East", "text": "Woodside East \u00e8 un census-designated place (CDP) degli Stati Uniti, situato nella Contea di Kent, nello stato del Delaware. Fa parte anche dell'area micropolitana di Dover. Secondo il censimento del 2000 la popolazione era di 2.174 abitanti.\nGeografia fisica.\nSecondo i rilevamenti dello United States Census Bureau, il CDP di Woodside East si estende su una superficie totale di 4,4 km\u00b2, tutti quanti occupati da terre.\nPopolazione.\nSecondo il censimento del 2000, a Woodside East vivevano 2.174 persone, ed erano presenti 557 gruppi familiari. La densit\u00e0 di popolazione era di 490,9 ab./km\u00b2. Nel territorio comunale si trovavano 855 unit\u00e0 edificate. Per quanto riguarda la composizione etnica degli abitanti, il 66,23% era bianco, il 28,24% era afroamericano, lo 0,55% era nativo, e lo 0,78% era asiatico. Il restante 4,09% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 2,39% degli abitanti.\nPer quanto riguarda la suddivisione della popolazione in fasce d'et\u00e0, il 34,7% era al di sotto dei 18, il 9,2% fra i 18 e i 24, il 30,8% fra i 25 e i 44, il 18,5% fra i 45 e i 64, mentre infine il 6,7% era al di sopra dei 65 anni di et\u00e0. L'et\u00e0 media della popolazione era di 30 anni. Per ogni 100 donne residenti vivevano 90,4 maschi."}
{"id": "2150557", "revid": "110157", "url": "https://it.wikipedia.org/wiki?curid=2150557", "title": "Ramatkal", "text": "Il ramatkal (, \"Rosh HaMateh HaKlali\", abbr. \"ramatkal\"\u2014) traducibile con \"capo di stato maggiore generale\" \u00e8 il supremo comandante e il capo di stato maggiore della Forze di difesa israeliane. \u00c8 il pi\u00f9 alto rango nell'IDF (Israel Defense Forces), equivalente al grado di tenente generale (o generale) negli eserciti occidentali.\nSituazione giuridica.\nLa posizione del ramatkal \u00e8 definito nella \"Legge fondamentale: L'esercito (1976)\", nella clausola tre:\nDurata.\nIl capo di stato maggiore generale \u00e8 nominato ufficialmente una volta ogni tre anni, con il governo che spesso proroga il termine a quattro anni, e, in alcune occasioni, anche cinque. Dal 15 gennaio 2019, il ramatkal \u00e8 Aviv Kochavi."}
{"id": "2150561", "revid": "287204", "url": "https://it.wikipedia.org/wiki?curid=2150561", "title": "Capo di stato maggiore generale", "text": "Il capo di stato maggiore generale \u00e8 una figura militare posta al vertice dello stato maggiore esistente o esistita in molte nazioni. A seconda del paese, questa figura viene o veniva chiamata in vari modi:"}
{"id": "2150562", "revid": "486946", "url": "https://it.wikipedia.org/wiki?curid=2150562", "title": "Mostruosi Marziani", "text": ""}
{"id": "2150566", "revid": "729019", "url": "https://it.wikipedia.org/wiki?curid=2150566", "title": "7\u00ba Reggimento fanteria &quot;Cuneo&quot;", "text": "Il 7\u00ba Reggimento fanteria \"Cuneo\" \u00e8 stata un'unit\u00e0 militare dell'Esercito Italiano, di stanza, come sua ultima sede prima dello scioglimento, a Udine, nella Caserma Pio Spaccamela.\nLe origini.\nIl 7\u00ba Reggimento fanteria \"Cuneo\" deriva dal \"Reggimento \"Nizza\"\" la cui data di origine risale al 16 aprile 1701. In seguito fu denominato \"Reggimento \"La Marina\"\" (1714) e inizi\u00f2 a fornire il personale al battaglione delle galere.\nStoria.\nGuerra di successione spagnola.\nNel 1701-1713 partecipa alle campagne d'armi della guerra di successione spagnola, inizialmente Vittorio Amedeo II di Savoia con il Trattato di Torino (1696) era alleato con i francesi. La situazione politica per\u00f2 presto cambi\u00f2: nel 1703 venne dichiarato l'ingresso del Piemonte nella Lega di Augusta con il Trattato di Torino (1703). Il reggimento nel maggio 1706 partecip\u00f2 alla battaglia di Torino contro i soldati franco-spagnoli.\nI Savoia alla fine della guerra con il Trattato di Utrecht si videro restituito il contado di Nizza, ricevettero la Sicilia (e con essa il titolo di Re per Vittorio Amedeo II di Savoia ed i suoi successori), tutta l'alta valle di Susa, Pinerolo e parti del territorio milanese. Nel 1713 il re Vittorio Amedeo II prese possesso dei nuovi territori siciliani (Storia della Sicilia piemontese) e venne seguito anche dal due battaglioni del reggimento \"La Marina\" che rimasero a presidio sull'isola fino al 1720. Nel 1720 il re Vittorio Amedeo II, con il trattato dell'Aia (20 febbraio 1720) aveva ottenuto l'isola di Sardegna con il titolo di Re di Sardegna in cambio della Sicilia e il Reggimento al completo torn\u00f2 ad avere sede in Piemonte.\nGuerra di successione polacca.\nNel 1733-1735 il reggimento partecip\u00f2 alle campagne d'armi della guerra di successione polacca al fianco dei francesi a cui il regno di Sardegna e il re Carlo Emanuele III erano alleati contro l'Austria.\nGuerra di successione austriaca.\nNel 1742-1748 partecipa alle campagne d'armi della guerra di successione austriaca.\nGuerra franco-piemontese.\nDal 1798 non \u00e8 pi\u00f9 legato al Re di Sardegna e nel 1814 il Reggimento di Cuneo torna ad esistere con la denominazione di Brigata \"Cuneo\". Subisce in seguito una serie di cambi di denominazione che lo portano a chiamarsi dal 1831 1\u00ba Reggimento Brigata \"Cuneo\", dal 1839 7\u00ba Reggimento fanteria Brigata \"Cuneo\nRisorgimento.\nNel 1848 viene assunto dall'Esercito Piemontese l'ordinamento fissato da Napoleone: i Reggimenti si articolano su 4 battaglioni, ciascuno composto da 4 compagnie di 250 uomini, e con questa struttura il 7\u00ba partecipa alle campagne risorgimentali. Nella prima guerra d'indipendenza combatte nella Battaglia di Santa Lucia (6 maggio 1848) nella Battaglia di Goito (30 maggio 1848) nella Battaglia di Pastrengo (30 aprile 1848).\nDurante la Seconda guerra d'indipendenza combatt\u00e9 nella Battaglia di Solferino e San Martino del 24 giugno 1859. In tale occasione, alle 9 del mattino, il 2\u00ba e 3\u00ba Battaglione del 7\u00ba Reggimento si distinsero particolarmente, quali protagonisti dell'incontenibile assalto che travolse letteralmente le contrapposte forze austriache, pi\u00f9 numerose e in posizioni migliori, portando alla cattura di tre pezzi d'artiglieria e alla temporanea conquista della Contracania, luogo simbolo della Battaglia di San Martino, conteso con sorti alterne per tutta la giornata di combattimenti. In quel giorno cadde eroicamente alla testa del Reggimento il suo comandante, colonnello Luigi Beretta, che per questo fu decorato con la Medaglia d'oro al valor militare alla memoria.\nNel 1871 assume il nome di \"7\u00ba Reggimento fanteria \"Cuneo\"\", dal 1881 nuovamente \"7\u00ba Reggimento fanteria Brigata \"Cuneo\"\".\nSeconda guerra mondiale.\nNel 1939 entra a far parte della 6\u00aa Divisione fanteria \"Cuneo\"; \u00e8 sciolto nel settembre del 1943.\nStoria recente.\nIl 1\u00ba novembre 1975 ha di nuovo vita il 7\u00ba Battaglione Fanteria Motorizzato \"Cuneo\", al quale vengono affidate Bandiera e tradizioni del 7\u00ba Reggimento; l'unit\u00e0 dal 12 agosto 1976 prende nome di 7\u00ba Battaglione Fanteria \"Cuneo\" e svolge compiti addestrativi a favore della \"fanteria d'arresto\". In tale periodo il battaglione era di stanza a Udine presso la caserma \"Berghinz\" e con distaccamento a Jalmicco di Palmanova, caserma \"Vinicio Lago\". Il 29 aprile 1993 il battaglione entra nel ricostituito 7\u00ba Reggimento \"Cuneo\".\nIl reggimento si scioglie il 31 maggio 2001 e la sua bandiera di guerra consegnata al Vittoriano a Roma.\nStemma araldico.\nScudo Inquartato: il primo d'oro all'aquila spiegata di nero, caricata in cuore di uno scudetto ovale di rosso alla croce d'argento; il secondo d'azzurro al silfio d'oro reciso, cimato da una stella (5) d'argento; il terzo d'azzurro ai monti all'italiana d'argento cimato da una stella (5) dello stesso; il quarto di rosso al palo di nero, caricato dell'elmo di Scanderbeg; in cuore uno scudetto anche d'argento caricato di un'ancora nera.\nCorona turrita.\nOrnamenti esteriori:\nlista bifida: d'oro, svolazzante, collocata sotto la punta dello scudo, incurvata con la concavit\u00e0 rivolta verso l'alto, riportante il motto: \"LEGIO CUNEENSIS CONSTANTISSIMA\"\nonorificenza: accollata alla punta dello scudo con l'insegna dell'Ordine Militare d'Italia pendente al centro del nastro con i colori della stessa.\nnastri rappresentativi delle ricompense al Valore: annodati nella parte centrale non visibile della corona turrita, scendenti svolazzanti in sbarra ed in banda dal punto predetto, passando dietro la parte superiore dello scudo.\nInsegne e simboli.\nIl Reggimento indossava il fregio della Fanteria (composto da due fucili incrociati sormontati da una bomba con una fiamma dritta). Al centro nel tondino \u00e8 riportato il numero \"7\".\nLe mostrine del reggimento erano rettangolari, come tutte quelle di Reparti di Fanteria, di colore cremisi; derivano dai risvolti e dalle guarniture (mostre) che ornavano le antiche uniformi sabaude, i cui colori cambiavano da reggimento a reggimento. Le mostrine di Fanteria Fuori Corpo sono invece rosse a due fiamme. Alla base della mostrina si trova la stella argentata a 5 punte bordata di nero, simbolo delle forze armate italiane.\nUna curiosit\u00e0: fino alla seconda met\u00e0 degli anni Ottanta, gli ex militari del 7' Reggimento Fanteria \"Cuneo\", reduci del Secondo conflitto mondiale, pubblicarono una rivista plurimensile intitolata, appunto per via del loro colore, \"Mostrine Cremisi\".\nIn quel periodo usc\u00ec anche un libro di loro ricordi dal titolo \"7' Cuneo. Il Reggimento di Milano\", in quanto presente nel capoluogo lombardo per molti anni dalla Grande Guerra.\nUna lapide posta all'ingresso della loro antica Caserma, poi Sede del locale Comando P.S. ricorda quel periodo."}
{"id": "2150569", "revid": "85323544", "url": "https://it.wikipedia.org/wiki?curid=2150569", "title": "Forus", "text": "Forus - Fondi Rustici S.p.A. era una azienda italiana che operava nel settore immobiliare, agricolo e turistico. Inizialmente del gruppo IRI-Sofin, poi dal 1991 del gruppo IRI-Iritecna.\nStoria.\nNata il 13 luglio 1962 \"per lo sviluppo delle attivit\u00e0 immobiliari\" acquisisce subito 450 ettari di terreno della tenuta agricola di Maccarese. Negli anni ottanta \u00e8 impegnata a promuovere il turismo nel sud Italia. Nel 1991 insieme a SoGEA SpA acquista il controllo di Maccarese SpA. Nel 1992 viene posta in liquidazione. Nel 1998 viene acquistata da Edizione Holding (che ne rileva i 460 ettari) per 93 miliardi di lire, insieme a Sogea."}
{"id": "2150570", "revid": "1543377", "url": "https://it.wikipedia.org/wiki?curid=2150570", "title": "Milton (Delaware)", "text": "Milton \u00e8 una citt\u00e0 degli Stati Uniti, situata nella Contea di Sussex, nello Stato del Delaware. Secondo il censimento del 2000 la popolazione era di 1.657 abitanti. Rientra all'interno dell'area micropolitana di Seaford.\nStoria.\nSituata lungo le sponde del Broadkill River, Milton nacque ufficialmente nel 1672 da parte dei colonizzatori inglesi. La citt\u00e0 venne identificata con vari nomi fino al 1807, quando il nome della citt\u00e0 venne dedicato al poeta inglese John Milton. La \"Delaware General Assembly\" approv\u00f2 lo status di \"The Town of Milton\" nel 1945.\nNella citt\u00e0 il pi\u00f9 importante patrimonio storico \u00e8 quello dei cantieri navali, oltre ad alcune costruzioni in puro stile Vittoriano e Coloniale fra le pi\u00f9 belle del Delaware. Molte di queste case sono state ristrutturate, in particolare quelle lungo Union e Federal Street.\nMilton presenta 198 strutture registrate presso il \"Federal Register Historic District\", e la sua storia \u00e8 raccolta presso il \"Lydia B. Cannon Museum\", come altri edifici quali la \"Governor James Carey home\", la \"Chestnut Street Cemetery\", e la \"Governor David Hazzard Mansion\".\nOggi Milton funge da centro turistico per le aree di Milton, Broadkill Beach e Primehook Beach, con aree organizzate per le famiglie, centri commerciali e nuovi uffici.\nMilton vanta numerose organizzazioni all'interno della comunit\u00e0, un centro civico, un parco per i Caduti, un centro dei pompieri formato da volontari, una biblioteca, e varie chiese.\nGeografia fisica.\nMilton \u00e8 situata lungo le sponde del Broadkill River.\nSecondo i rilevamenti dello United States Census Bureau, la citt\u00e0 di Milton si estende su un territorio totale di 3,0\u00a0km\u00b2, dei quali 2,7\u00a0km\u00b2 sono occupati da terre, mentre 0,3\u00a0km\u00b2 sono occupati da acque, corrispondenti all'8,62% dell'intero territorio.\nPopolazione.\nSecondo il censimento del 2000, a Milton vivevano 1.657 persone, ed erano presenti 438 gruppi familiari. La densit\u00e0 di popolazione era di 603,6 ab./km\u00b2. Nel territorio comunale si trovavano 804 unit\u00e0 edificate. Per quanto riguarda la composizione etnica degli abitanti, il 67,11% era bianco, il 24,32% era afroamericano, lo 0,24% era nativo, e lo 0,48% era asiatico. Il restante 7,85% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde all'8,93% degli abitanti.\nPer quanto riguarda la suddivisione della popolazione in fasce d'et\u00e0, il 24,6% era al di sotto dei 18, il 10,2% fra i 18 e i 24, il 26,4% fra i 25 e i 44, il 22,0% fra i 45 e i 64, mentre infine il 16,8% era al di sopra dei 65 anni di et\u00e0. L'et\u00e0 media della popolazione era di 37 anni. Per ogni 100 donne residenti vivevano 78,7 maschi."}
{"id": "2150573", "revid": "938", "url": "https://it.wikipedia.org/wiki?curid=2150573", "title": "Repubblica federale di Germania", "text": ""}
{"id": "2150575", "revid": "161374", "url": "https://it.wikipedia.org/wiki?curid=2150575", "title": "Brigate martiri di Al Aqsa", "text": ""}
{"id": "2150585", "revid": "254059", "url": "https://it.wikipedia.org/wiki?curid=2150585", "title": "Monvalle", "text": "Monvalle (\"Munv\u00e0ll\" o \"Mu\u00e0ll\" in dialetto varesotto) \u00e8 un comune italiano di abitanti della provincia di Varese in Lombardia.\nSi affaccia sul Lago Maggiore con tre punti di accesso: il Lido, la spiaggia del Gur\u00e9e ed il porto naturale del Cantone. Il comune fa parte dell'Unione dei comuni del Medio Verbano.\nInfrastrutture e trasporti.\nPresente nel territorio la stazione di Leggiuno-Monvalle, posta sulla linea Luino-Oleggio gestita da Rete Ferroviaria Italiana.\nAmministrazione.\nIl primo Consiglio Comunale fu eletto nel 1829."}
{"id": "2150589", "revid": "11959", "url": "https://it.wikipedia.org/wiki?curid=2150589", "title": "Governatorato di Rif Dimashq", "text": ""}
{"id": "2150593", "revid": "188402", "url": "https://it.wikipedia.org/wiki?curid=2150593", "title": "Ictus musicale", "text": ""}
{"id": "2150599", "revid": "1452073", "url": "https://it.wikipedia.org/wiki?curid=2150599", "title": "Spyro Adventure", "text": "Spyro Adventure (o Spyro: Attack of the Rhynocs negli Stati Uniti) \u00e8 un videogioco a piattaforme della serie \"Spyro the Dragon\" per Game Boy Advance. Il gioco \u00e8 stato pubblicato il 27 ottobre 2003 in Nord America, il 20 novembre in Europa. Proprio come il di \"Spyro\", non \u00e8 stato distribuito in Giappone. In questo terzo capitolo della saga del draghetto per GBA, Spyro si ritrover\u00e0 alle prese con il suo nemico Ripto.\nTrama.\nIl Professore mostra a Spyro alcune delle sue ultime invenzioni, una macchina-spia, un proiettore in grado di tenere sotto osservazione Ripto, loro nemico di sempre, ed un maggiordomo-robot. Nell'essere collaudato, per\u00f2, quest'ultimo riscontra un particolare problema, ha un corto circuito e tramite il proiettore apre un tunnel dimensionale nel tessuto spazio-tempo tra i Regni dei rinoc e quelli dei Draghi, permettendo allo stesso Ripto e alla sua armata di rinoc di invadere il laboratorio del Professore. Anche questa volta, toccher\u00e0 a Spyro e a Sparx aiutare il Professore a richiudere il varco rapidamente prima che le orde e l'ego smisurato di Ripto assumano il controllo totale del Regno dei Draghi, andando a cercare dodici cuori in altrettanti mondi per riparare i danni creati. Nel gioco saranno presenti, tra gli altri, anche la scimmia Agente 9 e il sergente James Byrd.\nModalit\u00e0 di gioco.\nDiario.\nPer aiutare Spyro nella sua ricerca dei Cuori dei Paesi, il Diario indicher\u00e0 ogni oggetto e ricerca assegnati a lui o a Sparx. Premendo il pulsante \"START\" si aprir\u00e0 il Diario che permetter\u00e0 di:\nSalute di Spyro e cibo.\nSparx la libellula \u00e8 il tutore di Spyro. Sparx d\u00e0 a Spyro la capacit\u00e0 di incassare un numero maggiore di colpi dei nemici. Sparx funge anche da indicatore della salute di Spyro: l'eroico draghetto pu\u00f2 essere colpito al massimo quattro volte prima di morire, in base al colore di Sparx:\nLe libellule sono ghiotte di farfalle. Le pecore ed altri capi di bestiame locale celano una vera e propria riserva di farfalle, piatto forte della dieta di ogni libellula. A Spyro baster\u00e0 arrostire o caricare gli animali locali per stanare le farfalle spaventandole. Trovando le farfalle per Sparx verr\u00e0 ripristinata la salute di Spyro. Se Spyro abbandoner\u00e0 il livello in cui si trova e vi fa ritorno in seguito, anche il cibo ritorner\u00e0 nello stesso punto come se non fosse stato mai raccolto.\nAccoglienza.\n\"Spyro Adventure\" ha ricevuto critiche piuttosto positive, ottenendo un punteggio aggregato del 74,50% su GameRankings e di 72/100 su Metacritic."}
{"id": "2150600", "revid": "287204", "url": "https://it.wikipedia.org/wiki?curid=2150600", "title": "Campionato Italiano Supermoto 2007", "text": "Il Campionato Italiano Supermoto 2007 vede il trionfo in S2 di Davide Gozzini (TM) al suo primo titolo italiano, mentre nell'internazionale vince il campione del mondo Gerald Delepine (Husqvarna).\nIn S1 invece Fabio Balducci (TM) vince il suo secondo titolo ma l'internazionale va al tedesco Bernd Hiemer (KTM)."}
{"id": "2150602", "revid": "1839752", "url": "https://it.wikipedia.org/wiki?curid=2150602", "title": "Harvey Stephens (attore britannico)", "text": "Figlio di Jim e Jackie Stephens, \u00e8 nato in un sobborgo di Londra. A 4 anni venne scelto per interpretare il ruolo con cui divenne famoso, quello di Damien Thorn, l'anticristo nel film \"Il presagio\" (\"The Omen\") di Richard Donner: il regista ha dichiarato in un'intervista alla AMC che il bambino ebbe il ruolo dopo che aveva colpito il regista nelle parti basse. Per interpretare Damien, gli vennero tinti i capelli di nero, visto che era biondo naturale.\nLa sua carriera di attore non \u00e8 mai decollata ed \u00e8 rimasta ancorata al ruolo avuto da bambino, tranne due comparsate, la seconda delle quali in un piccolo ruolo di un giornalista nel remake (2006) del film del 1976."}
{"id": "2150603", "revid": "211345", "url": "https://it.wikipedia.org/wiki?curid=2150603", "title": "Italiano Supermoto 2007", "text": ""}
{"id": "2150611", "revid": "1566286", "url": "https://it.wikipedia.org/wiki?curid=2150611", "title": "Mino Doro", "text": "Biografia.\nDi origini nobiliari, frequent\u00f2 l'istituto tecnico della sua citt\u00e0 e si ciment\u00f2 giovanissimo in svariati sport, fra i quali l'automobilismo, l'equitazione, il pattinaggio e la scherma. Affascinato dal mondo dello spettacolo, esord\u00ec poco pi\u00f9 che ventenne in teatro avendo il privilegio di lavorare fin dall'inizio con primarie compagnie degli anni venti, come quella di Luigi Pirandello ed Emma Gramatica.\nEbbe la sua prima grande occasione nel cinema quando nel 1933 Mario Camerini lo volle come antagonista di Nino Besozzi in \"T'amer\u00f2 sempre\" dove Mino Doro, questo il nome d'arte che si scelse, registr\u00f2 un suo primo successo personale di pubblico. Quel successo che non aveva avuto precedentemente partecipando ad altri film sin dall'epoca del cinema muto - dove aveva esordito gi\u00e0 nel 1926 in \"Beatrice Cenci\" di Baldassarre Negroni.\nAccattivante, virile e corpulento, Doro aveva una certa rassomiglianza con Clark Gable e, pur continuando a rivestire molto spesso il ruolo di \"villain\", conquist\u00f2 il pubblico femminile. Gir\u00f2 una serie notevole di film sia da protagonista, come \"Vecchia guardia\" (1934) di Alessandro Blasetti, sia con ruoli di coprotagonista, come \"Inviati speciali\" (1943) di Romolo Marcellini. Durante il decennio che va dal suo primo film di successo fino alla caduta del fascismo del 25 luglio del '43, Doro ebbe una fama notevole pur non arrivando mai ad essere un nome di primo piano.\nNel dopoguerra, superati i quarant'anni d'et\u00e0 ed essendo ingrassato notevolmente - oltre ad essere afflitto da una calvizie incipiente - ripieg\u00f2 via via in ruoli di carattere e di fianco. Ci\u00f2 per\u00f2 non gli imped\u00ec di proseguire in decine di film - in totale il suo nome apparve in oltre cento titoli - la sua lunga carriera che si protrasse sino alle soglie degli anni settanta, dopo aver lavorato con maestri come Dino Risi in \"Una vita difficile\" (1961), Federico Fellini in \"La dolce vita\" (1960) e \"8\u00bd\" (1963), Luigi Comencini in \"Tutti a casa\" (1960) e \"Il commissario\" (1962).\nDoro lavor\u00f2 saltuariamente pure per la televisione (\"Biblioteca di Studio Uno\"); forse pag\u00f2 la sua fedelt\u00e0 al regime fascista, durante il quale rilasci\u00f2 alcune interviste di sostegno a Mussolini; inoltre egli fu uno dei pochi artisti che, dopo l'8 settembre 1943, aderirono alla Repubblica di Sal\u00f2 e che si recarono nella neonata industria cinematografica repubblichina sorta a Venezia, il cosiddetto Cinevillaggio, per volere della RSI.\nNel 1972 Doro si spos\u00f2 a Roma con Erna Muller (1912-2003) e part\u00ec per Montevideo, in Uruguay, da dove non si ebbero pi\u00f9 sue notizie di rilievo. Si torn\u00f2 a parlare brevemente di lui solo in occasione della sua morte, avvenuta a Marino nel 1992.\n\u00c8 sepolto nel cimitero monumentale di Marino, accanto alla moglie."}
{"id": "2150614", "revid": "729019", "url": "https://it.wikipedia.org/wiki?curid=2150614", "title": "Ahunui", "text": "Ahunui (anche Fanga-taufa, o Nga-taumanga) \u00e8 un piccolo atollo dell'arcipelago delle isole Tuamotu nella Polinesia francese. Si trova 55\u00a0km a sud-sudest dell'atollo di Paraoa e 120\u00a0km a ovest-sudovest di Vairaatea\nGeografia.\nL'atollo di Ahunui ha una forma grossolanamente circolare, con un diametro di 6,5\u00a0km. La sua laguna \u00e8 interamente circondata dalla barriera corallina, pertanto non vi sono passaggi che la connettono con l'oceano. Sulle isole vi sono piantagioni di palma da cocco.\nL'atollo non ha insediamenti stabili, pertanto \u00e8 da considerarsi disabitato.\nStoria.\nIl primo europeo di cui si abbia notizia a giungere all'atollo di Ahunui fu il marinaio britannico Frederick William Beechey, che lo chiam\u00f2 \"Byam Martin\" in onore dell'Ammiraglio della Marina reale inglese Sir Thomas Byam Martin.\nAmministrazione.\nAhunui fa parte del comune di Hao (centro principale: Otepa), che comprende anche Nengo Nengo, Manuhangi (disabitata) e Paraoa (disabitata)."}
{"id": "2150620", "revid": "211345", "url": "https://it.wikipedia.org/wiki?curid=2150620", "title": "Italiano Supermoto 2008", "text": ""}
{"id": "2150622", "revid": "17654", "url": "https://it.wikipedia.org/wiki?curid=2150622", "title": "The Dutchess Deluxe", "text": ""}
{"id": "2150630", "revid": "177744", "url": "https://it.wikipedia.org/wiki?curid=2150630", "title": "Macchina frigorifera Stirling", "text": "La macchina frigorifera di Stirling \u00e8 una macchina a ciclo chiuso azionata meccanicamente che utilizzando il Ciclo Stirling invertito, instaura una pulsazione ciclica di un fluido confinato all'interno della macchina, detto fluido di ciclo. \nLa macchina funziona come pompa di calore, il fluido confinato si addensa e si espande all'interno della macchina, erogando calore costantemente in un punto dell'apparecchiatura, e sottraendone costantemente in un altro.\nIl calore ed il freddo generati sono quindi trasferiti all'esterno della macchina, ed utilizzati per le finalit\u00e0 volute.\nFunzionamento.\nLa pulsazione del fluido di ciclo della macchina frigorifera pu\u00f2 essere ottenuta con un convenzionale sistema meccanico a bassa frequenza, come quello realizzato da un sistema di pistoni e manovellismi azionati dalla erogazione di un moto rotatorio di un asse motore.\nDato che il punto di partenza \u00e8 comunque la instaurazione della pulsazione questa si pu\u00f2 ottenere anche con altri mezzi, anche con frequenze molto pi\u00f9 elevate di quelle ottenibili con spinte di pistoni.\nSono state adottate, per indurre la pulsazione del fluido di ciclo, vibrazioni ad alta frequenza di membrane o di cristalli sollecitati elettronicamente.\nLe vibrazioni applicate, oltre all'elevata energia depositabile nella unit\u00e0 tempo, non comportano l'adozione di complessi macchinari con parti meccaniche in scorrimento, hanno pochissime parti mobili (tutti fattori questi che evitano costi e dispersione energetica), ed inoltre possono anche essere realizzate in apparati di dimensioni molto piccole.\nTipica \u00e8 l'adozione per la refrigerazione a temperature estremamente basse in processori ed elaboratori elettronici, sia per raffreddamento, che per estinguere agitazione e disturbo elettronico inopportuni.\nCampo di applicazione.\nLa macchina frigorifera di Stirling, diversamente dagli altri cicli frigoriferi, non si realizza con un cambiamento di stato del fluido. Il funzionamento quindi non \u00e8 legato ad un particolare fluido di ciclo o ad un campo di temperature.\nLa Macchina frigorifera di Stirling, paragonata ad altre macchine frigorifere, ha particolare efficienza per temperatura dai -30 -40\u00a0\u00b0C fino a -200\u00a0\u00b0C (73\u00a0K). L'unica condizione necessaria al fluido di ciclo \u00e8 quella di essere allo stato gassoso nel campo di temperature operative della macchina. La macchina frigorifera di Stirling \u00e8 quindi adatta al funzionamento a temperature molto basse, per la liquefazione dei gas, ed il mantenimento delle temperature di superconduzione.\nLa macchina frigorifera di Stirling non utilizza i principi di evaporazione e liquefazione dei gas di ciclo, quindi funziona in modo continuo e con eguale efficienza in tutto il campo di temperature.\nApplicazione del Ciclo di Stirling diretto.\nIl ciclo Stirling diretto \u00e8 invece usato nel Motore Stirling, dove l'applicazione di calore in un punto dell'attrezzatura e la sottrazione di calore in un altro, d\u00e0 come risultato energia meccanica; l'energia meccanica \u00e8 prelevata dalla pulsazione ciclica che si instaura nel fluido confinato, che si trova all'interno dell'apparecchiatura."}
{"id": "2150632", "revid": "107690777", "url": "https://it.wikipedia.org/wiki?curid=2150632", "title": "Franz von Soxhlet", "text": "Biografia.\nInvent\u00f2 l'Estrattore Soxhlet nel 1879 e nel 1886 (quattro anni dopo la scoperta da parte di Robert Koch del batterio della tubercolosi) propose che la pastorizzazione fosse applicata anche al latte che all'epoca veniva consumato principalmente crudo ed era la causa di molte morti per diarrea a causa della proliferazione dei batteri. \nL'estrattore deriva da uno strumento inventato dall'alchimista Maria l'ebrea. Anche il chimico Anselme Payen speriment\u00f2 in quest'ambito all'inizio del 1800."}
{"id": "2150633", "revid": "729019", "url": "https://it.wikipedia.org/wiki?curid=2150633", "title": "Akiaki", "text": "Akiaki \u00e8 un atollo corallino dell'arcipelago delle isole Tuamotu nella Polinesia francese. Possiede una superficie di soli 1,3\u00a0km\u00b2\nL'atollo pi\u00f9 vicino \u00e8 quello di Vahitahi, che si trova 41 chilometri a sud-est.\nAkiaki \u00e8 un piccolo atollo che si eleva poco al di sopra del livello del mare. \u00c8 disabitato, nonostante ci\u00f2 sono presenti delle piantagioni di cocco, visitate occasionalmente dalle popolazioni delle isole vicine.\nStoria.\nIl primo contatto europeo avvenne con Louis Antoine de Bougainville nel 1768, che nomin\u00f2 l'atollo \"\u00cele des Lanciers\". James Cook raggiunse queste isole l'anno successivo, denominandole \"Thrum Island\"."}
{"id": "2150637", "revid": "599013", "url": "https://it.wikipedia.org/wiki?curid=2150637", "title": "Egil \u00d8stenstad", "text": "Carriera.\nClub.\nNato ad Haugesund, \u00d8stenstad ha iniziato la carriera con la squadra locale del Torvastad. \u00c8 arrivato al Viking nel 1990 e ha aiutato la squadra a vincere la Tippeligaen nel 1991, quando \u00e8 stato incluso in dieci delle ventidue partite della squadra. Ha disputato un totale di duecentottanta incontri con il club, prima di trasferirsi al Southampton, nella Premier League, nell'ottobre 1996.\n\u00d8stenstad ha firmato un contratto con la squadra di Graeme Souness, per sostituire Neil Shipperley e ha debuttato contro il Coventry City il 13 ottobre 1996. Nella terza partita per i \"Saints\", ha aperto le marcature nella vittoria del Southampton per sei a tre sul Manchester United: \u00d8stenstad ha realizzato una tripletta, ma il tabellone ha inizialmente segnalato l'autorete di Gary Neville, nonostante il norvegese abbia toccato la palla per ultimo.\nNel primo campionato con il Southampton, ha giocato con calciatori del calibro di Matthew Le Tissier e Eyal Berkovic e ha segnato nove reti in trenta apparizioni. \u00c8 stato votato, dai suoi tifosi, come calciatore dell'anno.\nDall'inizio della stagione successiva, Souness \u00e8 stato sostituito da Dave Jones, ex tecnico dello Stockport County. Sfortunatamente, per\u00f2, anche Berkovic si \u00e8 infortunato ed ha quindi interrotto la partnership con \u00d8stenstad. Il norvegese ha quindi giocato al fianco di Kevin Davies, ma non \u00e8 mai riuscito a segnare. Dopo la firma di David Hirst, allora, ha giocato soltanto da sostituto in maniera sporadica. Dopo essere entrato in campo nella partita contro il Liverpool, ha segnato una rete nella vittoria dei \"Saints\" per tre a due. Da quel momento, \u00e8 stato impiegato da titolare per le restanti tredici partite di campionato, in cui ha siglato otto reti. Il Southampton ha cos\u00ec terminato il campionato 1997-1998 in una rispettabile posizione di met\u00e0 classifica.\nNel 1998, Davies \u00e8 passato ai Blackburn Rovers e James Beattie ha fatto il percorso inverso, come parte dell'accordo. \u00d8stenstad ha giocato, quindi, in coppia con il veterano Mark Hughes. Durante il campionato 1998-1999, il Southampton ha avuto difficolt\u00e0 nell'andare in rete ed \u00e8 rimasto in zona retrocessione fino alle ultime due partite della stagione, ma \u00e8 riuscito a salvarsi. \u00d8stenstad, con sette reti, \u00e8 stato il miglior marcatore stagionale della squadra (assieme a Le Tissier), ma nonostante questo ha perso il posto da titolare, negli ultimi incontri, in favore di Marian Pahars.\nHa iniziato il campionato seguente in maniera brillante, con una rete alla prima partita, contro il Coventry City. Dieci giorni dopo, per\u00f2, Jones lo ha ceduto ai Blackburn Rovers, con Davies che \u00e8 tornato al Southampton. In tre stagione, il norvegese ha segnato ventotto reti in novantasei partite per i \"Saints\", oltre ad altre cinque marcature in tredici incontri di coppa. \u00c8 stato un personaggio popolare tra i tifosi, ma spesso li ha fatti infuriare sbagliando reti, apparentemente, semplici.\nNonostante la riunione con Souness, seppure in una divisione inferiore, \u00d8stenstad ha avuto alcune difficolt\u00e0. Dopo un buon inizio, quando ha segnato nella vittoria per due a zero sul Norwich City, non ha trovato continuit\u00e0 e ha siglato, al termine della stagione, otto reti in ventotto apparizioni, giocando accanto a Lee Carsley e Ashley Ward.\nI gol sono scarseggiati anche nel campionato seguente, con tre marcature in tredici incontri. Il Blackburn, nel frattempo, ha potuto contare sulle reti di Matt Jansen e David Dunn. Ha trascorso parte del 2001 in prestito al Manchester City.\nIl Blackburn ha conquistato, comunque, la promozione, ma \u00d8stenstad ha trovato poco spazio in Premier League, con sole quattro partite giocate. Nel campionato successivo, ha giocato pi\u00f9 spesso e ha siglato una rete ai danni del in Coppa UEFA 2002-2003. In quattro campionato, ha totalizzato sessantadue presenze e dodici gol per il Blackburn.\nNell'estate 2003, ha firmato per i Rangers di Alex McLeish a parametro zero. Non ha trovato per\u00f2 molto spazio e ha perci\u00f2 rescisso il contratto prima del termine della stagione. Nel 2004 \u00e8 quindi tornato in Norvegia, al Viking, dove ha segnato subito tre reti in nove partite, salvando la squadra dalla retrocessione. Nonostante segnasse ancora con discreta regolarit\u00e0, \u00d8stenstad si \u00e8 ritirato nel 2005. Una petizione online che aveva l'obiettivo di farlo giocare per un'altra stagione ha raccolto 2500 firme.\nNazionale.\n\u00d8stenstad ha debuttato per la nel 1993, come sostituto nella sfida contro le . Ha collezionato diciassette presenze tra il 1993 e il 1999, di cui la maggior parte come sostituto, ed ha partecipato al . Il 7 ottobre 2005, a distanza di sei anni dall'ultima gara giocata per la Norvegia, ha effettuato il suo ritorno, nella sconfitta interna per 2-1 contro la .\nCon sei reti in diciassette incontri, \u00e8 stato uno dei marcatori tra i pi\u00f9 efficienti della Nazionale norvegese, con una rete ogni novantaquattro minuti; tra le 6 reti da lui realizzate figura anche quella nella storica vittoria per 4-2 contro il Brasile in amichevole del 30 maggio 1997, segnando la rete del definitivo 4-2 dei norvegesi.\nDopo il ritiro.\nAttualmente, \u00e8 un dirigente del Viking. Ha anche ispirato il personaggio di \"Yngve\" nel libro \"Mannen som elsket Yngve\" di Tore Renberg. L'autore ha frequentato la stessa scuola superiore di \u00d8stenstad."}
{"id": "2150638", "revid": "320578", "url": "https://it.wikipedia.org/wiki?curid=2150638", "title": "Black English", "text": ""}
{"id": "2150641", "revid": "339392", "url": "https://it.wikipedia.org/wiki?curid=2150641", "title": "Gruppo L'Espresso", "text": ""}
{"id": "2150646", "revid": "124123", "url": "https://it.wikipedia.org/wiki?curid=2150646", "title": "Abd al-Aziz al-Rantissi", "text": "A seguito delle rappresaglie israeliane, la sua famiglia fugg\u00ec nel 1948 da Yubna, presso Jaffa, nella striscia di Gaza dove si stabil\u00ec nel campo profughi di Kh\u0101n Y\u016bnis. A causa degli stenti fu costretto a lavorare gi\u00e0 all'et\u00e0 di sei anni per aiutare i suoi genitori, i suoi nove fratelli e due sorelle.\nCiononostante riesce a completare gli studi di pediatra nel 1972 presso la facolt\u00e0 di medicina ad Alessandria d'Egitto. Durante la sua permanenza in Egitto rimane influenzato dalla filosofia dei Fratelli Musulmani. Nel 1976 rientra a Gaza dove esercita la professione di medico presso l'ospedale Nasser di Khan Yunis dove in seguito diverr\u00e0 primario di pediatria. Nel 1978 sar\u00e0 tra i promotori della nuova facolt\u00e0 di scienze dell'Universit\u00e0 Islamica di Gaza dove insegna genetica e parassitologia. Si sposa e avr\u00e0 sei figli.\nNel 1983 viene arrestato per essersi rifiutato di pagare le imposte alle autorit\u00e0 israeliane.\nNel 1987 fu uno dei fondatori del \"movimento di resistenza islamica\" Hamas. Il 5 gennaio del 1988 fu nuovamente arrestato e imprigionato per 21 giorni per poi essere arrestato nuovamente il 4 febbraio per attivit\u00e0 contro lo stato d'Israele. Rimase in carcere per due anni e mezzo. Fu liberato il 4 settembre 1990, ma subito arrestato per rimanere in stato di fermo per un anno. Durante la prigionia condivise la cella con Ahmed Yassin. Nel dicembre del 1992 fu espulso assieme ad altri 416 attivisti di Hamas e del Movimento per il Jihad Islamico in Palestina nel campo profughi di al-Awda nel sud del Libano.\nAl suo rientro in Palestina fu nuovamente arrestato e condannato da un tribunale militare israeliano e rimarr\u00e0 in prigione fino al 1997. Nell'aprile del 1998 fu arrestato dalle forze di sicurezza dell'autorit\u00e0 palestinese ma fu liberato qualche mese pi\u00f9 tardi a causa della morte di sua madre. Fu nuovamente arrestato e liberato tre volte per un totale di 27 mesi. L'ultima volta dopo uno sciopero della fame, dopo che la sua prigione fu bombardata dall'aviazione israeliana.\nNel 1999, Rantissi diventa il braccio destro di Yassin, quale persona di contatto tra il braccio politico e quello armato di Hamas. Viene considerato un oltranzista, rifiutando qualsiasi compromesso con lo stato d'Israele.\nNel giugno del 2003 sfugge ad un attentato israeliano, sia lui sia il figlio rimangono feriti, ma durante l'attacco vengono uccise una donna e una bambina.\nIl 26 gennaio 2004, Rantissi modera i toni anti-israeliani e propone, d'accordo tutti gli esponenti di Hamas, una tregua di 10 anni (hudna) in cambio del ritiro da parte di Israele dai territori occupati nel 1967 e il riconoscimento della Palestina quale stato sovrano.\nIl 17 aprile del 2004 per\u00f2, nemmeno un mese dopo essere stato eletto capo di Hamas dopo l'assassinio di Ahmed Yassin, viene gravemente ferito durante un raid aereo israeliano a Gaza. La sua auto viene centrata da un missile Hellfire sparato da un elicottero Apache di costruzione statunitense, uccidendo sul colpo la sua guardia del corpo e suo figlio di 27 anni. Muore in ospedale a seguito delle ferite riportate.\nL'assassinio di 'Abd al-'Az\u012bz al-Rantissi viene duramente condannato dall'Unione Europea e dal Ministro degli esteri britannico Jack Straw che considerano assassinii le uccisioni extragiudiziarie, mentre gli Stati Uniti, pur non condannando l'atto in s\u00e9, chiederanno ad Israele di \"riflettere attentamente sulle conseguenze dei loro atti\"."}
{"id": "2150647", "revid": "161374", "url": "https://it.wikipedia.org/wiki?curid=2150647", "title": "Abdel Aziz al-Rantissi", "text": ""}
{"id": "2150653", "revid": "695564", "url": "https://it.wikipedia.org/wiki?curid=2150653", "title": "...le band si sciolgono Tour 2007", "text": ""}
{"id": "2150655", "revid": "124123", "url": "https://it.wikipedia.org/wiki?curid=2150655", "title": "Niklaus Gerber", "text": "Studi\u00f2 all'universit\u00e0 di Berna e di Zurigo.\nNel 1892 svilupp\u00f2 un metodo di analisi del grasso contenuto nel latte relativamente pratico e veloce chiamato Metodo Gerber."}
{"id": "2150657", "revid": "298055", "url": "https://it.wikipedia.org/wiki?curid=2150657", "title": "Direttorio K", "text": ""}
{"id": "2150668", "revid": "287204", "url": "https://it.wikipedia.org/wiki?curid=2150668", "title": "Thomas Hearns", "text": "Soprannominato \"Motor City Cobra\" oppure \"Hitman\", il suo fisico longilineo gli permise di combattere in numerose divisioni di peso. Nel 1987 divenne infatti il primo campione del mondo nella storia della boxe in quattro classi differenti: welter, superwelter, medi e mediomassimi. Un anno pi\u00f9 tardi miglior\u00f2 ulteriormente il suo stesso primato a cinque divisioni con la conquista del campionato dei supermedi.\nPer il suo stile aggressivo e i numerosi riconoscimenti ottenuti all'interno del ring, \u00e8 considerato uno dei pi\u00f9 grandi pugili dell'era moderna. Divenne inoltre noto per gli spettacolari incontri con alcuni dei campioni a lui contemporanei, tra cui Sugar Ray Leonard, Roberto Dur\u00e1n e Marvin Hagler. Longilineo e dotato di notevole allungo, mantenne nei vari cambi di categoria la caratteristica di \"picchiatore\", che gli permise di infliggere alcuni KO storici, come quello a Roberto Dur\u00e1n nel 1984. La sua caratteristica di saper cambiare spesso l'angolo del suo jab diede alla tecnica il nome di \"flicker jab\".\nFu eletto \"Fighter of the year\" (pugile dell'anno) dalla rivista statunitense \"Ring Magazine\" nel 1980 e nel 1984. La International Boxing Hall of Fame lo ha inoltre riconosciuto fra i pi\u00f9 grandi pugili di ogni tempo.\nLa carriera.\nFino al 1977, ebbe un'attivit\u00e0 amatoriale, con 155 vittorie e 8 sconfitte. Nel 1977 inizi\u00f2 la sua carriera professionistica, sotto la guida di Emanuel Steward. Ebbe l'onore di battere pugili del calibro di Pipino Cuevas, Wilfred Ben\u00edtez, Virgil Hill, e nientemeno che Roberto Dur\u00e1n. Cuevas, campione del Mondo WBA per 4 anni, fu sconfitto nel 1980. In seguito Hearns difese il titolo contro Luis Primera (KO al 6\u00ba round), Randy Shields (12\u00ba) e Pablo Baez (4\u00ba). Ma nel 1981, dopo 32 vittorie (30 prima del limite) e nessuna sconfitta, arriv\u00f2 la prima: fu Sugar Ray Leonard ad infliggergliela, in un match di riunificazione della corona WBA e WBC.\nNei superwelter, fu il primo pugile a mettere KO Roberto Duran, nel giugno 1984, in un drammatico match, e questo gli valse per la seconda volta il titolo di Pugile dell'Anno.\nNel 1985 il match contro Marvin Hagler fu durissimo. Hearns inizi\u00f2 molto bene, ma alla terza ripresa sub\u00ec un definitivo KO (Hearns nella 1\u00aa ripresa aveva riportato una frattura della mano destra, ma aveva continuato il match). Nel 1986 sconfisse James Shuler alla prima ripresa. Il pugile inglese mor\u00ec pochi giorni dopo in un incidente stradale. Nel marzo 1987 sconfisse Roldan al 4\u00ba round, ottenendo il titolo di campione dei Massimi Leggeri WBC. Il 6 giugno 1988 fu per\u00f2 travolto dal possente Iran Barkley (sebbene quest'ultimo avesse avuto entrambe le arcate sopracciliari ferite nelle primissime battute) in sole 3 riprese, perdendo cos\u00ec il titolo WBC dopo 15 mesi.\nNel 1989 incontr\u00f2 nuovamente, dopo 8 anni, Leonard. Stavolta era in gioco la riunificazione del titolo supermedi. Due atterramenti subiti da Leonard non evitarono il risultato di pareggio. Disput\u00f2 altri 17 matches, in altrettanti anni, ma privi di significato. Vinse il titolo Medi WBA contro Virgil Hill il 3 giugno del 1991, ma poco dopo (20 marzo 1992) Barkley glielo soffi\u00f2. In entrambi i casi gli incontri si risolsero ai punti. La vittoria, sempre ai punti, contro Shannon Landberg il 4 febbraio 2006 segn\u00f2, ad ormai 48 anni, la fine della sua carriera. Si ritir\u00f2 dalla boxe poco tempo dopo: aveva accumulato tra l'altro ben 20 vittorie ai danni di pugili che erano o sarebbero stati campioni mondiali."}
{"id": "2150669", "revid": "913245", "url": "https://it.wikipedia.org/wiki?curid=2150669", "title": "Ismail Ahmed Ismail", "text": "Il 27 luglio 2012 \u00e8 stato portabandiera per il Sudan alla cerimonia di apertura dei Giochi della XXX Olimpiade a Londra."}
{"id": "2150671", "revid": "1149807", "url": "https://it.wikipedia.org/wiki?curid=2150671", "title": "Magician - La giustizia non \u00e8 un trucco", "text": "Magician - La giustizia non \u00e8 un trucco (\"Le Magicien\") \u00e8 una serie televisiva francese a cartoni animati di 39 episodi, prodotta da Gaumont e trasmessa in patria dal 2 settembre 1998 su France 3. Ha per protagonista un mago che mette i suoi trucchi al servizio della giustizia, in stile Mandrake.\nIn Italia \u00e8 andata in onda nel 1999 su Italia 1 con il doppiaggio eseguito a Milano. Dal 26 novembre 2013 gli episodi sono stati pubblicati per la visione in streaming su internet sul canale di YouTube \"Mondo TV - All'avventura!\" con il ridoppiaggio eseguito a Roma, tuttavia interrompendosi il 16 gennaio 2014 dopo sedici episodi.\nLa sigla italiana \u00e8 stata composta da Franco Fasano su testo di Alessandra Valeri Manera, ed \u00e8 cantata da Mattia Pisanu.\nTrama.\nAll'alba del terzo millennio, una serie di scoperte scientifiche e progressi tecnologici radicali hanno scosso il mondo, ma i nemici di un tempo sono ancora a piede libero. Approfittando del sentimento spensierato di speranza e ottimismo, Black Jack e gli altri membri dell'organizzazione criminale hanno man mano preso il controllo delle posizioni chiave di questa societ\u00e0 in rapida evoluzione, plasmandola presto intorno ai propri interessi. Un uomo, per\u00f2, vede chiaramente attraverso la connivenza dei loro trucchi, perch\u00e9 \u00e8 egli stesso un imbroglione, un manipolatore, il pi\u00f9 grande di tutti, e il nostro magico eroe: Ace Cooper, alias Magician. Insieme a Cosmo, un giovane genio del computer, e Vega, un vecchio ufficiale incorruttibile, Il Mago si alza in piedi contro la corruzione che pervade la facciata scintillante del mondo futuro. Il suo talento magico comprende ventriloquio, ipnotismo, levitazione, fughe spettacolari e la scomparsa degli oggetti.\nEdizioni home video.\nItalia.\nNel 2000 usc\u00ec una videocassetta omaggio edita e distribuita nei negozi di giocattoli da Giochi Preziosi e GiG per la collana \"Videogiocando\", dove oltre alle pubblicit\u00e0 era presente il primo episodio in forma ridotta."}
{"id": "2150678", "revid": "695564", "url": "https://it.wikipedia.org/wiki?curid=2150678", "title": "Juntos en concierto Tour 2006", "text": ""}
{"id": "2150679", "revid": "114509745", "url": "https://it.wikipedia.org/wiki?curid=2150679", "title": "Metodo Gerber", "text": "Il metodo Gerber \u00e8 uno dei primi sistemi per la determinazione del grasso all'interno del latte, della panna e del formaggio.\nFu brevettato nel 1892 da Niklaus Gerber, un chimico svizzero, e si diffuse rapidamente perch\u00e9 permetteva un'analisi veloce e relativamente semplice, utile per contrastare le frequenti sofisticazioni.\nIl metodo prevede l'uso del butirrometro (\"di Gerber\" per il latte, \"di Van Gulik\" per i formaggi; \"di Kohler\" per la panna), mentre come reagenti utilizza l'acido solforico e l'alcol isoamilico.\nMateriale.\nI reagenti necessari sono:\n- acido solforico densit\u00e0 1.820/1825\n- alcool amilico densit\u00e0 0.815\nProcedimento.\nLa sequenza di aggiunta al butirrometro per la determinazione del grasso nel latte \u00e8 la seguente:\nIl latte e l'alcool amilico devono essere aggiunti in modo stratificato affinch\u00e9 non si miscelino con l'acido solforico prima dell'agitazione del butirrometro.\nSi applica il tappo di chiusura e si procede alla agitazione del butirrometro rovesciandolo diverse volte.\nAgendo sul tappo, si opera in modo che il liquido entri nella parte piatta graduata del butirrometro (ma non nel bulbo finale).\nIl butirrometro viene poi trasferito nella centrifuga riscaldata e centrifugato per 5-10 minuti. Viene poi trasferito in bagnomaria termoregolato a +65 \u00b0C.\nLettura.\nLa lettura viene effettuata a questa temperatura: si agisce sul tappo in modo che la colonnina di grasso rientri nella scala graduata piatta del butirrometro e la linea di divisione tra la mescolanza di acido solforico ed il grasso si trovi in corrispondenza dello zero. La parte pi\u00f9 bassa del menisco della colonnina di grasso \u00e8 il valore da leggere e registrare."}
{"id": "2150687", "revid": "112468781", "url": "https://it.wikipedia.org/wiki?curid=2150687", "title": "Zona di residenza", "text": "Zona di residenza (, \"\u010cert\u00e1 os\u00e9dlosti\", in yiddish: \u05d3\u05e2\u05e8 \u05ea\u05bc\u05d7\u05d5\u05dd-\u05d4\u05de\u05d5\u05e9\u05d1\u05bf, \"der Tkhum-HaMoysh\u0259v\", , \"T\u1e25um HaMosh\u00e1v\") era il termine dato alla regione dell'Impero Russo, lungo il suo confine occidentale, in cui gli ebrei avevano il permesso di risiedere in permanenza, e oltre la quale di solito la residenza era loro interdetta. Si stendeva dalla linea di demarcazione alla frontiera russa con l'Impero tedesco e l'Austria-Ungheria.\nSebbene comprendesse solo il 20% del territorio dell'Impero Russo, la Zona di residenza corrispondeva ai confini storici della Confederazione Polacco-Lituana e includeva gran parte delle attuali Lituania, Bielorussia, Polonia, Bessarabia, Ucraina e parti della Russia occidentale. Inoltre, un certo numero di citt\u00e0 all'interno della Zona erano escluse da essa. Un numero limitato di ebrei aveva il permesso di vivere fuori dalla Zona, soprattutto coloro che si erano annobiliati, che avevano la possibilit\u00e0 di condurre studi universitari o che facevano parte delle gilde pi\u00f9 potenti, soprattutto quella degli artigiani.\nStoria.\nLa Zona fu creata la prima volta da Caterina II di Russia nel 1791, dopo che i suoi predecessori, in particolare l'imperatrice Elisabetta, ebbero tentato pi\u00f9 volte, senza successo, di espellere completamente gli ebrei dalla Russia, a meno che non si fossero convertiti alla religione ortodossa. Le ragioni della sua creazione erano principalmente economiche e nazionalistiche. Mentre la societ\u00e0 russa tradizionalmente era stata divisa in nobili, servi e clero, il progresso industriale portava a far emergere una classe media che si era rapidamente popolata di ebrei non appartenenti a nessuno di quei settori. Limitando l'area di residenza degli ebrei, il potere imperiale cercava di assicurare la crescita di una classe media non ebraica.\nL'istituzione della Zona divent\u00f2 particolarmente importante per le autorit\u00e0 russe in seguito alla seconda spartizione della Polonia nel 1793. Mentre la popolazione ebraica russa era stata, fino a quel momento, piuttosto limitata, l'annessione del territorio polacco-lituano fece aumentare sostanzialmente la popolazione ebraica. Nel momento della sua massima estensione, la Zona includeva i nuovi territori polacchi e lituani, con una popolazione di pi\u00f9 di 5 milioni di persone, che a quel tempo rappresentavano la pi\u00f9 grande concentrazione di ebrei (40 per cento).\nTra il 1791 e il 1917, quando la Zona ufficialmente cess\u00f2 di esistere, ci furono varie riconfigurazioni dei suoi confini, cosicch\u00e9 certe aree furono aperte o chiuse agli insediamenti di ebrei, come il Caucaso. Similmente, agli ebrei era proibito vivere in comunit\u00e0 agricole (come a Kiev, Sebastopoli e Jalta), e costretti a spostarsi in piccole citt\u00e0 di provincia, incoraggiando la nascita degli \"shtetl\" (dallo yiddish \u05e9\u05d8\u05e2\u05d8\u05dc \"shtetl\" \"piccola citt\u00e0, cittadina\", da \u05e9\u05d8\u05d0\u05b8\u05d8 \"shtot\" \"citt\u00e0\"; cfr. tedesco standard \"Stadt\" \"citt\u00e0\", \"St\u00e4dtchen/St\u00e4dtlein\" \"piccola citt\u00e0, cittadina\", tedesco dialettale \"St\u00e4dtl/St\u00e4dtel\" \"piccola citt\u00e0, cittadina\"). I mercanti ebrei della prima gilda, persone con istruzione superiore o speciale, artigiani, soldati, arruolati secondo la riforma della coscrizione del 1810, e i loro discendenti avevano il diritto di vivere fuori della Zona di residenza. In alcuni periodi, agli ebrei venivano accordate dispense speciali per vivere nelle citt\u00e0 imperiali pi\u00f9 importanti, ma erano pochissime, e fino al 1891 varie migliaia di ebrei furono espulsi da San Pietroburgo e Mosca e obbligati a risiedere nella Zona.\nDurante la Seconda guerra mondiale, l'intera area dell'ex Zona si trovava sotto il controllo della Germania nazista sul fronte orientale, con conseguenti numerosi eccidi di massa perpetrati dalle Einsatzgruppen: fu una delle pi\u00f9 grandi operazioni di sterminio degli ebrei, programmate sistematicamente dai nazisti nel corso dell'Olocausto. Questo port\u00f2 alla virtuale scomparsa di vita ebraica nell'area che un tempo registrava la massima concentrazione di ebrei.\nLa vita nella Zona di residenza.\nLa vita negli shtetl (in yiddish \u05e9\u05d8\u05e2\u05d8\u05dc\u05e2\u05da \"shtetlekh\" \"cittadine/piccole citt\u00e0\"; \u05d3\u05d0\u05b8\u05e8\u05e3 \"dorf\" \"villaggio\", \u05d3\u05e2\u05e8\u05e4\u05bf\u05e2\u05e8 \"derfer\" \"villaggi\") della Zona di residenza era dura e povera. Si svilupp\u00f2 un sofisticato sistema di organizzazioni volontarie di solidariet\u00e0 sociale ebraica per provvedere ai bisogni della popolazione, secondo la lunga tradizione ebraica della \"tzedakah\" (carit\u00e0, giustizia). Varie organizzazioni fornivano vestiti agli studenti poveri, cibo kosher ai soldati ebrei coscritti nell'esercito dello zar, dispensavano trattamenti medici gratuiti ai poveri, offrivano dote e mobilio alle spose prive di mezzi e organizzavano la formazione professionale per gli orfani. Secondo l\"'Atlante della storia ebraica\" dello storico Martin Gilbert, nessuna provincia nella Zona aveva meno del 14% di ebrei assistiti; gli ebrei lituani e ucraini sostenevano almeno il 22% della loro popolazione povera.\nLa concentrazione di ebrei nella Zona faceva di essi un facile bersaglio per pogrom e violenti disordini antiebraici. Questi, insieme alle repressive Leggi di Maggio, spesso devastavano intere comunit\u00e0. Ci furono pogrom durante tutta l'esistenza della Zona, ma attacchi particolarmente devastanti si verificarono negli anni 1881\u20131883 e 1903\u20131906, colpendo centinaia di comunit\u00e0, uccidendo migliaia di ebrei e causando danni alle propriet\u00e0 per decine di migliaia di rubli.\nUn aspetto positivo della concentrazione di ebrei in un'area circoscritta fu lo sviluppo del sistema della moderna yeshiva. Fino all'inizio del XIX secolo, ogni citt\u00e0 provvedeva al mantenimento degli allievi di livello superiore che studiavano nella locale sinagoga sotto la guida del capo rabbinico della comunit\u00e0. Ogni studente assumeva i suoi pasti ogni giorno in una casa diversa, un sistema conosciuto come \"essen teg\" (\"giorni per mangiare\").\nPer l'istruzione esisteva una quota ebraica: dopo il 1886 la percentuale di studenti ebrei non poteva superare il 10% all'interno della Zona, il 5% fuori della Zona e il 3% nelle citt\u00e0 capitali (Mosca, San Pietroburgo, Kiev). Le quote nelle capitali furono leggermente aumentate nel 1908 e nel 1915.\nNonostante le difficili condizioni in cui la popolazione ebraica viveva e lavorava, nella Zona fiorivano le corti delle dinastie chassidiche. Migliaia di seguaci di maestri chassidici come il Rebbe Gerrer Yehudah Aryeh Leib Alter (noto come \"Sfas Emes\"), il Rebbe Chernobyler e il Rebbe Vizhnitzer accorrevano in massa nelle loro citt\u00e0 per le festivit\u00e0 ebraiche e a casa loro osservavano i \"minhagim\" (pratiche liturgiche) dei loro rebbe.\nLe tribolazioni della vita ebraica nella Zona di residenza furono immortalate negli scritti di autori yiddish come l'umorista Sholem Aleichem, le cui storie di \"Tevye der Milchiger\" (Tevye il lattaio) nell'immaginario shtetl di Anatevka formano la base de \"Il violinista sul tetto\". A causa delle dure condizioni di vita quotidiana nella Zona, circa 2 milioni di ebrei emigrarono da l\u00ec tra il 1881 e il 1914, recandosi soprattutto negli Stati uniti. Questo esodo per\u00f2 non incise sulla stabilit\u00e0 della popolazione ebraica nella Zona, che rimase a 5 milioni di persone a causa dell'alto tasso di natalit\u00e0.\nDurante la Prima Guerra mondiale i confini della Zona diventarono meno rigidi quando un gran numero di ebrei scapparono nell'entroterra russo per sfuggire all'invasione dell'esercito tedesco. Il 20 aprile 1917 la Zona fu abolita dal decreto del Governo Provvisorio Russo \"Sull'abolizione delle restrizioni confessionali e nazionali\" (\u041e\u0431 \u043e\u0442\u043c\u0435\u043d\u0435 \u0432\u0435\u0440\u043e\u0438\u0441\u043f\u043e\u0432\u0435\u0434\u043d\u044b\u0445 \u0438 \u043d\u0430\u0446\u0438\u043e\u043d\u0430\u043b\u044c\u043d\u044b\u0445 \u043e\u0433\u0440\u0430\u043d\u0438\u0447\u0435\u043d\u0438\u0439). Un'ampia parte della Zona, insieme alla sua popolazione ebraica, divent\u00f2 parte della Polonia. Anche la Rivoluzione d'ottobre e le guerre del periodo 1918\u20131920 diedero luogo a molti pogrom ed eccessi militari - pi\u00f9 di 1.236 episodi nella sola Ucraina, durante i quali, stimando per difetto, furono uccisi 31.000 ebrei (Abramson, Henry).\nCollegamenti esterni.\n "}
{"id": "2150688", "revid": "767487", "url": "https://it.wikipedia.org/wiki?curid=2150688", "title": "La morte arriva strisciando", "text": "La morte arriva strisciando (\"The Reptile\") \u00e8 un film del 1966 diretto da John Gilling.\nTrama.\nDopo la misteriosa morte del fratello Charles, Harry Spalding e la moglie si trasferiscono in Cornovaglia.\nDopo l'ennesimo delitto, l'esame dei cadaveri rivela dei segni di morsi sul collo delle vittime.\nIn seguito si scopre che l'artefice degli assassini \u00e8 Anna, figlia del dottor Franklyn, colpita da una maledizione indiana che la trasforma periodicamente in una famelica creatura mostruosa, met\u00e0 umana e met\u00e0 rettile."}
{"id": "2150689", "revid": "253269", "url": "https://it.wikipedia.org/wiki?curid=2150689", "title": "Eunice Gayson", "text": "Biografia.\nL'attrice britannica deve la sua fama all'essere stata la prima \"Bond girl\" della serie cinematografica di James Bond, avendo recitato in \"Agente 007 - Licenza di uccidere\", primo film della famosa serie. \u00c8 il 1962 quando ammicca nei confronti di un magnetico Sean Connery al tavolo di un casin\u00f2. Inizialmente ingaggiata per il ruolo di Miss Moneypenny, \u00e8 poi preferita per quello dell'affascinante Sylvia Trench, personaggio che interpreter\u00e0 anche nel film successivo della serie, \"A 007, dalla Russia con amore\" (1963), sempre sotto la regia di Terence Young, che l'aveva gi\u00e0 diretta in \"Zarak Khan\" (1956).\nPrima di quella fulminante apparizione, studi\u00f2 recitazione teatrale e vinse alcuni concorsi per la televisione, per poi farsi notare sulle copertine di alcune riviste e per piccoli ruoli. Nel 1952 recit\u00f2 con Peter Sellers nel film televisivo \"Goonreel\". Come per molte altre colleghe, dopo l'esperienza bondiana non segu\u00ec una carriera cinematografica degna di nota, se si escludono le apparizioni in quasi tutti i telefilm britannici di maggior successo degli anni sessanta. Nel 1991 lavor\u00f2 nella prima produzione londinese del musical di Stephen Sondheim \"Into the Woods\", a fianco a Imelda Staunton."}
{"id": "2150696", "revid": "767487", "url": "https://it.wikipedia.org/wiki?curid=2150696", "title": "Nazionalismo palestinese", "text": "Il nazionalismo palestinese \u00e8 un'ideologia nazionalista che rivendica la creazione di uno stato palestinese in tutto o in parte dell'ex Mandato britannico della Palestina.\nEsordio storico.\nAlla crescente debolezza dell'Impero ottomano, negli ultimi anni del XIX secolo e in quelli precedenti alla prima guerra mondiale, corrispose lo sviluppo di un senso di identit\u00e0 nazionale nelle province arabe dell'impero, particolarmente in Siria, allora considerata estesa alla Palestina e al Libano. Questo sviluppo \u00e8 spesso visto in connessione con la pi\u00f9 ampia tendenza riformista nota come \"al-Nahda\", che nel tardo XIX secolo condusse a una ridefinizione dell'identit\u00e0 culturale e politica araba.\nPur dominata dalle tendenze nazionaliste siriane e da quelle arabe dei primordi, insieme con il lealismo ottomano, la politica palestinese presentava alcune specificit\u00e0, per lo pi\u00f9 a causa del concorrente sionismo (l'ideologia a favore della creazione di uno stato ebraico in Palestina). Le ambizioni sioniste erano viste infatti come una minaccia dai \"leader\" palestinesi, e gli acquisti fondiari dei coloni sionisti, con la conseguente espulsione dei contadini palestinesi, peggioravano la situazione.\nLe tendenze antisioniste si legavano alla resistenza antibritannica (come nella rivolta araba palestinese del 1936-1939), fino a formare un movimento nazionalista affatto particolare e distinto dai movimenti unitari che prendevano piede nel resto del mondo arabo e che sarebbero stati poi capeggiati da Nasser, Ben Bella e altri \"leader\" anticolonialisti.\nTappe fondamentali.\nLa creazione di Israele nel 1948 e l'esodo (\"al-Nakba\") della maggioranza dei cristiani e musulmani palestinesi dal territorio del nuovo stato cambiarono radicalmente il volto della politica palestinese. La frequente condizione di profughi e la perdita della madrepatria accentuarono la peculiarit\u00e0 del caso palestinese, pur non precludendo la fedelt\u00e0 al panarabismo. Ne risult\u00f2 un movimento nazionale fondato su tre istanze principali: la soppressione dello stato di Israele (almeno come stato sionista, cio\u00e8 principalmente come stato ebraico), l'indipendenza dello stato palestinese, l'attuazione del diritto al ritorno dei profughi in Palestina. Dipendenti dapprincipio dal sostegno degli stati arabi vicini, verso la fine degli anni cinquanta i palestinesi presero a considerare questi obiettivi come conquiste da ottenere da soli; la convinzione fu ingigantita dall'umiliazione araba nella guerra dei sei giorni, con la quale Israele ottenne il controllo anche della Cisgiordania, di Gerusalemme Est e della striscia di Gaza (quanto ancora restava agli arabi del mandato britannico).\nQuesta fase del nazionalismo palestinese fu guidata da al-Fatah, il movimento nazionale di liberazione creato da Arafat e altri nel 1959. Dopo il 1967 sorse una pletora di altre organizzazioni di guerriglia, i reclutamenti si impennarono, e i movimenti Fedayn ottennero appoggio da Egitto e Siria nel quadro di una strategia di guerra indiretta. Nel 1968 i guerriglieri palestinesi inflissero pesanti perdite umane alle forze israeliane, andate all'attacco delle loro posizioni in Giordania nella Battaglia di Karame. Tale successo venne descritto dai \"fida'iyyun\" come un trionfo senza precedenti, in controtendenza con le sconfitte subite dagli Stati arabi, ci\u00f2 che aument\u00f2 l'attrattiva della guerriglia. L'onda improvvisa della mobilizzazione politica palestinese condusse al controllo dell'OLP (istituita nel 1964 dalla Lega Araba e fino a quel momento principalmente sotto influenza egiziana) da parte dei militanti.\nLa prima intifada (1987-1993) segn\u00f2 poi una nuova svolta nel nazionalismo palestinese, portando in prima linea i palestinesi di Cisgiordania e Gaza. Le istanze di queste popolazioni si discostavano in parte da quelle della diaspora (che fino a quel momento avevano costituito la base d'azione dell'OLP) incentrandosi sull'indipendenza piuttosto che sul rientro dei profughi. Gli accordi di Oslo del 1993 cementarono nella corrente principale del movimento palestinese la convinzione in favore di una soluzione a \"due stati\", in antitesi con gli obiettivi originari dell'OLP, i quali implicavano invece la distruzione di Israele e la sua sostituzione con uno stato palestinese laico e democratico. Il progetto fu preso in considerazione, per la prima volta, negli anni settanta, e divenne pian piano la posizione negoziale ufficiosa della \"leadership\" dell'OLP sotto Arafat; nondimeno per molti rest\u00f2 un tab\u00f9 fin quando lo stesso Arafat, incalzato dagli Stati Uniti, riconobbe Israele nel 1988. La necessit\u00e0 suprema di distruggere lo stato di Israele e/o le sue fondamenta sioniste ed ebraiche \u00e8 ancora invocata da molti, come il movimento di matrice religiosa Hamas; non pi\u00f9 per\u00f2 dai vertici dell'OLP.\nLa prima intifada cambi\u00f2 anche la vita politica palestinese, nella misura in cui i movimenti islamisti come Hamas acquistarono un peso maggiore sul campo: sia perch\u00e9 la forza dell'OLP era rimasta principalmente esterna ai Territori, sia per la sua crescente moderazione sgradita agli integralisti. La sempre pi\u00f9 marcata matrice religiosa, l'islamizzazione del nazionalismo palestinese fu ulteriormente rafforzata dallo scoppio della seconda intifada (2002), anche nota come \"intifada al-Aqsa\" dal nome della moschea santa di Gerusalemme.\nInteressi nazionali, politici e religiosi concorrenti.\nPanarabismo.\n\u00c8 un fatto che molti gruppi in seno all'OLP abbiano mantenuto un orientamento panarabo, pi\u00f9 di al-Fath, che comunque non ha mai chiaramente rinnegato il nazionalismo arabo in favore di un'ideologia nazionalista strettamente palestinese. Tuttavia l'OLP \u00e8 rimasta, con poche eccezioni, interamente dedita alla questione palestinese, stante che anche i suoi membri pi\u00f9 ferventemente panarabi si giustificano affermando che la causa della Palestina dev'essere l'avanguardia di un pi\u00f9 ampio movimento unitario. La tendenza ad estendere la prospettiva si nota, ad esempio, nel caso del movimento marxista del Fronte Popolare per la Liberazione della Palestina, che non solo vedeva la \"rivoluzione palestinese\" come il primo passo verso l'unit\u00e0 degli arabi, ma la considerava viepi\u00f9 inseparabile dalla lotta globale all'imperialismo."}
{"id": "2150698", "revid": "36426", "url": "https://it.wikipedia.org/wiki?curid=2150698", "title": "At&amp;T", "text": ""}
{"id": "2150701", "revid": "1573940", "url": "https://it.wikipedia.org/wiki?curid=2150701", "title": "Kilan", "text": "Kilan \u00e8 una piccola cittadina di circa 3.000 abitanti a est di Tehran, Iran. Il nome significa - secondo i nativi - \"luogo dei re\". Nella zona di montagna di Kilan, sono stati trovati resti di persone che vi abitavano circa diciottomila anni fa, e tutte le montagne intorno alla citt\u00e0, come Dar Ali, sono disseminati di resti del cenozoico. "}
{"id": "2150702", "revid": "102800740", "url": "https://it.wikipedia.org/wiki?curid=2150702", "title": "Butirrometro", "text": "Il butirrometro (; e ) \u00e8 uno strumento in vetro utilizzato per misurare la quantit\u00e0 di grasso presente nel latte e suoi derivati, come burro, panna e formaggi. \nL'apparecchio viene solitamente utilizzato per misurare la butirrometria acida con il Metodo Gerber, sistema di analisi brevettato nel 1892 dal chimico svizzero Niklaus Gerber.\nFunzionamento.\nAll'interno del butirrometro, la proteina casearia viene scomposta per mezzo di acido solforico concentrato: si ottiene cos\u00ec la coagulazione del grasso del latte, che viene poi separato dalla componente acquosa del latte tramite centrifugazione.\nNella maggior parte dei casi, viene aggiunto anche una piccola quantit\u00e0 di alcool amilico, che reagisce con l'acido solforico formando un amilsolfato di colore scuro e, mescolandosi alla parte acquosa, ne facilita la separazione visiva dal grasso.\nDopo la centrifugazione, la linea di separazione tra il grasso e l'acqua permette infine di leggere la percentuale di grasso sulla scala graduata del butirrometro."}
{"id": "2150703", "revid": "36426", "url": "https://it.wikipedia.org/wiki?curid=2150703", "title": "Battaglia di Marciano", "text": ""}
{"id": "2150704", "revid": "122137391", "url": "https://it.wikipedia.org/wiki?curid=2150704", "title": "Niccol\u00f2 Toppi", "text": "La sua monumentale \"Biblioteca napoletana, et apparato a gli hvomini illvstri in lettere di Napoli, e del Regno, delle famiglie, terre, citt\u00e0 e religioni, che sono nello stesso Regno\", edita nel 1678, \u00e8 una delle fonti bibliografiche pi\u00f9 importanti di tutta la storiografia delle provincie meridionali d'Italia.\nBiografia.\nNiccol\u00f2 Toppi si dedic\u00f2 come storico alle ricerche archivistiche e fu autore di opere giuridiche e storiche di grande importanza. In seguito ai tumulti popolari del 1647 \u2013 forse perch\u00e9 aveva favorito nel 1644 l'acquisto della citt\u00e0 di Chieti da parte del duca di Castel di Sangro Ferdinando Caracciolo \u2013 , che causarono l'incendio della sua casa e la distruzione di numerosi manoscritti, il Toppi lasci\u00f2 Chieti per stabilirsi a Napoli, dove venne eletto magistrato della Regia Camera della Sommaria. Rivolse particolare cura nella ricerca di manoscritti e di iscrizioni lapidee della sua regione, l'Abruzzo, e del Regno di Napoli. Lavor\u00f2 per quindici anni ad un'opera (ora smarrita) che conteneva il catalogo di tutte le citt\u00e0, le terre e i castelli del Regno, con la loro storia, l'elenco delle famiglie nobili e degli uomini illustri e la serie cronologica dei re e dei feudatari."}
{"id": "2150705", "revid": "11959", "url": "https://it.wikipedia.org/wiki?curid=2150705", "title": "Abd al Aziz al-Rantissi", "text": ""}
{"id": "2150707", "revid": "2052878", "url": "https://it.wikipedia.org/wiki?curid=2150707", "title": "Discografia dei Superbus", "text": ""}
{"id": "2150712", "revid": "11959", "url": "https://it.wikipedia.org/wiki?curid=2150712", "title": "Izz ad-Din al-Qassam", "text": ""}
{"id": "2150713", "revid": "599013", "url": "https://it.wikipedia.org/wiki?curid=2150713", "title": "Arnaldo Taurisano", "text": "Carriera.\nDopo aver allenato la Pavoniana Milano e l'Ursusgomma Vigevano, approda alla Pallacanestro Cant\u00f9 nel 1963 in qualit\u00e0 di assistente e responsabile del settore giovanile. Dal 1969 siede stabilmente sulla panchina canturina, lasciandola solamente dieci anni pi\u00f9 tardi: durante questo periodo vince tre coppe Kora\u0107, uno scudetto, una coppa Intercontinentale e per tre volte la Coppa delle Coppe.\nLa sua carriera da head coach prosegue tra prima e seconda serie dove allena rispettivamente Rimini, Lazio, Napoli per due volte, Brescia, Pavia. Con la formazione partenopea ha conquistato due promozioni in A1, risultato raggiunto anche quando era alla guida della compagine bresciana.\n\u00c8 inoltre autore di numerosi libri sulla pallacanestro.\nHall of Fame.\nDal 5 gennaio 2010 \u00e8 entrato a far parte dell'\"Italia Basket Hall of Fame\"."}
{"id": "2150716", "revid": "767487", "url": "https://it.wikipedia.org/wiki?curid=2150716", "title": "La regina delle piramidi", "text": "La regina delle piramidi (\"Land of the Pharaohs\") \u00e8 un film del 1955 diretto da Howard Hawks.\nTrama.\nIl faraone Cheope, dopo aver vinto tante guerre e battaglie e conquistato molte terre e molti regni, \u00e8 ossessionato dalla preparazione della tomba per la sua \"seconda vita\". Insoddisfatto dalle offerte dei propri architetti, affida all'architetto Vashtar, dotato di un ingegno grazie al quale era quasi riuscito a impedire al suo popolo di venire conquistato e schiavizzato da Khufu/Cheope, la costruzione di una maestosa piramide a prova di profanatori di tombe, che ha la particolarit\u00e0 rispetto alle altre di chiudersi automaticamente dall'interno sfruttando i vasi comunicanti e la sabbia per spostare i pesanti blocchi di pietra per la chiusura ermetica. In cambio, Khufu liberer\u00e0 lui e il suo popolo, ma Vashtar, una volta che la piramide sar\u00e0 completata, dovr\u00e0 morire in modo che i suoi segreti non vadano divulgati.\nMentre, durante gli anni nei quali viene costruita la piramide, il Faraone esige tributi e operai da tutti i suoi territori, ammassando cos\u00ec una grande quantit\u00e0 di oro e tesori che gli saranno interceduti, in Egitto arriva Nellifer, una principessa proveniente dal tributario Cipro; arrivatavi in qualit\u00e0 di ambasciatrice, ella si offre al Faraone come dono dei ciprioti, affermando che, essendo povera, la sua gente \u00e8 dunque incapace di pagargli il tributo dovuto. Come conseguenza, Nellifer diventa la seconda moglie di Khufu. La donna riesce a farsi portare dal Faraone nella sua tesoreria, praticamente colma fino all'orlo ma da utilizzare solo per la sua \"seconda vita\". Si impossessa quindi di una collana riccamente ornata, e nonostante in un primo momento sia costretta a togliersela per ordine del Faraone, se la rimette, e la usa per sedurre Treneh, il capitano della guardia.\nPoco dopo, nei cantieri della piramide, Senta, figlio di Vashtar, salva Khufu da un blocco di pietra sfuggito di mano da un operaio, anche se il Faraone rimane ferito. Sul capezzale di quest'ultimo, Senta gli rivela che anche lui conosce i segreti della tomba, ed \u00e8 anche conscio del fatto che dovr\u00e0 condividere il destino del padre. Khufu, per\u00f2, gli \u00e8 grato, e gli offre qualsiasi cosa egli desideri, e Senta sceglie Kyra, la schiava di Nellifer, che la donna tratta con una certa crudelt\u00e0.\nIntanto, Nellifer si serve di un cobra, preso da un incantatore di serpenti con l'aiuto di Treneh, per assassinare la regina Nailla, suo figlio Zanin e il marito Khufu, in modo da dominare l'Egitto. Inizia quindi con i primi due, e dopo aver convinto Khufu che nel lontano nord vi \u00e8 una tomba contenente un grande tesoro, allontanandolo cos\u00ec dal palazzo, dona a Zanin un flauto insegnandogli una canzone alla quale il serpente sar\u00e0 attratto. Vedendo che il serpente si sta avvicinando a Zanin, Nailla si sacrifica per salvare il figlioletto.\nKhufu, udendo della morte della regina, manda degli investigatori alla ricerca di vari incantatori di serpenti, al che Nellifer, nel panico, manda il suo servo Mabuna per uccidere Khufu nell'oasi dove si trova, ma questi riesce solo a ferire il Faraone, e viene da questi ucciso. Khufu ritorna cos\u00ec nella capitale, ma a un certo punto origlia dalla camera della sua concubina, e scopre che Nellifer e Treneh stanno ordendo un nuovo piano per ucciderlo. Khufu irrompe e sfida Treneh in un duello di spade, i due vengono feriti mortalmente, e prima di morire, dopo aver visto Nellifer indossare la stessa collana riccamente ornata di prima, Khufu ha appena la forza di chiamare il suo migliore amico e sommo sacerdote, Hamar.\nQuest'ultimo, purtroppo, riesce solo a costatare la morte dell'amico Faraone, ma poi, sospettando di Nellifer e ritenendo la tomba veramente a prova di profanatori, persino per Vashtar e Senta, libera questi ultimi due dalle loro condanne a morte, e li lascia partire nelle loro terre d'origine con tutto il loro popolo, un po' per compassione, e un po' come parte di un piano per sconfiggere Nellifer. Durante i funerali del Faraone, Hamar si fa accompagnare da Nellifer nella sala di sepoltura, in quanto questa deve \"dare l'ordine\" di sigillare il sarcofago. L'ordine viene eseguito, ma con ci\u00f2 si attiva un meccanismo costruito da Vashtar per sigillare la tomba. Hamar riesce a scappare dalla sala dove si trova Nellifer, che \u00e8 invece rinchiusa all'interno, e le dichiara che la tomba \u00e8 sigillata, per poi andarsene soddisfatto, lasciandola a morire di stenti.\nProduzione.\nIl film venne girato in Egitto e negli studi della Titanus a Roma.\nNel film appare anche la cantante italo-francese Dalida come controfigura di Joan Collins.\nAccoglienza.\nNegli Stati Uniti, il film ha incassato 1 milione e mezzo di dollari, la met\u00e0 rispetto al budget stimato di 2,9 milioni.\nLa risposta del pubblico non fu positiva e per questo motivo il regista aspett\u00f2 4 anni prima di girare un nuovo film."}
{"id": "2150717", "revid": "1921867", "url": "https://it.wikipedia.org/wiki?curid=2150717", "title": "Ray Luzier", "text": "Biografia.\nInizi\u00f2 a suonare la batteria all'et\u00e0 di 5 anni, partecipando negli anni successivi ai concerti del gruppo jazz della sua \"high school\".\nNel 1988 si trasfer\u00ec ad Hollywood dove segu\u00ec i corsi della prestigiosa Musicians Institute. Qualche anno dopo aver conseguito la laurea, rientr\u00f2 all'interno della Musicians Institute come insegnante (dal 1992 al 2001), dove diede lezioni private sullo stile rock.\nTra il 1997 e il 2005 \u00e8 stato il batterista di David Lee Roth, per poi suonare con il trio fusion The Hideous Sun Demons con Toshi Hiketa e James LoMenzo. Proprio con Sheehan e Hiketa, Luzier partecip\u00f2 all'annuale NAMM di Anaheim, durante il quale si esibirono Dean DeLeo e Robert DeLeo dei Stone Temple Pilots come parte di una band improvvisata messa insieme da Steve Ferrone. Dopo aver visto le abilit\u00e0 di Luzier, i fratelli DeLeo lo invitarono a partecipare al progetto musicale chiamato Army of Anyone, formato con Richard Patrick (cantante dei Filter).\nKorn.\nDopo l'abbandono da parte di David Silveria, alcuni noti batteristi hanno temporaneamente fatto parte del gruppo, tra cui Terry Bozzio e Joey Jordison. Qualche anno dopo Luzier si present\u00f2 alle audizioni suonando con il chitarrista James \"Munky\" Shaffer e il bassista Reginald \"Fieldy\" Arvizu, i quali oltre ad essere rimasti soddisfatti dal suo stile, si stupirono anche delle modifiche e dei miglioramenti apportati ai pezzi. Decisero quindi di farlo subito entrare nella band.\nLuzier esord\u00ec con i Korn il 13 gennaio 2008 a Dublino inizialmente come turnista, ma nell'anno seguente \u00e8 stato ufficializzato il suo ingresso in qualit\u00e0 di membro permanente, registrando gli album \"\", \"The Path of Totality\", \"The Paradigm Shift\", \"The Serenity of Suffering\" e \"The Nothing\"."}
{"id": "2150721", "revid": "287204", "url": "https://it.wikipedia.org/wiki?curid=2150721", "title": "Emilio Luci (disambigua)", "text": ""}
{"id": "2150722", "revid": "767487", "url": "https://it.wikipedia.org/wiki?curid=2150722", "title": "Gli spettri del capitano Clegg", "text": "Gli spettri del capitano Clegg (\"Captain Clegg\") \u00e8 un film britannico del 1962 diretto da Peter Graham Scott ed interpretato da Peter Cushing e Oliver Reed.\nIl film \u00e8 tratto dal romanzo \"\" di Russell Thorndike (non accreditato), che gi\u00e0 era stato portato sugli schermi nel 1937 nel film \"Doctor Syn\". Nel 1963 il romanzo avr\u00e0 una nuova trasposizione in tre episodi della serie \"Disneyland\", editati anche come film dal titolo \"L'inafferrabile primula nera\".\nTrama.\nIl film inizia con un flashback del protagonista: nel 1776 su una nave pirata, un tribunale improvvisato sta giudicando un mulatto accusato di aver aggredito la moglie del suo capitano con l'intenzione di abusarne e ucciderla. L'imputato \u00e8 stato condannato al taglio della lingua, delle orecchie e all'abbandono su di un'isola deserta senza n\u00e9 cibo n\u00e9 acqua.\nIl film riprende 16 anni dopo su un'isola inglese vicina alla Francia, i cui abitanti vivono nel terrore di una loro leggenda: chiunque osi addentrarsi nelle paludi prossime al paese durante la notte, cade vittima di un drappello di spettri, e dove apparentemente \u00e8 sepolto il noto pirata Nathaniel Clegg. Quella mattina, una pattuglia militare del re guidata dal capitano Howard Collier si reca su quest'isola per indagare su alcune operazioni di contrabbando. Infatti il reverendo locale, il dottor Blyss, guida un traffico di alcolici illegali. Una sera, durante una festa alla locanda, la compagnia militare scopre di avere ritrovato e salvato il mulatto abbandonato dal capitano Clegg, che, apparentemente ubriaco, aggredisce impetuosamente il dottor Blyss. Una volta andati via i soldati, i complici del capitano partono per scaricare le merci, ma un soldato rimasto laggi\u00f9 se ne accorge, e quando tenta di fermarli viene pugnalato dal padrone della locanda: Mr. Rush, anch'esso immischiato nel traffico di alcolici; mentre il mulatto, affidato alla custodia del soldato, ne approfitta per fuggire. Durante la notte il mulatto entra nella casa del reverendo e lo assale, ma durante lo scontro, viene appiccato accidentalmente il fuoco, e mentre il dottor Blyss esce a cercare il mulatto fuggito, lascia mr. Rush a spegenere l'incendio, ma dopo averlo fatto, quest'ultimo trova un atto del capitano Clegg, scoprendo che Imogene, pupilla dell'oste, \u00e8 la figlia del pirata. Dopo questo, mr. Rush torna a casa e tenta di violentare la ragazza, che fugge in biancheria intima dirigendosi alla casa del reverendo, dove la raggiunge successivamente anche Harry, figlio del governatore, di cui \u00e8 innamorata, ricambiata. Dopo aver udito ci\u00f2 che ha fatto l'oste, il giovane si reca alla locanda, dove ingaggia uno scontro feroce con quest'ultimo, ma sopragiungono i soldati, che arrestano Harry e si dirigono verso la nave, ma nella palude vengono assaliti dagli spettri, che si scoprono essere il dottor Blyss e i suoi complici mascherati, portando il giovane in chiesa, dove il reverendo celebra il matrimonio tra lui e Imogene, che riescono a fuggire prima dell'arrivo dei soldati, i quali scoprono che in realt\u00e0 il dottor Blyss \u00e8 il capitano Clegg, e quando tentano di arrestarlo, i paesani si oppongono, in quanto gli sono grati per ci\u00f2 che ha fatto per loro, ma il reverendo rimane ferito, e viene trasportato da un complice in cantina, dove per\u00f2 il mulatto lo trafigge con una lancia. Il film termina inquadrando la tomba ora piena del capitano Clegg.\nProduzione.\n\u00c8 stato il primo film della Hammer dedicato ai pirati: seguirono infatti \"I pirati del fiume rosso\" (1962) e \"La nave del diavolo\" (1964).\nPer evitare dispute legali con la Disney, che stava producendo anch'essa una riduzione cinematografica del romanzo di Thorndike, la Hammer prefer\u00ec cambiare il nome del protagonista in Reverendo Blyss al posto del Dr. Syn della novella originale. Per le stesse ragioni nei titoli di testa del film non \u00e8 riportato che esso \u00e8 appunto tratto dal romanzo di Thorndike."}
{"id": "2150723", "revid": "486946", "url": "https://it.wikipedia.org/wiki?curid=2150723", "title": "Ra' zac", "text": ""}
{"id": "2150725", "revid": "709565", "url": "https://it.wikipedia.org/wiki?curid=2150725", "title": "Un tritone per amico", "text": "Un tritone per amico (\"Ned's Newt\") \u00e8 una serie televisiva animata canadese del 1997, creata da Andy Knight e Mike Burgess.\nLa serie \u00e8 stata trasmessa per la prima volta in Canada su Teletoon dal 17 ottobre 1997 al 31 dicembre 1999, per un totale di 39 episodi ripartiti su tre stagioni. In Italia la serie \u00e8 stata trasmessa su Italia 1 dal 1999.\nLa musica della sigla italiana cantata da Cristina D'Avena \u00e8 stata composta da Franco Fasano, mentre il testo \u00e8 stato scritto da Alessandra Valeri Manera."}
{"id": "2150726", "revid": "2110845", "url": "https://it.wikipedia.org/wiki?curid=2150726", "title": "Michael Collins (attore)", "text": "Biografia.\nNato in una cittadina del Middlesex \u00e8 stato impiegato per lo pi\u00f9 come caratterista in film polizieschi con ruoli da investigatore o poliziotto. Talvolta ha prestato la sua voce per interventi fuori campo o in doppiaggio.\nHa lavorato prevalentemente in televisione, prendendo parte a numerose serie televisive ed \u00e8 morto all'et\u00e0 di 58 anni in Canada, ad Abbotsford, nella Columbia Britannica, paese per il quale ha girato i suoi ultimi lavori: il film \"L'isola della paura\" e la miniserie televisiva \"Overlanders\"."}
{"id": "2150727", "revid": "712828", "url": "https://it.wikipedia.org/wiki?curid=2150727", "title": "Anduril", "text": ""}
{"id": "2150729", "revid": "36426", "url": "https://it.wikipedia.org/wiki?curid=2150729", "title": "Espressionismo (cinema)", "text": ""}
{"id": "2150730", "revid": "466539", "url": "https://it.wikipedia.org/wiki?curid=2150730", "title": "Kit Carson (attore)", "text": "Biografia.\nEmigrato negli Stati Uniti e trasferitosi a Los Angeles, dopo alcuni ruoli come comparsa divent\u00f2 protagonista di alcuni film western, scegliendo lo pseudonimo di \"Kit Carson\" (traendo l'idea dal nome dell'omonimo esploratore). Per lo pi\u00f9 diretti da Robert J. Horner negli anni venti, sono considerati, insieme a quelli realizzati da Tom Mix, Buck Jones e George O'Brien, tra i capostipiti del genere; anche John Ford li ricordava e li apprezzava, esprimendolo in varie occasioni.\nIn questi film (di cui alcuni sono andati perduti) Carson interpreta l'eroe buono che risolve la situazione: in \"Walloping Kid\" di Pauline Curley, ad esempio, \u00e8 un contadino che combatte contro un gruppo di fuorilegge, infiltrandosi nella banda. Cerc\u00f2, alla fine del decennio, di staccarsi dal genere western cambiando il nome d'arte in William Barrymore e girando altri film come \"Millionaire Orphan\" e \"The Secluded Roadhouse\". Con l'avvento del cinema sonoro, come successe a molti altri attori \"poco fonogenici\", conobbe un momento di crisi; recit\u00f2 comunque ancora, usando il suo vero nome. Nel 1935 abbandon\u00f2 per qualche tempo la carriera di attore per dedicarsi alla politica, diventando anche deputato. Ritorn\u00f2 al cinema negli anni quaranta, riprendendo il vecchio pseudonimo, in ruoli minori e, con il passar del tempo, sempre pi\u00f9 ridotti."}
{"id": "2150733", "revid": "729019", "url": "https://it.wikipedia.org/wiki?curid=2150733", "title": "Kungstr\u00e4dg\u00e5rden (metropolitana di Stoccolma)", "text": "Kungstr\u00e4dg\u00e5rden \u00e8 una stazione della metropolitana di Stoccolma.\n\u00c8 situata nei pressi dell'omonima piazza, a sua volta compresa all'interno della circoscrizione di Norrmalm. \u00c8 inoltre un capolinea della linea blu del sistema metroviario locale: la stazione antecedente \u00e8 quella di T-Centralen.\nLa fermata di Kungstr\u00e4dg\u00e5rden fu inaugurata il 30 ottobre 1977: la sua apertura determin\u00f2 anche un'estensione della tratta della linea blu, la quale in precedenza terminava presso T-Centralen. In ordine cronologico, \u00e8 stata la 91\u00aa fermata del sistema metroviario locale. Tutte le partenze hanno come capolinea Akalla oppure Hjulsta.\nLa stazione \u00e8 accessibile da due distinte entrate, una ubicata sulla via \"Arsenalsgatan\" e l'altra ubicata internamente al centro commerciale \"Gallerian\". La piattaforma \u00e8 collocata ad una profondit\u00e0 di 34 metri sotto il livello del suolo. Il progetto per la costruzione venne affidato agli architetti Michael Granit e Per H. Reimers, mentre il pittore Ulrik Samuelson vi ha apportato contributi artistici decorativi.\nNel 2009 il suo utilizzo medio quotidiano durante un normale giorno feriale \u00e8 stato di 6.500 persone circa."}
{"id": "2150734", "revid": "767487", "url": "https://it.wikipedia.org/wiki?curid=2150734", "title": "I bostoniani", "text": "I bostoniani (\"The Bostonians\") \u00e8 un film del 1984 diretto da James Ivory, tratto dall'omonimo romanzo di Henry James, con Christopher Reeve, Vanessa Redgrave e Jessica Tandy.\n\u00c8 stato presentato nella sezione \"Quinzaine des R\u00e9alisateurs\" al 37\u00ba Festival di Cannes."}
{"id": "2150747", "revid": "125334375", "url": "https://it.wikipedia.org/wiki?curid=2150747", "title": "Sim (serie)", "text": "Sim \u00e8 un marchio statunitense associato a diversi videogiochi simulatori di vita sviluppati da Maxis e pubblicati da Electronic Arts.\nIl marchio include due serie di grande rilievo ma molto diverse tra loro: \"SimCity\" (gestionale di costruzione di citt\u00e0) e \"The Sims\" (gestionale di simulazione di vita)."}
{"id": "2150755", "revid": "339392", "url": "https://it.wikipedia.org/wiki?curid=2150755", "title": "Lega Ionica", "text": ""}
{"id": "2150767", "revid": "729019", "url": "https://it.wikipedia.org/wiki?curid=2150767", "title": "Aldershot", "text": "Aldershot \u00e8 uno dei due nuclei urbani che formano il municipio di Rushmoor nell'Hampshire, in Inghilterra. \u00c8 conosciuta come \"Home of the British Army\"."}
{"id": "2150769", "revid": "363629", "url": "https://it.wikipedia.org/wiki?curid=2150769", "title": "Panteismo naturalistico", "text": "Il panteismo naturalistico \u00e8 una forma di panteismo che ritiene l'universo (non cosciente e non senziente) come un tutt'uno che si comporta come una singola e interconnessa sostanza naturale. Rispetto a questa concezione, la natura \u00e8 vista come quello che le altre religioni chiamano Dio ma in un senso non tradizionale e impersonale dove i termini \"Natura\" e \"Dio\" sono sinonimi. Per questo il panteismo naturalistico \u00e8 anche conosciuto come \"panteismo impersonale\" e \"assolutismo impersonale\" e non riconosce alcuna forma di credenza supernaturalistica.\nFilosofia.\nIl panteismo naturalistico \u00e8 attribuito agli insegnamenti di Spinoza, un filosofo olandese di origini ebraiche. Rivelando una forte attitudine scientifica, l'importanza dei lavori di Spinoza non fu completamente compresa se non anni dopo la sua morte. Oggi \u00e8 considerato uno dei grandi razionalisti della filosofia del diciassettesimo secolo, avendo posto le basi per l'Et\u00e0 dei Lumi.\nSpinoza pone le basi del suo sistema filosofico nell'Etica, la sua maggiore opera pubblicata postuma. L'\"Ethica\", originariamente scritta in latino, \u00e8 presentata geometricamente, con assiomi e definizioni seguite da proposizioni. L'\"Ethica\" cerca di utilizzare la logica formale e il ragionamento deduttivo per dimostrare che l'universo \u00e8 composto da una sostanza singola e interconnessa, con tutti i suoi componenti originati dal \"Deus sive Natura\" (\"Dio ovvero la Natura\"). Spinoza asserisce che questa sostanza \u00e8 caratterizzata da infiniti attributi di cui pensiero ed estensione sono due, definendo il mondo fisico e quello mentale come uno e medesimo.\nOrganizzazioni.\nGrandi organizzazioni che rappresentano il panteismo sono la Universal Pantheist Society (UPS) e il World Pantheist Movement (WPM). Sebbene la UPS sia la pi\u00f9 vecchia delle due, ha diminuito la sua attivit\u00e0 in anni recenti. Il WPM (fondato dall'ex vicepresidente della UPS Paul Harrison) d'altra parte si \u00e8 espanso considerevolmente in virt\u00f9 della promozione del \"panteismo scientifico\", che i critici affermano essere sostanzialmente null'altro che \"ateismo per gli amanti della natura\". La critica sembra emergere dal fatto che il panteismo scientifico non \u00e8 solo naturalistico, ma anche materialistico, con scarsa tolleranza per ogni riferimento alle concezioni teologiche tradizionali. A dispetto della storia delle controversia riguardanti la posizione eterodossa del WPM all'interno della UPS e la sua secessione da quella organizzazione, l'approccio del WPM \u00e8 venuta incontro a qualche accettazione, anche se i detrattori asseriscono che non pu\u00f2 davvero costituire alcuna forma ristretta o autentica di panteismo classico.\nSebbene la Universal Pantheist Society apparentemente accetti panteisti di ogni tipi, in pratica tende alla forma di panteismo moderna (naturalistica). Per comprendere questo, \u00e8 necessario rimarcare che il concetto teologico con cui il termine \"panteismo\" fu originalmente inteso a descrivere (l'equivalenza del concetto originale di Dio con la natura) \u00e8 considerato sostanzialmente obsoleto da molti panteisti naturalistici. Si sostiene spesso che l'intento di tali persone a descriversi come \"panteiste\" \u00e8 sostanzialmente teso a identificare se stessi come aderenti della spiritualit\u00e0 naturalistica usando un consolidato termine religioso.\nCritiche e ricezione.\nSemantica.\nDetrattori del panteismo naturalistico asseriscono che esso sia un uso intenzionale scorretto della terminologia e un tentativo di giustificare l'ateismo camuffandolo come panteismo. Affermano che i panteisti naturalistici credono nulla pi\u00f9 che nella natura e l'universo e che ogni cosa \u00e8 Dio, come gli umanisti secolari ritengono che gli esseri umani sono tutti dei. Affermano che i panteisti naturalistici non credono veramente in un dio come gli umanisti secolari, che sono atei ma non aderiscono a una \"religione\".\nIl panteismo naturalistico pone poca enfasi sul concetto di Dio. Questo fa emergere la questione che non sia veramente panteismo, ma qualcosa simile al \"naturalismo spirituale\" o all'ateismo positivo. Sostanzialmente questi critici chiedono: se rimuovi il concetto di Dio dalla tua filosofia, qual \u00e8 il proposito di usare il termine \"panteismo\"? Si accusa che l'etimologia della parola rivela che \u00e8 usata in modo inappropriato per descrivere una filosofia non teistica. In risposta a queste obiezioni, i panteisti naturalistici sostengono che il prefisso \"pan\" modifica il suffisso \"teismo\" fino al punto che il panteismo di fatto ha poco a che fare con il teismo tradizionale.\nI critici considerano questo moderno panteismo come semplicemente una forma pi\u00f9 reverente e naturalistica di ateismo, giacch\u00e9 la sua inusuale concezione di Dio \u00e8 vista come qualcosa che porta la definizione tradizionale cos\u00ec lontano da renderla priva di significato. Nella visione di alcuni moderni aderenti, questa obiezione riguardante l'uso del termine storico \"panteismo\" per l'interpretazione naturalistica \u00e8 essenzialmente valida e costoro solitamente ammettono che il termine \u00e8 mantenuto solo per convenienza.\nRiconoscendo questo, alcuni panteisti naturalistici riconoscono che il termine in effetti \u00e8 pi\u00f9 appropriato per altre forme spirituali che non per loro stessi ed \u00e8 in corso attualmente un dibattito sulle possibili alternative per questa visione del mondo.\nUn argomento inteso a dimostrare che il termine \"panteismo\" rimane appropriato per la forma moderna, \u00e8 che i panteisti contemporanei vedono il termine \"Dio\" come un sinonimo di \"natura\". Se la natura \u00e8 equivalente al concetto teologico di Dio, dire \"tutto \u00e8 Dio\" (pan-teismo) \u00e8 equivalente a dire \"tutto \u00e8 la natura\". Di conseguenza, questo \u00e8 il modo in cui molti panteisti scelgono di vedere il termine \"panteismo\": tutto \u00e8 la natura, la natura \u00e8 tutto. Il panteismo, quindi, \u00e8 (in questa visione) essenzialmente una forma di spiritualit\u00e0 basata sulla natura piuttosto che su entit\u00e0 soprannaturali come le divinit\u00e0. Di conseguenza, \u00e8 largamente accettato che la moderna interpretazione del panteismo \u00e8 essenzialmente naturalistica e perci\u00f2 costituisce una forma di spiritualit\u00e0 naturalistica.\nSpiritualit\u00e0.\nL'accettazione del panteismo naturalistico \u00e8 minata dall'esistenza di considerabili disaccordi all'interno della comunit\u00e0 riguardanti l'applicabilit\u00e0 del termine \"spiritualit\u00e0\" a una visione del mondo naturalistica. Sebbene una conclusione definitiva non \u00e8 stata raggiunta, \u00e8 comunemente accettato che all'interno della cornice panteista, la spiritualit\u00e0 ha senso ed \u00e8 sostanzialmente intesa come \"la relazione umana con il numinoso\", come Carl Sagan e altri hanno suggerito. In questo senso, la spiritualit\u00e0 \u00e8 considerata pi\u00f9 come la diretta conoscenza ed esperienza dell'universo.\nPandeismo.\nIl Pandeismo \u00e8 una forma di panteismo naturalistico che sostiene che l'universo \u00e8 una forza o entit\u00e0 senza coscienza e non senziente che ha concepito e creato l'universo. Nel pandeismo, Dio \u00e8 diventato incosciente e non senziente diventando l'universo. A parte questa distinzione (e la possibilit\u00e0 che l'universo un giorno ritorner\u00e0 ad essere Dio), le credenze dei pandeisti sono identiche a quelle dei panteisti scientifici."}
{"id": "2150775", "revid": "1521569", "url": "https://it.wikipedia.org/wiki?curid=2150775", "title": "Alton (Hampshire)", "text": "Alton \u00e8 una cittadina di 16.584 abitanti dell'Hampshire, in Inghilterra.\nAmministrazione.\nGemellaggi.\nAlton \u00e8 gemellata con:"}
{"id": "2150776", "revid": "108558571", "url": "https://it.wikipedia.org/wiki?curid=2150776", "title": "Barton on Sea", "text": "Barton on Sea \u00e8 un paesino costiero dell'Hampshire, in Inghilterra."}
{"id": "2150777", "revid": "712828", "url": "https://it.wikipedia.org/wiki?curid=2150777", "title": "Fudo della montagna", "text": ""}
{"id": "2150778", "revid": "339392", "url": "https://it.wikipedia.org/wiki?curid=2150778", "title": "Lega Ionia", "text": ""}
{"id": "2150781", "revid": "729019", "url": "https://it.wikipedia.org/wiki?curid=2150781", "title": "Beaulieu (Hampshire)", "text": "Beaulieu \u00e8 un paese di 829 abitanti dell'Hampshire, in Inghilterra."}
{"id": "2150784", "revid": "1226", "url": "https://it.wikipedia.org/wiki?curid=2150784", "title": "Radiazioni cosmiche", "text": ""}
{"id": "2150785", "revid": "1318658", "url": "https://it.wikipedia.org/wiki?curid=2150785", "title": "Filosofia della biologia", "text": "La filosofia della biologia pu\u00f2 essere considerata una sotto-branca della filosofia della scienza che si occupa di tematiche relative alle scienze biologiche e biomediche. Sebbene generalmente i filosofi siano stati storicamente interessati alla biologia (ad esempio Aristotele, Cartesio e persino Kant), la filosofia della biologia \u00e8 emersa come disciplina autonoma solo tra la fine degli anni Sessanta e l'inizio degli anni Settanta.\nLa filosofia della biologia pu\u00f2 discutere su alcuni sotto-campi della biologia: genetica, teoria dell'evoluzione, biologia dello sviluppo, ecologia, immunologia, esobiologia, ecc. Il suo approccio consiste nel mettere in discussione concetti e paradigmi scientifici contemporanei al fine di svolgere un compito di chiarificazione concettuale che pu\u00f2 portare a mettere in discussione alcuni concetti usati dalla biologia classica.\nI filosofi della biologia possono anche svolgere un lavoro di ricerca atto a costruire connessioni o evidenziare tensioni che esistono tra diverse specialit\u00e0 della biologia, come quelle esistenti tra biologia dello sviluppo e biologia evolutiva.\nLa filosofia della biologia intende lavorare al fianco degli scienziati, sforzandosi di essere pienamente informata sui recenti sviluppi della biologia a cui intende fornire un contributo di riflessione e discussione.\nCaratteristiche.\nAlcune domande alle quali i filosofi della biologia tentano di rispondere sono:\nIl problema del vivente nella filosofia della biologia.\nSecondo la teoria biologica gli organismi viventi si caratterizzano per la loro sensibilit\u00e0 e la loro attivit\u00e0 autonoma. Queste derivano dalle dinamiche interne proprie del metabolismo: l'essere vivente \u00e8 un corpo che costituisce la propria sostanza da solo, traendone gli elementi dall'ambiente. Da questo fenomeno di assimilazione derivano tutti gli altri fenomeni specifici degli esseri viventi: la rigenerazione e il rinnovamento dei loro tessuti, la riproduzione e lo sviluppo dell'organismo e infine si evolvono nel tempo attraverso l'acquisizione di diversi organi e facolt\u00e0. Gli esseri viventi mantengono, preservano e quindi arricchiscono la propria organizzazione. A livello di specie, gli esseri viventi sono diventati sempre pi\u00f9 complessi negli ultimi 3,5 miliardi di anni.\nIl problema per la filosofia della biologia dunque \u00e8 stabilire se, come conseguenza delle sue peculiarit\u00e0, la vita sia qualcosa di fondamentalmente diverso dalla materia inanimata oppure no. Ci sono tre posizioni di base su questo:\nRiduzionismo, olismo, e vitalismo.\nUna questione cruciale nella filosofia della biologia \u00e8 se possano esserci o meno leggi biologiche distinte cos\u00ec come esistono leggi fisiche distinte.\nLa tesi fondamentale del riduzionismo scientifico \u00e8 che i processi biologici si riducano a processi di livello superiore, ossia fenomeni fisici e chimici, \"riducendo\" appunto la biologia a una chimica applicata. Ad esempio, il processo biologico della respirazione \u00e8 spiegato dal riduzionismo come un processo biochimico che coinvolge ossigeno e anidride carbonica. Alcuni filosofi della biologia hanno tentato di rispondere alla domanda se tutti i processi biologici si riducano a quelli fisici o chimici. Dal punto di vista riduzionista, quindi, non ci sarebbero leggi specificamente biologiche.\nLa corrente olista si concentra sui processi di livello superiore, fenomeni a un livello pi\u00f9 ampio che si verificano a causa del modello di interazioni tra gli elementi di un sistema nel tempo. Ad esempio, per spiegare perch\u00e9 una specie di uccello sopravviva a una siccit\u00e0 mentre altre muoiono, il metodo olistico esamina l'intero ecosistema: ridurre un ecosistema alle sue parti in questo caso sarebbe meno efficace nello spiegare il comportamento generale (in questo caso, la diminuzione della biodiversit\u00e0). Per i filosofi olisti, cos\u00ec come i singoli organismi devono essere compresi nel contesto dei loro ecosistemi, allo stesso modo i processi biologici di livello inferiore devono essere compresi nel contesto pi\u00f9 ampio dell'organismo vivente a cui prendono parte. I sostenitori di questo punto di vista citano la nostra crescente comprensione della natura multidirezionale e multistrato della modulazione genica (compresi i cambiamenti epigenetici) come un'area in cui una visione riduzionista \u00e8 inadeguata per raggiungere una spiegazione completa.\nTutti i processi negli organismi viventi obbediscono alle leggi fisiche, ma alcuni teorici sostengono che ci sia una differenza tra processi inanimati e biologici: tale differenza consiste nel fatto che l'organizzazione delle propriet\u00e0 biologiche \u00e8 soggetta al controllo di informazioni codificate. Ci\u00f2 ha portato alcuni biologi e filosofi (ad esempio Ernst Mayr e David Hull) a tornare sulle riflessioni strettamente filosofiche di Charles Darwin per risolvere alcuni dei problemi che dell'impiego di una filosofia della scienza derivata dalla fisica classica: l'approccio positivista utilizzato dalla fisica classica enfatizzava un determinismo troppo rigoroso e port\u00f2 alla scoperta di leggi universalmente applicabili, verificabili nel corso dell'esperimento. Ma \u00e8 difficile per la biologia, al di l\u00e0 di un livello microbiologico di base, utilizzare questo approccio. La filosofia della scienza standard sembra tralasciare molto di ci\u00f2 che caratterizza gli organismi viventi, vale a dire la componente storica sottoforma di un genotipo ereditato.\nAnche nell'ambito della filosofia della biologia \u00e8 stata discussa la nozione di teleologia. Alcuni teorici hanno sostenuto che alla biologia non serve una nozione di teleologia in grado di spiegare e prevedere l'evoluzione, poich\u00e9 la teoria di Darwin svolge gi\u00e0 questa funzione. Tuttavia speculazioni teleologiche relative a scopo o a funzione degli organismi e dei processi sono rimaste utili in biologia, ad esempio, per spiegare la configurazione strutturale delle macromolecole e lo studio della cooperazione nei sistemi sociali. Chiarendo e restringendo l'uso del termine \"teleologia\" per descrivere e spiegare sistemi controllati rigorosamente da programmi genetici o altri sistemi fisici, le questioni teleologiche possono essere inquadrate e investigate rimanendo al livello della natura fisica di tutti i processi organici sottostanti. Mentre alcuni filosofi affermano che le idee di Charles Darwin hanno posto fine agli ultimi resti della teleologia in biologia, la questione continua a essere dibattuta.\nBiologia ed Etica.\nDiversi teorici, come ad esempio Sharon Street, affermano che la teoria biologica evolutiva contemporanea crea un \"dilemma darwiniano\" per i teorici realisti: per il realismo, infatti, esiste una realt\u00e0 morale indipendentemente dai nostri schemi concettuali, dalle nostre pratiche linguistiche, dalle nostre credenze, ma per Sharon Street \u00e8 improbabile che i nostri giudizi valutativi sulla moralit\u00e0 riescano a tenere traccia di qualcosa di vero nel mondo se \u00e8 il mondo stesso a evolvere. Piuttosto, dice, \u00e8 probabile che nel corso della storia della specie umana si siano selezionati quei giudizi morali e quelle intuizioni in grado di promuovere la nostra idoneit\u00e0 riproduttiva, e non c'\u00e8 alcuna base per pensare che si possano essere selezionate anche intuizioni morali \"vere\".\nApprocci differenti alla biologia.\nLa stragrande maggioranza dei filosofi della biologia di lingua inglese lavorano all'interno della tradizione anglo-americana della filosofia analitica, cos\u00ec come c'\u00e8 una corrente di lavoro della filosofia continentale che cerca di affrontare questioni derivanti dalla scienza biologica. Le difficolt\u00e0 di comunicazione che intercorrono tra queste due tradizioni sono piuttosto radicate. \nAlcuni autori come Gerhard Vollmer sono spesso considerati come un ponte tra le due tradizioni: nonostante si sia formato e viva in Germania, Vollmer condivide in gran parte l'approccio della tradizione anglo-americana, in particolare del pragmatismo, ed \u00e8 noto per aver approfondito l'idea di epistemologia evoluzionistica di Konrad Lorenz e Willard Van Orman Quine . \nSul fronte continentale, uno studioso che ha tentato di approcciare la filosofia della biologia \u00e8 Hans Jonas. La sua opera \"Organismo e libert\u00e0\" si propone coraggiosamente di offrire una \"interpretazione esistenziale dei fatti biologici\", partendo dalla risposta dell'organismo agli stimoli e terminando con l'uomo che si confronta con l'Universo, e attingendo a una lettura dettagliata della fenomenologia. \u00c8 improbabile che un simile approccio abbia molta influenza sulla filosofia della biologia tradizionale, ma indica, come il lavoro di Vollmer, l'attuale potente influenza del pensiero biologico sulla filosofia.\nUn'altra prospettiva sulla filosofia della biologia si concentra sul modo in cui gli sviluppi nella moderna ricerca biologica e nelle biotecnologie hanno influenzato le idee filosofiche tradizionali sulla distinzione tra biologia e tecnologia, nonch\u00e9 le implicazioni per l'etica, la societ\u00e0 e la cultura. Un esempio di questo approccio si pu\u00f2 riscontrare nel lavoro del filosofo Eugene Thacker e in particolare nel suo libro \"Biomedia\". Basandosi sulla ricerca contemporanea in campi come la bioinformatica e il biocomputing, nonch\u00e9 sulle ricerche in materia di storia della scienza (in particolare il lavoro di Georges Canguilhem, di Lily E. Kay e di Hans-J\u00f6rg Rheinberger), Thacker definisce i biomedia come una ricontestualizzazione informatica di componenti e processi biologici, trasformando e immagazzinando le informazioni all'interndo di composti genetici o proteici. \nAlcuni approcci alla filosofia della biologia includono prospettive provenienti da studi scientifici, tecnologici, antropologia, sociologia della scienza ed economia politica: a queste prospettive ibride si sono dedicati studiosi come Melinda Cooper, Luciana Parisi, Paul Rabinow, Nikolas Rose e Catherine Waldby."}
{"id": "2150787", "revid": "290275", "url": "https://it.wikipedia.org/wiki?curid=2150787", "title": "Sottomarino atomico", "text": ""}
{"id": "2150791", "revid": "108558604", "url": "https://it.wikipedia.org/wiki?curid=2150791", "title": "Bordon (Hampshire)", "text": "Bordon \u00e8 un paesino dell'Hampshire, in Inghilterra. Fa parte della parrocchia civile di Whitehill e Bordon."}
{"id": "2150795", "revid": "108558617", "url": "https://it.wikipedia.org/wiki?curid=2150795", "title": "Dibden Purlieu", "text": "Dibden Purlieu \u00e8 un paesino dell'Hampshire, in Inghilterra."}
{"id": "2150798", "revid": "108558630", "url": "https://it.wikipedia.org/wiki?curid=2150798", "title": "Easton (Hampshire)", "text": "Easton \u00e8 un paesino dell'Hampshire, in Inghilterra."}
{"id": "2150823", "revid": "339392", "url": "https://it.wikipedia.org/wiki?curid=2150823", "title": "Insmli", "text": ""}
{"id": "2150828", "revid": "125360211", "url": "https://it.wikipedia.org/wiki?curid=2150828", "title": "Exton (Hampshire)", "text": "Exton \u00e8 una frazione rurale della citt\u00e0 di Winchester nell'Hampshire, in Inghilterra."}
{"id": "2150840", "revid": "1568601", "url": "https://it.wikipedia.org/wiki?curid=2150840", "title": "Konkordiaplatz", "text": "Konkordiaplatz (letteralmente \"piazza della concordia\") \u00e8 un'ampia area di neve e ghiaccio situata a sud della Jungfrau nelle Alpi Bernesi. \nSi riuniscono qui tre differenti ghiacciai: Aletschfirn, Jungfraufirn e Ewigschneef\u00e4ld i quali scendono dalle montagne sovrastanti. Il Ghiacciaio dell'Aletsch prende forma da Konkordiaplatz. La neve ed il ghiaccio sono profondi circa 800\u2013900\u00a0m. \nIl rifugio alpino Konkordiah\u00fctte \u00e8 collocato sopra il ghiacciaio sul versante occidentale del Gross Wannenhorn (3 906\u00a0m)."}
{"id": "2150862", "revid": "74801", "url": "https://it.wikipedia.org/wiki?curid=2150862", "title": "Farnborough (Hampshire)", "text": "Farnborough \u00e8 un centro abitato di abitanti, sede del municipio di Rushmoor nell'Hampshire, in Inghilterra.\n\u00c8 sede della Mostra internazionale e esposizione di volo di Farnborough.\nInfrastrutture e trasporti.\nFarnborough si trova vicino alle uscite 4 e 4a dell'autostrada M3. La strada A325 entra in citt\u00e0 da Frimley a nord e prosegue verso Aldershot a sud. La strada A331 corre da nord a sud lungo il lato est della citt\u00e0.\nFarnborough \u00e8 servita da tre stazioni ferroviarie, la pi\u00f9 trafficata della quali \u00e8 la stazione di \"Farnborough (Main)\" sulla \"South Western Main Line\" da Londra Waterloo a Basingstoke e oltre. La stazione di Farnborough North e la stazione di \"North Camp\" si trovano entrambe sulla \"North Downs Line\" tra Reading e Gatwick.\nL'aeroporto di Farnborough dal 2003 \u00e8 dedicato all'aviazione generale ed \u00e8 operato dalla TAG Aviation. La mostra internazionale e esposizione di volo di Farnborough si tiene presso l'aeroporto con cadenza biennale, negli anni pari."}
{"id": "2150895", "revid": "287204", "url": "https://it.wikipedia.org/wiki?curid=2150895", "title": "Riccardo Realfonzo", "text": "Formazione e carriera.\nDopo il dottorato sotto la supervisione di Augusto Graziani e gli studi in Inghilterra (Cambridge) ha intrapreso la carriera accademica insegnando a Napoli, a Campobasso e quindi a Benevento. \u00c8 professore ordinario di Fondamenti di Economia Politica ed Economia del lavoro presso l'Universit\u00e0 degli Studi del Sannio, dove attualmente \u00e8 preside di Economia aziendale. Realfonzo \u00e8, dal giugno 2021, Presidente del Fondo Cometa e direttore scientifico e didattico della Scuola di Governo del Territorio, cui aderiscono le Universit\u00e0 della Campania, l'Universit\u00e0 di Pisa, l'Universit\u00e0 di Roma Tor Vergata, il CNR e numerose istituzioni e associazioni scientifiche. Realfonzo \u00e8 direttore della rivista \"economiaepolitica.it\", che ha fondato nel 2008 e intorno alla quale si raccolgono gli economisti classico-keynesiani italiani. Dal 2021 \u00e8 Presidente del principale fondo pensione italiano, il fondo Cometa dei lavoratori metalmeccanici. Anche in passato Realfonzo ha avuto esperienze in Cda di societ\u00e0 pubbliche e private. \u00c8 stato due volte assessore al bilancio e alle partecipate del Comune di Napoli. Nel dicembre 2010 ha pubblicato il libro \"Robin Hood a Palazzo San Giacomo\" (Pironti Editore), nel quale denunciava il sistema clientelare che aveva dominato Napoli negli anni dell'emergenza rifiuti. Interviene periodicamente con articoli di attualit\u00e0 economica su \"Il Sole 24 Ore\", il Financial Times, il \"Corriere del Mezzogiorno.\" \u00c8 coordinatore della consulta economica nazionale della FIOM-CGIL.\nIl pensiero economico.\nRealfonzo ha ripreso e sviluppato le ricerche teoriche del suo maestro Augusto Graziani e in particolare la teoria del circuito monetario. Oggi \u00e8 annoverato fra gli economisti keynesiani italiani. Le sue pubblicazioni scientifiche hanno quindi una impostazione keynesiana e affrontano i temi della determinazione dei livelli di attivit\u00e0 e di occupazione dell'economia, della distribuzione del reddito e delle variabili monetarie. In particolare, Realfonzo ha sviluppato la teoria monetaria keynesiana, mostrando come nell'economia capitalistica la moneta abbia una natura puramente creditizia e l'accesso al credito bancario sia lo strumento per avviare il processo produttivo e generare la crescita economica. In alcuni articoli pubblicati su riviste internazionali ha affrontato il tema della distribuzione del reddito, chiarendo che nell'economia di mercato non si applica la cd teoria marginalista della distribuzione (per cui il reddito di un soggetto \u00e8 commisurato alla sua produttivit\u00e0); al contrario la distribuzione del reddito dipende da fattori quali l'accesso al credito bancario e il grado di monopolio delle imprese (concentrazione industriale). Nei modelli di Realfonzo l'occupazione dipende dalla domanda aggregata e quest'ultima \u00e8 legata alle scelte di politica fiscale del governo. Nei manuali postkeynesiani oggi \u00e8 annoverato tra gli esponenti italiani ed europei della teoria del circuito monetario, che viene ricondotta alla tradizione teorica postkeynesiana.\nRealfonzo ha scritto numerosi ben noti contributi anche sull'economia italiana - in particolare su temi di finanza pubblica, mercato del lavoro e Mezzogiorno - e sull'unione monetaria, oltre che sulla storia dell'analisi economica.\nRealfonzo ha sollevato a pi\u00f9 riprese la necessit\u00e0 di utilizzare l'avanzo primario, ridefinendo i vincoli europei sul deficit, per rilanciare gli investimenti e l'economia italiana.\nI contributi al dibattito di politica economica.\nRealfonzo ha frequentemente chiamato a raccolta gli economisti keynesiani per portare avanti battaglie di politica economica favorevoli alle politiche fiscali espansive, a nuove politiche industriali e critiche verso l'austerit\u00e0 e la deregolamentazione del mercato del lavoro.\n\u00c8 stato il primo a sostenere che, dopo la crisi del 2008, l'Italia avrebbe dovuto sforare il vincolo del deficit al 3% previsto dal Patto di Stabilit\u00e0 europeo. Una tesi che ha ripreso continuamente, anche sulle pagine del Corriere della Sera e del Sole 24 Ore.\nNel settembre 2013 \u00e8 stato promotore e primo firmatario de \"Il monito degli Economisti, \"appello pubblicato dal Financial Times,\" \"che mette in guardia sul rischio che, come conseguenza dell'austerit\u00e0, alcuni Paesi siano costretti ad abbandonare l'euro. L'appello \u00e8 stato firmato da eminenti economisti di tutto il mondo, tra cui Philip Arestis, Wendy Carlin, James Galbraith, Alan Kirman, Jan Kregel, Dani Rodrik, Malcolm Sawyer, Tony Thirlwall.\nNel 2006 \u00e8 stato primo firmatario dell\"'appello degli economisti\" contro le politiche favorevoli all'abbattimento del debito pubblico mediante contrazione della spesa pubblica e per una stabilizzazione del rapporto debito/pil. Nel 2010 ha promosso la \"Lettera degli economisti\" contro le politiche di austerity in Europa.\nRealfonzo \u00e8 frequentemente intervenuto, in particolare dalle pagine di economiaepolitica.it, per mostrare gli effetti negativi delle politiche di deregolamentazione del mercato del lavoro. In particolare, ha sostenuto che quelle politiche, come ad esempio il Jobs Act, non generavano un aumento dell'occupazione ma determinavano piuttosto una stagnazione salariale.\nRecentemente ha sostenuto sul Financial Times l'insufficienza del Recovery Plan per il rilancio dell'economia italiana. Per questa ragione ha avanzato la proposta di fare in modo che una maggiore quota del risparmio pensionistico italiano, raccolto dal sistema della previdenza complementare, venga investito in Italia mediante la creazione di uno strumento di investimento diretto (gestito da Cassa Depositi e Prestiti) che garantisca come rendimento minimo la rivalutazione del TFR. Ci\u00f2 consentirebbe, secondo Realfonzo, di coinvogliare non meno di 30 miliardi di euro verso il sistema delle piccole e medie imprese del Paese. \nL'esperienza amministrativa.\nNel giugno 2011 \u00e8 stato nominato assessore al bilancio del Comune di Napoli nella giunta del sindaco Luigi de Magistris, ma ha lasciato il suo incarico nel luglio 2012, soprattutto perch\u00e9 la mancata attuazione di una riforma complessiva del Comune (e delle societ\u00e0 partecipate) avrebbe determinato un forte incremento delle tasse locali senza evitare il rischio di dissesto del Comune. Le sue tesi critiche verso l'amministrazione comunale sono state riprese, tra gli altri, da Roberto Saviano. Secondo lo scrittore, \"Da Realfonzo, dal suo ruolo di rottura e discontinuit\u00e0, Luigi De Magistris aveva deciso di partire. E, per questo, tanti napoletani avevano deciso di votarlo e di appoggiare quel progetto di scassare tutto, slogan che sembrava promettere una rottura con la situazione esistente. L'assessore \u00e8 durato poco: De Magistris lo ha cacciato per le stesse ragioni per le quali ne aveva fatto un vessillo\". E ancora: \"La Napoli di oggi \u00e8 una Napoli che si sognava diversa e che diversa non \u00e8. Come dice Riccardo Realfonzo, ex assessore al bilancio, le uniche certezze che Napoli ha nell'immediato futuro sono l'aumento dell'Imu, dell'addizionale Irpef, della tassa sui rifiuti, dei costi di asili nido e mense scolastiche. Aumenti a fronte di servizi che non possono pi\u00f9 essere erogati o quasi. Aumenti a fronte di stipendi che non possono essere pi\u00f9 pagati\".\nRealfonzo ha sostenuto a pi\u00f9 riprese che, essendo venuta meno la riforma del Comune di Napoli e delle societ\u00e0 partecipate, sarebbe stato necessario dichiarare lo stato di dissesto. In tal senso ha sottolineato la progressiva crescita del buco di bilancio del Comune e gli effetti deleteri per i cittadini e le imprese. \nHa denunciato pubblicamente gli sprechi e le clientele del Comune di Napoli nel libro Robin Hood a Palazzo San Giacomo (Pironti Editore)."}
{"id": "2150896", "revid": "834", "url": "https://it.wikipedia.org/wiki?curid=2150896", "title": "Petersfield", "text": "Petersfield \u00e8 una cittadina di 14.974 abitanti dell'Hampshire, in Inghilterra. Petersfield dista circa 16 miglia (26 km) da Portsmouth."}
{"id": "2150900", "revid": "6923", "url": "https://it.wikipedia.org/wiki?curid=2150900", "title": "Hayling Island", "text": "Hayling Island \u00e8 un'isola nonch\u00e9 un centro abitato di 16.887 abitanti dell'Hampshire, in Inghilterra."}
{"id": "2150905", "revid": "46291", "url": "https://it.wikipedia.org/wiki?curid=2150905", "title": "Serapias lingua", "text": "La serapide lingua (Serapias lingua ) \u00e8 una pianta appartenente alla famiglia delle Orchidacee.\nDescrizione.\n\u00c8 una pianta erbacea con fusto alto da 10 a 40\u00a0cm, di colore verde chiaro che sfuma verso il rosso all'apice.Le foglie sono lanceolate e di color verde glauco.\nPresenta una infiorescenza costituita da pochi fiori (pauciflora).Le brattee fiorali, verdi o roseo-porporine, sono lanceolate e concave.\nIl labello, trilobato e lungo circa il doppio dei petali, presenta alla base dell'ipochilo un grosso callo violiniforme, indiviso, di colore rosso-porporino, che costituisce un carattere distintivo di questa specie; l'epichilo, pi\u00f9 lungo dell'ipochilo, si presenta ovato lanceolato e pendente verso il basso. Il ginostemio \u00e8 stretto, di colore giallo, con pollinii anch'essi gialli.\nPeriodo di fioritura: da aprile a maggio.\nBiologia.\nLa specie si riproduce comunemente per impollinazione entomofila, ad opera degli imenotteri apoidei \"Ceratina cucurbitina\" e \"Xylocopa iris\".\nPu\u00f2 riprodursi anche per moltiplicazione vegetativa, con formazione di nuovi individui a partire da una suddivisione dei rizotuberi.\nDistribuzione e habitat.\nLa specie ha un areale steno-mediterraneo che si estende dalla penisola iberica e dal Nord Africa sino alla Grecia.In Italia \u00e8 comune nelle regioni meridionali, in Sicilia e in Sardegna, pi\u00f9 rara nelle regioni centrali, assente a nord del Po.\nOrchidea diffusa nei prati aridi, nelle garighe, in ambienti disturbati, da quote assai modeste fino a 1500\u00a0m di altitudine.Predilige un terreno argilloso-marnoso o tufaceo ricco di humus.\nTassonomia.\n\u00c8 la specie tipo del genere \"Serapias\".\nIbridi.\n\"Serapias lingua\" pu\u00f2 dare vita ad ibridi con altre specie di \"Serapias\" tra cui:\nSono documentati anche diversi ibridi intergenerici con specie del genere \"Anacamptis\":\nSpecie simili.\nFa parte del gruppo \"Serapias lingua\", caratterizzato dalla presenza, alla base dell'ipochilo del labello, di una callosit\u00e0 basale indivisa, reniforme. Altre specie del gruppo, tutte con numero cromosomico 2n=72, sono:"}
{"id": "2150906", "revid": "154893", "url": "https://it.wikipedia.org/wiki?curid=2150906", "title": "111% Tour 2004-2005", "text": ""}
{"id": "2150907", "revid": "75435", "url": "https://it.wikipedia.org/wiki?curid=2150907", "title": "Psichiatrici", "text": ""}
{"id": "2150912", "revid": "2048246", "url": "https://it.wikipedia.org/wiki?curid=2150912", "title": "The Sims (serie)", "text": "The Sims \u00e8 una serie di videogiochi simulatori di vita ideati da Will Wright, sviluppati da Maxis e pubblicati da Electronic Arts, facenti parte del marchio \"Sim\".\nI giochi della serie \"The Sims\" sono simulatori di vita di piccoli personaggi dotati di tratti fisici e caratteriali diversi tra loro, i quali nascono, vivono, si riproducono e muoiono nell'arco della loro esistenza virtuale, sviluppando interazioni in diversi aspetti quali il lavoro, la vita amorosa e sociale, i bisogni primari e secondari; essi abitano in ville o appartamenti da costruire e arredare, hanno un lavoro, guadagnano denaro e vivono una vita che ricorda quelle delle persone reali.\n\u00c8 la serie videoludica pi\u00f9 venduta al mondo su personal computer e una delle pi\u00f9 vendute in assoluto: nel 2016, infatti, aveva commercializzato circa duecento milioni di copie in tutto il mondo.\nVideogiochi.\n\"The Sims\".\n\"The Sims\" \u00e8 un videogioco simulatore di vita del 2000, sviluppato da Maxis e pubblicato da Electronic Arts per PlayStation 2, Xbox, GameCube e Windows.\n\"The Sims 2\".\n\"The Sims 2\" \u00e8 un videogioco simulatore di vita del 2004, sviluppato da Maxis e pubblicato da Electronic Arts per PlayStation 2, Xbox, GameCube e Windows.\n\"The Sims 3\".\n\"The Sims 3\" \u00e8 un videogioco simulatore di vita del 2009, sviluppato da Maxis e pubblicato da Electronic Arts per PlayStation 3, Xbox 360, Wii e Windows.\n\"The Sims 4\".\n\"The Sims 4\" \u00e8 un videogioco simulatore di vita del 2014, sviluppato da Maxis e pubblicato da Electronic Arts per PlayStation 4, Xbox One e Windows."}
{"id": "2150916", "revid": "1543377", "url": "https://it.wikipedia.org/wiki?curid=2150916", "title": "Solent (canale)", "text": "Il Solent \u00e8 un braccio di mare che separa l'Isola di Wight dalla terraferma della Gran Bretagna; \u00e8 lungo circa 32 km, e ha una larghezza variabile fra i 4 e gli 8 km. Nel punto pi\u00f9 stretto, fra Colwell Bay e Hurst Castle sulla costa meridionale britannica, esso misura 1,6 km.\nGeografia.\nIl Solent \u00e8 un punto di passaggio di grande importanza per la navigazione sia commerciale che di trasporto passeggeri e turistica. Sono molto praticati gli sport d'acqua, come la vela, con l'evento annuale della Settimana di Cowes. \u00c8 protetto dall'Isola di Wight ed ha un'onda di marea molto complessa, che ha favorito il successo portuale di Southampton. Sulle sue rive si trova Portsmouth e l'area di Spithead, al largo di Gilkicker Point vicino a Gosport, \u00e8 nota come luogo dove avviene la rivista della Royal Navy.\nL'area ha grande importanza ecologica e paesaggistica, per gli habitat costieri e d'estuario lungo le sue rive. Gran parte della linea di costa \u00e8 stata dichiarata Area speciale di conservazione. Il Solent confina e forma parte delle caratteristiche tipiche di alcuni paesaggi come il Parco Nazionale della New Forest e l'Area di Bellezza naturalistica dell'Isola di Wight.\nStoria.\nIl Solent era in origine una valle fluviale, che si \u00e8 poi allargata e abbassata per molte migliaia di anni. Il fiume Frome era all'origine del fiume Solent e di altri due fiumi chiamati Itchen e Test. Sono stati ritrovati nell'area tracce di presenza umana risalenti alle epoche preistorica romana e anglosassone, che dimostrano come gradualmente gli abitanti della zona si siano ritirati verso aree pi\u00f9 elevate con l'innalzarsi del livello del mare. Esistono tuttavia teorie che sostengono che il Solent fosse una laguna..\nLa Purbeck Ball Clay contiene caolinite e mica, a dimostrazione che nel periodo Luteziano dell'Eocene dell'acqua proveniente da un'area granitica, probabilmente il Dartmoor, afflu\u00ec nel fiume Solent. Un resoconto della prima epoca Normanna dice che gran parte della terra a sud di Hayling Island era ormai invasa dalle acque marine.\nGeologia.\nDiecimila anni fa una striscia di roccia calcarea relativamente resistente, parte della formazione calcarea dell'Inghilterra meridionale, si estendeva dalla Isola di Purbeck a sud del Dorset fino alla parte est dell'Isola di Wight, parallelamente ai South Downs. Nell'entroterra, dietro al calcare, si trovavano sabbie meno resistenti, argille e ghiaie, tra cui scorrevano molti fiumi, il Dorset Frome a ovest, lo Stour, il Beaulieu, il Test, l'Itchen e l'Hamble, che creava un grande estuario che scorreva da ovest a est nella Manica, all'imbocco orientale dell'odierno Solent. Questa foce scorreva in una valle boscosa ed \u00e8 oggi noto come fiume Solent.\nAllo sciogliersi dei ghiacciai che coprivano la Gran Bretagna settentrionale con l'ultima era glaciale, il Solent venne a crearsi con due eventi: per prima cosa una grande quantit\u00e0 d'acqua alluvionale riemp\u00ec l'estuario e i suoi affluenti rendendoli pi\u00f9 profondi, poi l'aggiustamento post-glaciale, conseguenza della perdita del peso dei ghiacci, caus\u00f2 lo scorrimento dell'isola della Gran Bretagna su un asse est-ovest"}
{"id": "2150918", "revid": "287204", "url": "https://it.wikipedia.org/wiki?curid=2150918", "title": "Javier Marias", "text": ""}
{"id": "2150922", "revid": "1442080", "url": "https://it.wikipedia.org/wiki?curid=2150922", "title": "Domenico Piro", "text": "Biografia.\nI dubbi sulla data di nascita (secondo molte fonti 1664 o 1665) sembrerebbero di recente fugati e la data \u00e8 fissata al 14 ottobre 1660. \u00c8 seppellito nella parrocchiale di Santo Stefano, frazione di Aprigliano)."}
{"id": "2150932", "revid": "287204", "url": "https://it.wikipedia.org/wiki?curid=2150932", "title": "Vergilio Ferreira", "text": ""}
{"id": "2150936", "revid": "2519", "url": "https://it.wikipedia.org/wiki?curid=2150936", "title": "Villa Manzoni", "text": "Villa Manzoni \u00e8 un edificio in stile neoclassico situato a Lecco nel quartiere Caleotto.\nTrasformato in museo letterario fu la residenza della famiglia di Alessandro Manzoni che vi trascorse, come lui stesso scrive nell'introduzione al Fermo e Lucia, tutta l'infanzia, l'adolescenza e la prima giovinezza.\nNel 1940 \u00e8 stata dichiarata da Re Vittorio Emanuele III monumento nazionale.\nStoria.\nNella villa i Manzoni si trasferirono circa nel 1620 dalla Valsassina. L'edificio fu costruito attorno al 1621.\nIl primo della famiglia che abit\u00f2 nella casa del Caleotto fu il quadrisavolo dello scrittore, Giacomo Maria Manzoni, \"abitante ab Caliotto, territorio di Lecco\", come si legge in un documento del 15 agosto 1612.\nDopo di lui tutti gli antenati dello scrittore vissero in questa casa e quasi tutti vi nacquero, come pure suo padre, Pietro Manzoni, nato qui il 2 luglio 1736.\nDopo alcuni interventi ad opera di Pietro Manzoni, bisnonno di Alessandro, la villa fu ristrutturata negli ultimi anni di vita del nonno, che si chiamava anch'esso Alessandro (1686\u00a0\u2013 1773) e gli interventi continuarono con Pietro Antonio (1736 - 1807), il padre del romanziere, che con il fratello, monsignor Paolo Manzoni (1729 - 1800) diede alla villa l'aspetto attuale. Questi ultimi lavori furono curati da Giuseppe Zanoia.\nLe mappe dell'epoca riportano la costruzione identica in pianta all'attuale, i fondi agricoli \"vitati\" e \"moronati\" cio\u00e8 coltivati a viti e gelsi, e il giardino all'italiana, che si trovava sul fianco destro della villa.\nAd Alessandro Manzoni, che fu il primo deputato in alcuni \u201cConvocati Generali\u201d del Comune di Lecco tra il 1816 e il 1817, si deve la decorazione a grisaglia della grande sala al piano terra. Fu lo stesso Alessandro a vendere la propriet\u00e0 del Caleotto alla famiglia Scola nel 1818, la quale, nel 1875, fece apporre all'esterno della villa una targa commemorativa per il centenario della nascita del poeta. Su questa targa erano scritte le seguenti parole:\n\"\u201cAlessandro Manzoni in questa villa sua fino al 1818 si ispirava agli \u201cInni\u201d, \u201dAdelchi\u201d, ai \u201cPromessi sposi\u201d ove i luoghi, i costumi, i fatti nostri e se stesso immortalava\u201d.\"\nStruttura.\nLa villa presenta una struttura neoclassica, con facciata scandita da modanature in pietra arenaria. \nDall'ampio portone si entra nel cortile d'onore circondato da un portico con serliane e pilastri in arenaria dove, sulla sinistra, \u00e8 collocata la cappella dell'Assunta, terminata nel 1777, dove \u00e8 sepolto il padre dello scrittore Don Pietro Manzoni, morto nel 1807.\nLa cantina conserva una neviera a pozzo e due torchi da vino ottocenteschi.\nIl giardino, molto pi\u00f9 piccolo dell'originale, all'epoca dello scrittore aveva una tipica forma geometrica di \"giardino all'italiana\", come risulta dalle mappe dell'archivio Scola. Era circondato da un vasto fondo agricolo coltivato a viti e gelsi con alberi secolari, molto ridimensionato negli anni '70 in seguito alla costruzione di edifici scolastici.\nOggi nella villa si trova la Pinacoteca comunale ricca di dipinti di Scuola Lombarda del \u2018600 e \u2018700, nature morte, ritratti dell'Ottocento, ecc. Notevole \u00e8 il salone centrale, con decorazioni classicheggianti, da alcuni attribuite a rimaneggiamenti voluti dallo stesso Romanziere; nelle sale sono custoditi vari ricordi di famiglia.\nI musei.\nCivico museo manzoniano.\nIl Civico museo manzoniano, considerato il museo letterario pi\u00f9 visitato della Lombardia alle spalle del Vittoriale degli Italiani \u00e8 situato al piano terra della villa e ospita un percorso espositivo realizzato fra il 1983 e il 1997 che si articola in otto sale che espongono la mobilia originale dell'epoca, stampe, autografi oltre alle prime edizioni del romanzo letterario.\nGalleria comunale d'arte.\nPosta al secondo piano della villa, la Galleria comunale d'arte espone al pubblico una selezione di opere facenti parte delle collezioni artistiche dei Musei Civici, ricche di quattrocento dipinti e di duemila incisioni. Il percorso espositivo \u00e8 strutturato per ambiti tematici e periodi cronologici e tutti i dipinti sono stati esposti con cornici coeve.\nBiblioteca specializzata.\nLa biblioteca specializzata dei Musei Civici raccoglie e permette di consultare oltre 18000 volumi e 300 testate di periodici riguardanti il territorio lecchese e la Lombardia, nei differenti ambiti di ricerca collegati con le attivit\u00e0 dei Musei Civici: archeologia, storia, storia dell'arte, scienze naturali, museologia, archeologia industriale, archivistica, numismatica, a cui si aggiunge infine un'ampia sezione dedicata alle museologia e alle altre discipline dei beni culturali, con tesi e letteratura grigia italiana e straniera.\nIl Fondo Manzoniano riveste una particolare importanza: \u00e8 composto da oltre 700 titoli, a partire da tutte le edizioni originali delle opere manzoniane, le pi\u00f9 importanti edizioni italiane e straniere dei Promessi Sposi, saggi critici di argomento manzoniano pubblicati dalla fine dell'Ottocento ai giorni nostri, curiosit\u00e0 bibliografiche come le opere dei \"continuatori\" ed altre curiosit\u00e0.\nLa Biblioteca possiede poi alcuni fondi speciali strettamente connessi con i settori e le collezioni museali, in particolare il Fondo Ennio Morlotti, dedicato al grande pittore lecchese del Novecento, e il Fondo di storia locale, legato al territorio lecchese.\nFototeca.\nI Musei Civici di Lecco conservano un'importante raccolta fotografica, pervenuta dalle loro origini ed arricchitasi nel tempo con acquisizioni e donazioni. \u00c8 composta da circa 4000 fotografie e cartoline riguardanti il territorio di Lecco, i luoghi manzoniani, la prima e la seconda guerra mondiale, il Prestito Nazionale.\nIl materiale \u00e8 stato oggetto, a partire dal 1994, di un attento lavoro di inventariazione, restauro e conservazione e costituisce una fondamentale fonte iconografica per lo studio del territorio.\nIl lavoro di riorganizzazione della fototeca ha permesso inoltre di individuare alcuni autori e laboratori estremamente importanti per la storia della fotografia locale tra la seconda met\u00e0 del XIX secolo e la prima met\u00e0 del XX secolo quali Federico Mariani, lo studio Giulio Rossi, Pompeo Bassani, e Carlo Bosetti gi\u00e0 noto per i suoi numerosi lavori su Bellagio e il lago di Como.\nParticolarmente interessanti sono il Fondo Longoni dedicato interamente ai luoghi manzoniani e il Fondo Giuseppe Pessina, donato nel 2000 ai Musei di Lecco, in seguito alla mostra tenutasi a Villa Manzoni l'anno precedente, che ricostruiva il lavoro di questo grande fotografo lecchese, al seguito delle truppe italiane durante la prima guerra mondiale e per tutta la sua lunga vita, dalle corse ciclistiche, ai premi automobilistici dei primi decenni del Novecento agli scorci di Milano, alle vedute di Lecco e delle montagne.\nSezione separata d'archivio.\nNella visione scientifica del museo come luogo di documentazione e ricerca, sin dalle origini i Musei Civici di Lecco hanno raccolto anche materiale archivistico e singoli documenti, per lo pi\u00f9 cartacei, che sono venuti a far parte delle Collezioni Storiche o del Fondo Manzoniano. Vista la presenza di veri e propri fondi archivistici e la mancanza di un Archivio di Stato a Lecco, nel 1981 \u00e8 stata costituita, di concerto con la competente Soprintendenza Archivistica della Lombardia, la Sezione Separata d'Archivio costituita da materiale riguardante il territorio lecchese di natura e consistenza molto eterogenea ma \u00e8 aperta alla consultazioni degli studiosi solo previo appuntamento."}
{"id": "2150937", "revid": "125810651", "url": "https://it.wikipedia.org/wiki?curid=2150937", "title": "Gran Premio d'Italia 2004", "text": "Il Gran Premio d'Italia 2004 fu una gara di Formula 1, svoltosi il 12 settembre 2004 all'Autodromo Nazionale di Monza. Quindicesima prova del campionato mondiale 2004 vide la vittoria di Rubens Barrichello su Ferrari, precedendo l'altra Ferrari del Campione del Mondo Michael Schumacher e al terzo posto arriv\u00f2 Jenson Button con la sua Bar. Inoltre fu l'ultima gara per il pilota italiano Giorgio Pantano che verr\u00e0 sostituito da Timo Glock per le ultime tre gare.\nProve.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella prima sessione del sabato , si \u00e8 avuta questa situazione:\nNella seconda sessione del sabato, si \u00e8 avuta questa situazione:"}
{"id": "2150938", "revid": "697352", "url": "https://it.wikipedia.org/wiki?curid=2150938", "title": "Parrocchie civili dell'Hampshire", "text": "Questa \u00e8 una lista delle parrocchie civili dell'Hampshire, Inghilterra.\nBasingstoke and Deane.\nBasingstoke non \u00e8 coperta da parrocchie.\nEast Hampshire.\nIl distretto \u00e8 interamente coperto da parrocchie.\nEastleigh.\nEastleigh e Chandler's Ford non sono coperte da parrocchie.\nNew Forest.\nIl distretto \u00e8 interamente coperto da parrocchie.\nPortsmouth.\nLa citt\u00e0 non \u00e8 coperta da parrocchie.\nSouthampton.\nLa citt\u00e0 non \u00e8 coperta da parrocchie.\nCitt\u00e0 di Winchester.\nWinchester non \u00e8 coperta da parrocchie."}
{"id": "2150941", "revid": "30610", "url": "https://it.wikipedia.org/wiki?curid=2150941", "title": "Bulinare", "text": ""}
{"id": "2150942", "revid": "106908", "url": "https://it.wikipedia.org/wiki?curid=2150942", "title": "Del Papa", "text": "Del Papa (\"Du Pape\") \u00e8 l'opera pi\u00f9 celebre di Joseph de Maistre, edita a Lione nel 1819.\nPubblicato in piena Restaurazione, nel \"Del Papa\" de Maistre espone la dimensione teocratica del suo pensiero politico, sostenendo l'urgente necessit\u00e0 di ripristinare il primato e la funzione universale che il papato aveva avuto nel corso del Medioevo -si noti qui una comunanza con il pensiero di Novalis-, giacch\u00e9 unico potere superiore e infallibile, unico \"arbitro\" in grado di impedire alle monarchie stesse di degenerare in tirannidi e di ricostruire l'unit\u00e0 europea andata in frantumi prima con la Riforma protestante e poi con la Rivoluzione francese. \nL'opera riscosse subito un grandissimo successo, tanto da avere cinquanta ristampe nel corso del XIX secolo. Inoltre \u00e8 in essa presente il dogma dell'infallibilit\u00e0 papale, poi definito nel 1870 dal Concilio Vaticano I con la costituzione dogmatica \"Pastor Aeternus\"."}
{"id": "2150943", "revid": "436907", "url": "https://it.wikipedia.org/wiki?curid=2150943", "title": "Hymn 2000", "text": "Hymn 2000 \u00e8 un brano scritto ed interpretato da Elton John. Il testo \u00e8 di Bernie Taupin.\nStruttura del brano.\nProveniente dall'album \"Empty Sky\" del 1969, non \u00e8 mai stata eseguita live; mette in evidenza ancora una volta Elton al pianoforte e all'organo, Caleb Quaye alla chitarra acustica e Tony Murray al basso. Manca la batteria; il ritmo viene per\u00f2 scandito dal tamburino di Roger Pope. Sorprendentemente, fischiando, \u00e8 presente anche Clive Franks. Il brano viene aperto dal flauto suonato da Don Fay, che conferisce al pezzo un'impronta folk. \u00c8 possibile ascoltare il flauto per tutta la durata di \"Hymn 2000\".\nSignificato del testo.\nIl testo \u00e8 estremamente ermetico, uno dei pi\u00f9 enigmatici e misteriosi mai scritti da Bernie Taupin. Tutt'oggi l'effettivo significato \u00e8 sconosciuto e restano aperte diverse soluzioni. Il titolo potrebbe riferirsi alla melodia, un inno, e non trattare quindi l'argomento del brano. In ogni caso, una delle maggiori ispirazioni di Elton e Bernie risultava essere Bob Dylan: nel testo potrebbero esserci delle tracce."}
{"id": "2150958", "revid": "124123", "url": "https://it.wikipedia.org/wiki?curid=2150958", "title": "Morti nel 2009", "text": ""}
{"id": "2150959", "revid": "125954348", "url": "https://it.wikipedia.org/wiki?curid=2150959", "title": "Franklin (serie animata)", "text": "Franklin \u00e8 una serie televisiva a cartoni animati canadese\u2013francese prodotta da Nelvana, Neurones France, Neurones Luxembourg, Neuroplanet, LuxAnimation e Alphanim, e basata sui libri di Brenda Clark e Paulette Bourgeois.\nEpisodi.\nLa serie si compone di 6 stagioni composte da 13 episodi l'una per un totale di 78. Inoltre vennero prodotti anche quattro film che fungono da speciali.\n\"Franklin and Friends\".\nIl 27 settembre 2010, Nelvana ha annunciato che era iniziata la produzione di una nuova serie animata realizzata in computer grafica intitolata \"Franklin and Friends\". Quest'ultima presenta 52 episodi e vede il ritorno di tutti i personaggi della prima serie in aggiunta alla zia di Franklin. \u00c8 frutto di una coproduzione di Nelvana (Canada) e Infinite Frameworks Pte. Ltd. (Singapore).\n\"Franklin and Friends\" \u00e8 stata trasmessa in Canada su Treehouse TV dal 4 marzo 2011 al 22 dicembre 2013 mentre in Italia \u00e8 andata in onda prima su Italia 1 dal 2 aprile 2012 per poi proseguire su Cartoonito e Boomerang."}
{"id": "2150960", "revid": "599013", "url": "https://it.wikipedia.org/wiki?curid=2150960", "title": "Agostino Miliani", "text": "Carriera.\nDopo un'esperienza alla Borletti Milano, \u00e8 stato il miglior marcatore della Serie A nel 1948-49, con 238 punti realizzati con la maglia del San Giusto Trieste. Con l'Itala Gradisca, durante la stagione successiva, giunse terzo nella classifica marcatori con 279 punti."}
{"id": "2150964", "revid": "287204", "url": "https://it.wikipedia.org/wiki?curid=2150964", "title": "Borgo La Noce", "text": "Borgo La Noce si trova a Firenze nel quartiere storico di San Lorenzo. La strada infatti congiunge piazza San Lorenzo con piazza del Mercato Centrale.\nStoria e descrizione.\nIl nome \"borgo\" indica che si trattava di una strada che usciva da una porta cittadina, come ne esistono alcune altre a Firenze (Borgo Santi Apostoli, Borgo La Croce, Borgo Albizi, Borgo Ognissanti...) in questo caso la porticina che era all'estremit\u00e0 nord delle mura del 1173 - 1175.\nNon \u00e8 chiaro perch\u00e9 questa strada si chiami \"la Noce\". Sicuramente si tratta di un nome molto antico, risalente a prima della seconda cerchia, e forse si riferisce a un albero di noce che cresceva nelle vicinanze: dopotutto fino al XIII secolo questa zona era aperta campagna."}
{"id": "2150981", "revid": "39991", "url": "https://it.wikipedia.org/wiki?curid=2150981", "title": "Panteismo scientifico", "text": ""}
{"id": "2150985", "revid": "729019", "url": "https://it.wikipedia.org/wiki?curid=2150985", "title": "Porfirine urinarie", "text": "Le porfirine urinarie sono intermedi nella biosintesi dell'emoglobina. La loro misurazione \u00e8 utile per vedere se c'\u00e8 un'intossicazione da metalli pesanti come mercurio, piombo, alluminio e arsenico\nTale esame d\u00e0 un'indicazione precisa dell'intossicazione reale."}
{"id": "2150994", "revid": "111179102", "url": "https://it.wikipedia.org/wiki?curid=2150994", "title": "Cellula staminale embrionale", "text": "La cellula staminale embrionale \u00e8 un tipo di cellula, caratteristica dello sviluppo dell'embrione di una settimana. Essa \u00e8 ancora \"non differenziata\", e quindi ancora dotata della potenzialit\u00e0 di dare origine a ogni tipo istologico presente nell'organismo di cui fa parte. Questa caratteristica viene espressa in termini di pluri\"potenza\". La differenza tra una cellula staminale totipotente ed una pluripotente, \u00e8 che la prima pu\u00f2 dare origine a tutte le linee cellulari e anche ai tessuti extra embrionali, mentre la seconda pu\u00f2 differenziarsi nei tre foglietti embriononali (ectoderma, mesoderma ed endoderma) senza per\u00f2 coinvolgere i tessuti extraembrionali.\nLe uniche cellule staminali totipotenti sono i blastomeri, derivanti dalle prime divisioni dello zigote (i blastomeri sono totipotenti solo prima dell\u2019attivazione del genoma embrionale, subito dopo sono pluripotenti). I blastomeri, tuttavia, non possono essere definiti staminali a tutti gli effetti in quanto una delle principali caratteristiche delle cellule staminali \u00e8 l'autorinnovamento, ossia la capacit\u00e0 di generare, mediante divisione asimmetrica, una cellula staminale ed una cellula che andr\u00e0 incontro a differenziamento.\nLo zigote, ovvero la prima cellula che dar\u00e0 origine all'embrione e alle strutture per il suo sviluppo, pu\u00f2 essere considerata la prima cellula staminale embrionale. Le cellule staminali embrionali sono usate per vari scopi in biologia; uno di questi \u00e8 la realizzazione di organismi geneticamente modificati, importantissimi soprattutto in ambito medico, per la comprensione di molte patologie di origine genetica. L'alta capacit\u00e0 di proliferazione, anche mediante la coltivazione \"in vitro\" e la possibilit\u00e0 di dare origine a qualsiasi tessuto o organo rende le cellule staminali embrionali particolarmente adatte all'uso terapeutico.\nPropriet\u00e0.\nTra le propriet\u00e0 pi\u00f9 importanti delle cellule staminali embrionali vi sono, oltre alla capacit\u00e0 di differenziarsi in ogni tipo cellulare dell'organismo, il fatto di avere un normale cariotipo, la capacit\u00e0 di mantenere un'elevata attivit\u00e0 telomerasica e di avere un notevole potenziale proliferativo a lungo termine.\nPluripotenza.\nLa pluripotenza delle cellule ES della massa cellulare interna permette loro di differenziarsi, durante la gastrulazione, in tutti i derivati dei tre foglietti germinali primari: ectoderma, endoderma e mesoderma, che includono in totale pi\u00f9 di 220 tipi cellulari nell'adulto. Al contrario delle cellule ES, le cellule staminali adulte sono multipotenti e possono quindi genereare solo un numero limitato di tipi cellulari. Se il potenziale di differenziazione pluripotente delle cellule ES potesse essere indotto e controllato in vitro, saremmo virtualmente in grado di ottenere qualsiasi tipo cellulare o tessuto desiderato. Ci\u00f2 porterebbe a nuove possibilit\u00e0 di trattamento di tessuti danneggiati da un'ampia variet\u00e0 di fattori tra cui et\u00e0, patologie o traumi.\nPropagazione.\nIn determinate condizioni le cellule ES sono capaci di autopropagarsi indefinitamente rimanendo in uno stato indifferenziato e hanno la capacit\u00e0, quando ricevono determinati segnali, di differenziarsi in quasi tutti fenotipi cellulari maturi, presumibilimente passando attraverso cellule precursori. Queste caratteristiche di propagazione permettono alle cellule staminali embrionali di essere impiegate nella ricerca e nella medicina rigenerativa.\nApplicazioni.\nPer via delle loro caratteristiche, \u00e8 stato proposto l'impiego delle cellule ES nell'ambito della medicina rigenerativa e nella sostituzione di tessuti compromessi da lesioni o patologie come malattie genetiche del sangue e del sistema immunitario, tumori, diabete giovanile, Parkinson, cecit\u00e0 e lesioni del midollo spinale. Tuttavia, oltre ai problemi etici legati all'utilizzo di cellule staminali, esistono anche dei problemi tecnici di incompatibilit\u00e0 tra donatore e ricevente di cellule staminali che possono portare a complicazioni come la malattia del trapianto contro l'ospite. Questi problemi associati all'istocompatibilit\u00e0 possono comunque essere superati utilizzando cellule staminali adulte del paziente stesso o tramite la clonazione terapeutica.\nLa clonazione terapeutica eseguita con il metodo detto somatic cell nuclear transfer (SCNT) pu\u00f2 essere vantaggiosa per prevenire patologie da mutazione del DNA mitocondriale. Le cellule ES possono essere utilizzate anche nello studio dello sviluppo embrionale, delle patologie genetiche e per costruire sistemi in vitro negli studi di tossicit\u00e0.\nPotenziali applicazioni cliniche.\nCome citato in un articolo apparso nel 2002 su Proceedings of the National Academy of Sciences of the United States of America, \u201cLe cellule staminali embrionali umane hanno la capacit\u00e0 di differenziarsi in vari tipi cellulari e possono quindi rappresentare un'utile fonte di cellule per trapianti o ingegneria tissutale\u201d.\nL'attuale ricerca pone l'attenzione sul differenziamento delle cellule ES in vari tipi cellulari da utilizzare in diverse terapie di sostituzione di tessuti (CRTs). Tra i tipi cellulari in corso di sviluppo vi sono cardiomiociti, neuroni, epatociti, cellule del midollo osseo, cellule delle isole di Langerhans e cellule endoteliali. La derivazione di questi tipi cellulari dalle ES non \u00e8 tuttavia priva di ostacoli e per questo motivo la ricerca attuale \u00e8 indirizzata proprio al superamento di queste barriere. Ad esempio, sono in corso studi per differenziare le ES in cardiomiociti tessuto-specifici del tutto identici a cardiomiociti adulti.\nOltre alla loro futura potenzialit\u00e0 come alternativa ai trapianti d'organo, le ES sono utilizzate anche nel campo della tossicologia e come \u201cschermi cellulari\u201d per scoprire nuove molecole (NCEs) che possono essere sviluppate come farmaci a basso peso molecolare. Gli studi sulle cellule staminali hanno mostrato che i cardiomiociti derivati dalle ES sono ottimi modelli in vitro per testare la risposta ai farmaci e prevedere i profili di tossicit\u00e0. Gli epatociti derivati dalle ES si sono rivelati utili modelli per le fasi pre-cliniche della ricerca su nuovi farmaci, anche se lo sviluppo di epatociti dalle ES si \u00e8 mostrata alquanto difficoltosa e ci\u00f2 ostacola le possibilit\u00e0 di testare il metabolismo dei farmaci. \nI ricercatori hanno inoltre differenziato le ES in cellule produttrici di dopamina con la speranza di utilizzarle nel trattamento della sindrome di Parkinson. Recentemente \u00e8 stato raccomandato lo sviluppo di ESC mediante Somatic Cell Nuclear Transfer (SCNT) delle cellule olfattive di rivestimento in un oocita sano. Lo stesso gruppo di ricercatori (Baig et al,) ha anche sostenuto l'uso delle cellule olfattive di rivestimento per malattie demielinizzanti come la Sclerosi Multipla. Le Es sono state anche differenziate in cellule Natural Killer (NK) e in tessuto osseo.\nCellule staminali embrionali come modello di malattie genetiche.\nMolti nuovi studi sono stati indirizzati a questa possibilit\u00e0, sia tramite manipolazione genetica delle cellula, sia derivando le linee cellulari malate identificate mediante diagnosi genetica prenatale (PGD). Questo approccio pu\u00f2 rivelarsi molto prezioso nello studiare malattie quali la sindrome dell'X fragile, la fibrosi cistica e altre malattie genetiche che non hanno un sistema modello affidabile. Yuri Verlinsky, un ricercatore russo-americano specializzato in embriologia e genetica cellulare (citologia genetica), ha sviluppato tecniche di diagnosi prenatale per diagnosticare malattie genetiche e cromosomiche un mese e mezzo prima dell'amniocentesi standard. Queste tecniche sono attualmente usate su molte donne in gravidanza e futuri genitori, soprattutto su quelle coppie con anomalie genetiche gi\u00e0 note o quando la donna ha un'et\u00e0 superiore ai 35 anni, et\u00e0 in cui il rischio di disturbi genetici per il feto \u00e8 pi\u00f9 alto. Inoltre, permettendo ai genitori di selezionare un embrione senza malattie genetiche, c'\u00e8 la possibilit\u00e0 di salvare le vite dei fratelli o sorelle con simili disturbi e malattie usando cellule dalla progenie sana.\nI ricercatori hanno scoperto una nuova tecnica per far derivare cellule staminali embrionali umane (ESC) da differenti fonti di materiale embrionale compresi morula e blastocisti interi. Queste risultati permettono ai ricercatori di generare linee di cellule ES da embrioni che acquisiscono diverse anomalie genetiche, permettendo quindi di scoprire meccanismi a livello molecolare che possono essere eventualmente bloccati arrestando la progressione della malattia. Le linee di cellule ES provenienti da embrioni con anomalie genetiche e cromosomiche sono quindi in grado di fornire molti dati per la comprensione dei percorsi dei difetti genetici.\nRischi legati all'uso delle cellule staminali embrionali.\nIl principale rischio nei trapianti delle ESC \u00e8 la loro capacit\u00e0 di dare origine a tumori, incluso il teratoma. Una possibile strategia per aumentare la sicurezza nelle applicazioni cliniche delle ESC \u00e8 differenziare le ESC in specifici tipi cellulari (neuroni, cellule muscolari, cellule epatiche) che hanno ridotto o perso la loro capacit\u00e0 di formare tumori. Le ESC sono destinate ad essere pi\u00f9 sicure delle IPS cells (induced pluripotent stem cell) perch\u00e9 non vengono modificate geneticamente con geni come c-Myc che sono collegati al cancro. Ciononostante, le ESC esprimono alti livelli di geni induttori per le IPSC e questi, tra cui il gene Myc ,sono essenziali per l'autorinnovamento e la pluripotenza delle ESC, e potenziali strategie che aumentano la sicurezza eliminando l'espressione di Myc per preservare la staminalit\u00e0 delle stesse. L'isolamento di cellule staminali da embrioni suscita accesi dibattiti di natura bioetica, in quanto provoca la distruzione dell'embrione stesso. "}
{"id": "2150997", "revid": "827882", "url": "https://it.wikipedia.org/wiki?curid=2150997", "title": "Parrocchie civili del Somerset", "text": "Questa \u00e8 una lista delle parrocchie civili del Somerset, Inghilterra."}
{"id": "2150999", "revid": "599013", "url": "https://it.wikipedia.org/wiki?curid=2150999", "title": "Jer\u00f3nimo Vidal", "text": "Carriera.\nPer quanto riguarda le competizioni del motomondiale, esordisce nel 1997, nella classe 125 con una Aprilia, usufruendo di una wild card per partecipare al GP di Spagna.\nNel motomondiale 1998 gareggia per tutta la stagione, sempre nella stessa classe e sempre con una Aprilia (casa a cui sar\u00e0 fedele per tutte le stagioni iridate nel motomondiale) del team Valencia Aspar e conclude al 26\u00ba posto della classifica.\nNella stagione 1999 giunge al 16\u00ba posto finale prima di passare, nel motomondiale 2000, alla classe 250 e concludere al 37\u00ba posto. Le ultima gare nel motomondiale sono nel 2001 dove finisce 25\u00ba.\nNella stagione 2002 passa al campionato mondiale Superbike alla guida di una Honda VTR 1000 SP1 del team White Endurance, correndo 2 gran premi (4 gare) come pilota sostitutivo. Termina la stagione al quarantesimo posto della graduatoria piloti ottenendo solo un punto frutto del quindicesimo posto in gara 1 al gran premio d'Olanda ad Assen."}
{"id": "2151001", "revid": "1543377", "url": "https://it.wikipedia.org/wiki?curid=2151001", "title": "Callosciurus finlaysonii", "text": "Lo scoiattolo variabile (\"Callosciurus finlaysonii\" Horsfield, 1823) \u00e8 un piccolo roditore della famiglia degli Sciuridi, originario del sud est asiatico. Come specie alloctona \u00e8 presente anche in alcune localit\u00e0 d'Italia, dove \u00e8 stata introdotta accidentalmente.\nDescrizione.\nIl corpo \u00e8 lungo circa 21 cm, con una folta coda di 22-24 cm.\nIl nome comune di scoiattolo variabile si deve alla grande variabilit\u00e0 di colorazione della sua pelliccia che va dal nero al rosso, dal bianco al grigio, e pu\u00f2 presentare anche combinazioni diverse di tutti questi colori.\nDistribuzione e habitat.\nQuesta specie \u00e8 originaria del sud est asiatico (Birmania, Thailandia, Laos, Cambogia e Vietnam del Sud).\n\u00c8 stato introdotto dall'uomo in numerosi altri paesi tra cui il Giappone, Singapore, la Gran Bretagna e l'Italia.\nIn Italia \u00e8 stata introdotta all'inizio degli anni ottanta in due localit\u00e0: ad Acqui Terme, in Piemonte, e a Maratea, in Basilicata.\nLa popolazione di Acqui Terme comprende poche decine di esemplari, discendenti di due coppie introdotte nel locale parco cittadino, confinati all'interno di un'area di circa due ettari. L'unico problema creato da questa piccola popolazione, la cui dieta in inverno \u00e8 costituita per oltre un terzo da corteccia, \u00e8 rappresentato da danni di modesta entit\u00e0 agli alberi del parco. \nLa situazione nell'area di Maratea \u00e8 invece pi\u00f9 preoccupante: i primi esemplari, rilasciati in natura negli anni ottanta, si pensa da un parco privato, hanno esteso il loro areale alla vicina Campania meridionale, nei comuni di Sapri e Vibonati, arrivando ad occupare un territorio che nel 2004 \u00e8 stato stimato in 26 km quadrati.\nBiologia.\n\u00c8 una specie prevalentemente arboricola, con abitudini diurne.\nCondivide il suo habitat naturale con un'altra specie di scoiattolo, \"Menetes berdmorei\", che per\u00f2 ha abitudini terricole, ed anche con la \"Tupaia belangeri\", che pur occupando la stessa nicchia ecologica, ha per\u00f2 abitudini pi\u00f9 crepuscolari.\nAlimentazione.\nLa sua dieta si basa prevalentemente su semi, fiori e frutti; quando questi, nel periodo invernale, scarseggiano, oltre il 30% della dieta \u00e8 rappresentato da linfa e corteccia.\nRiproduzione.\nLe femmine raggiungono la maturit\u00e0 sessuale intorno al secondo anno di vita e danno alla luce in media un piccolo all'anno. L'aspettativa di vita media, considerata l'alta mortalit\u00e0 nel primo anno di vita, \u00e8 di circa 4 anni, anche se sono riportati casi di sopravvivenza in cattivit\u00e0 per oltre 12 anni\nSistematica.\nNe sono note 16 sottospecie:\nConservazione.\nPer il suo ampio areale, la sua adattabilit\u00e0 alle modificazioni dell'habitat e la numerosit\u00e0 della popolazione \"Callosciurus finlaysonii\" \u00e8 classificato dalla IUCN come specie a basso rischio."}
{"id": "2151003", "revid": "1442080", "url": "https://it.wikipedia.org/wiki?curid=2151003", "title": "Stephen Spinella", "text": "Biografia.\nNasce a Napoli ma cresce a Glendale in Arizona, figlio di un meccanico aeronavale. Si \u00e8 laureato presso l'Universit\u00e0 dell'Arizona, con indirizzo teatro. Nel 1979 lascia l'Arizona e si trasferisce a New York, dove si guadagna da vivere lavorando in alcuni ristoranti e in alcune rappresentazioni teatrali minori. Nel 1982 ottiene un MFA in recitazione alla New York University. Inizia la sua carriera professionale nel 1993, ottenendo immediato successo con l'interpretazione di Prior Walter nelle produzioni originali dell'epopea di Tony Kushner \"\", a Broadway. Per la sua interpretazione vince e Tony Award e due Drama Desk Award. Successivamente inizia a lavorare per il cinema, recitando in film come \"Virtuality\", \"Infedeli per sempre\" e \"The Jackal\".\nNel 1997 torna a teatro con \"Un sguardo dal ponte\" di Arthur Miller, a cui segue l\"'Elettra\" di Sofocle e vari adattamenti delle opere di James Joyce, venendo nuovamente candidato ad importanti premi teatrali. Parallelamente al teatro continua a lavorare per il cinema, partecipando a \"Paradiso perduto\", \"L'insaziabile\", \"Il prezzo della libert\u00e0\" e \"Connie &amp; Carla\", inoltre si costruisce una discreta carriera televisiva, apparendo nelle pi\u00f9 note serie televisive come \"Alias\", \"Will &amp; Grace\", \"Everwood\", \"Desperate Housewives\" e \"24\", in quest'ultima ha ricoperto il ruolo di Miles Papazian nella 5\u00aa stagione. Nel 2006 partecipa al pluripremiato musical rock \"Spring Awakening\", basato sulle musiche di Duncan Sheik, mentre nel 2008 recita nel film di Gus Van Sant \"Milk\".\nSpinella \u00e8 apertamente gay."}
{"id": "2151004", "revid": "547034", "url": "https://it.wikipedia.org/wiki?curid=2151004", "title": "Parrocchie civili del Devon", "text": "Questa \u00e8 una lista delle parrocchie civili del Devon, Inghilterra.\nExeter.\nExeter non \u00e8 coperta da parrocchie.\nTorbay.\nTorquay e Paignton non sono coperte da parrocchie.\nTorridge.\nL'isola di Lundy non fa parte di alcuna parrocchia."}
{"id": "2151006", "revid": "338262", "url": "https://it.wikipedia.org/wiki?curid=2151006", "title": "Emilio Gallo", "text": "Industriale laniero biellese, fu attivo in iniziative imprenditoriali in diversi settori. Nella prima met\u00e0 del '900 partecip\u00f2 attivamente allo sviluppo del sistema industriale tessile italiano, operandosi tramite l'Associazione Laniera Italiana e fondando, assieme ad altri industriali, l'Associazione Italiana dell'Industria della Maglieria.\nAppassionato di fotografia e montagna, partecip\u00f2 a mostre fotografiche e support\u00f2 lo sviluppo del Club Alpino Italiano; nel 1922 don\u00f2 alla sezione di Biella un rifugio, situato nell'Alpe del Lauson nel neo creato Parco del Gran Paradiso, intitolandolo all'amico Vittorio Sella il quale, nel 1869, lo aveva invitato a partecipare ad una spedizione nel Caucaso Centrale. L'anno successivo cre\u00f2, con la moglie Maria Menabrea, la Colonia Alpina Emilio e Maria Gallo a Pollone al fine di promuovere nei giovani la passione per la montagna."}
{"id": "2151009", "revid": "158913", "url": "https://it.wikipedia.org/wiki?curid=2151009", "title": "Silica", "text": ""}
{"id": "2151010", "revid": "1360634", "url": "https://it.wikipedia.org/wiki?curid=2151010", "title": "Ultime lettere di condannati a morte e di deportati della Resistenza Italiana", "text": "Ultime lettere di condannati a morte e di deportati della Resistenza italiana \u00e8 una base dati consultabile on line curata dall'Istituto Nazionale per la Storia del Movimento di Liberazione in Italia (INSMLI) contenente le lettere di condannati e deportati della Resistenza, scritte tra il 1941 e il 1945.\nFondo.\nIl progetto prende avvio il 25 aprile 2006, in occasione del 61\u00ba anniversario della Liberazione e si basa sulla donazione dei fondi archivistici di Piero Malvezzi, curatore assieme a Giovanni Pirelli del libro \"Lettere di condannati a morte della Resistenza italiana (8 settembre 1943 - 25 aprile 1945)\", tra il 1985 e il 1986, e di Mimmo Franzinelli, nel 2005. Quest'ultimo corpus documentario raccoglie i risultati delle ricerche condotte da Enrica Cavina, Paolo Ferrari, Manuela Lanari, Bruno Maida e Chiara Saonara, e realizzate nell'ambito del progetto proposto e coordinato dallo stesso Mimmo Franzinelli.\nNegli anni successivi alla pubblicazione on line, la ricerca di documenti \u00e8 proseguita ad opera della redazione della banca dati (costituita da Igor Pizzirusso e, fino al 2010, da Leonardo Rossi), che \u00e8 tuttora impegnata nel reperimento delle lettere, siano esse autografe o trascrizioni, edite o inedite.\nL'archivio pubblica non solo le lettere pubblicate nelle diverse edizioni del libro \"Lettere dei condannati a morte della Resistenza italiana\" ma anche le lettere, presenti nel fondo, che non avevano trovato spazio in quelle edizioni o che si trovano in altri fondi pervenuti all'INSMLI.\nLa banca dati \u00e8 \"on line\" dal 26 aprile 2007.\nIl database \u00e8 costantemente aggiornato e, al marzo 2013, contiene 699 lettere scritte tra il 1941 e il 1945 da 525 condannati e deportati. Inoltre, sono stati pubblicati 50 testamenti spirituali scritti da 44 persone. Di queste persone sono state finora pubblicate 340 foto anagrafiche e 294 lettere autografe."}
{"id": "2151011", "revid": "1598666", "url": "https://it.wikipedia.org/wiki?curid=2151011", "title": "Parrocchie civili del Gloucestershire", "text": "Questa \u00e8 una lista delle parrocchie civili del Gloucestershire, Inghilterra."}
{"id": "2151012", "revid": "26630", "url": "https://it.wikipedia.org/wiki?curid=2151012", "title": "Gavetta", "text": "La gavetta o gamella \u00e8 un recipiente in metallo, principalmente alluminio o acciaio inox. \nNell'oggettistica.\nViene usata per trasportare e consumare il cibo in situazioni in cui non \u00e8 possibile cucinare, come sui luoghi di lavoro, al campeggio, dagli scout, oppure in campagne militari; oggi \u00e8 sempre meno usata a favore di contenitori in plastica o dai piatti \"usa e getta\". Composta generalmente di due pezzi che si incastrano tra di loro, un contenitore che pu\u00f2 fungere da ciotola o da pentolino e un coperchio utilizzabile come piatto.\nQuando \u00e8 usata sul posto di lavoro per scaldare le vivande contenute all'interno, la gavetta viene immersa in contenitori di acqua calda, ottenendo un riscaldamento del cibo a bagnomaria.\nMetonimia.\nNormalmente con l'espressione \"fare gavetta\" viene indicato un periodo di sacrifici finalizzati ad imparare un mestiere, con il significato di iniziare dal basso."}
{"id": "2151013", "revid": "125996901", "url": "https://it.wikipedia.org/wiki?curid=2151013", "title": "Bernard l'orso", "text": "Bernard l'orso (\"Bernard /\" ) \u00e8 una serie televisiva animata coprodotta in Spagna e Corea del Sud e prodotto da Korean company. Gli episodi durano tre minuti.\nLa serie \u00e8 uscita anche in DVD, distribuita dalla Universal Pictures.\nTrama.\nBernard \u00e8 uno sfortunatissimo orso polare antropomorfo, che tenta sempre di aggiustare i guai che capitano regolarmente in ogni puntata, ma riesce solo a combinare danni anche peggiori spesso facendosi anche male fisicamente. Il personaggio non parla, ma si esprime a gesti e versi.\nFilm.\nUn film basato su Bernard, intitolato \"Mug Travel\" in Corea del Sud e \"My Friend Bernard\" in lingua inglese, \u00e8 stato distribuito in Corea del Sud il 22 marzo 2007. \u00c8 stato diretto da Lim Ah-ron e prodotto presso RG Animation Studios. Un altro film usc\u00ec nelle sale cinematografiche il 13 gennaio 2017 in Cina intitolato \"Backkom Bear: Agent 008\". Un terzo film \u00e8 intitolato \"Agent Backkom: Kings Bear\" il quale \u00e8 il sequel del film."}
{"id": "2151021", "revid": "793215", "url": "https://it.wikipedia.org/wiki?curid=2151021", "title": "Residenza di Monaco di Baviera", "text": "La Residenza di Monaco di Baviera (in tedesco: \"M\u00fcnchner Residenz\"), situata nel centro cittadino di Monaco di Baviera, \u00e8 stata per secoli il luogo di residenza e la sede del governo dei duchi, poi dei principi elettori e infine dei re di Baviera.\nL'enorme struttura racchiude ben dieci cortili e si articola in tre complessi principali: il \"K\u00f6nigsbau\" (verso il Max-Joseph-Platz), la \"Maximilianische Residenz\" (chiamata anche \"vecchia residenza\", la cui facciata d\u00e0 sulla Residenzstra\u00dfe e che comprende gran parte dell'ala interna) e il \"Festsaalbau\" (verso l'Hofgarten). Dal punto di vista stilistico la Residenza presenta una mescolanza di stile rinascimentale, barocco, rococ\u00f2 e classicismo.\nStoria della costruzione.\nLa \"Neuveste\" gotica.\nNel luogo dove si trova l'odierna Residenza sorgeva gi\u00e0 nel 1385 la \"Neuveste\" (letteralmente, \"fortezza nuova\"), che serviva da rifugio per il duca e la sua corte in caso di pericolo, dopo che le rivolte cittadine contro i duchi Giovanni II, Stefano III e Federico avevano dimostrato che il vecchio palazzo era diventato troppo insicuro.\nLa \"Neuveste\" era una fortezza gotica circondata da un fossato pieno d'acqua, raggiungibile soltanto attraverso un ponte fortificato. Significativamente la torre pi\u00f9 possente non si trovava sul lato esterno, ma rafforzava il lato verso la citt\u00e0. Come sede ducale, tuttavia, la \"Neuveste\" sostitu\u00ec il vecchio palazzo soltanto nella prima met\u00e0 del Cinquecento, con il duca Guglielmo IV. Nel corso dei secoli l'edificio fu modificato e ampliato e gradualmente perse il suo carattere di fortificazione, che era diventato obsoleto a causa dell'avvento di cannoni sempre pi\u00f9 potenti, capaci di sfondare le mura. Le fondamenta dell'antica fortezza sono visibili ancora oggi sotto l'\"Apothekenhof\" (\"cortile della farmacia\") della Residenza: la loro posizione \u00e8 segnalata dalle pietre rosse del lastricato.\nIl palazzo rinascimentale.\nIl duca Guglielmo IV fece rimpiazzare la \"Neuveste\" con il cosiddetto \"Rundstubenbau\" e fece realizzare il primo \"Hofgarten\" (\"giardino della corte\"). Nel padiglione del giardino venne collocata una serie di dipinti di soggetto storico, fra i quali la \"Battaglia di Alessandro e Dario a Isso\" di Albrecht Altdorfer.\nIl duca Alberto V di Baviera fece allestire una \"Kunstkammer\" (\"gabinetto artistico\") nel \"Marstallgeb\u00e4ude\" (\"scuderia\"), dalla quale trassero origine parecchie collezioni oggi presenti a Monaco. Poich\u00e9 l\u00e0 non c'era spazio a sufficienza per l'enorme raccolta di sculture, fra il 1568 e il 1571 Simon Zwitzel e Jacopo Strada realizzarono l'\"Antiquarium\". Il nuovo edificio dovette essere eretto al di fuori della struttura originaria, visto che nella \"Neuveste\" non c'era pi\u00f9 spazio. L\"'Antiquarium\", che occupa l'intero piano terra dell'edificio, \u00e8 la pi\u00f9 grande sala in stile rinascimentale a nord delle Alpi. Al piano superiore del nuovo edificio venne ospitata la biblioteca di corte, che costitu\u00ec il nucleo della successiva Bayerische Staatsbibliothek.\nNel 1580/1581 duca Guglielmo V fece fabbricare il \"Witwenstock\" (\"piano della vedova\") per sua madre la duchessa Anna e fra il 1581 e il 1586 venne realizzato il manieristico \"Grottenhof\" (\"cortile delle grotte\"), il cui architetto fu Federico Sustris. Il cortile prese il nome dalla facciata occidentale dell'\"Antiquarium\", decorata con fontane e conchiglie. Verso il 1590 fu costruito lo \"Schwarzer Saal\" (\"salone nero\"), adiacente al lato sud-orientale dell'\"Antiquarium\". Nel 1590, sotto la guida di Sustris, si iniziarono i lavori per la costruzione dell\"'Erbprinzentrakt\" (\"ala del principe ereditario\"), a nord del \"Witwenstock\".\nPer volere del duca Massimiliano I, divenuto principe elettore nel 1628, venne edificata sul lato occidentale la \"Maximilianische Residenz\", che da lui prende il nome. Massimiliano fece ristrutturare e collegare gli edifici esistenti. Il \"Brunnenhof\" (\"cortile della fontana\") venne chiuso, mentre prima era un'area aperta, utilizzata come campo di addestramento: nel mezzo del cortile fu eretto nel 1610 il grande \"Wittelsbacherbrunnen\" (\"fontana dei Wittelsbach\"). Le figure che l\u00ec sono collocate, opera di Hubert Gerhard, sono rappresentazioni allegoriche dei quattro fiumi bavaresi (Danubio, Lech, Inn e Isar) ed erano state concepite per un altro progetto, cos\u00ec come la statua di Ottone I di Baviera. All'interno, fra il 1601 e il 1603, vennero realizzati la \"Hofkapelle\" (\"cappella di corte\") e gli appartamenti privati dei duchi. La \"Reiche Kapelle\" (\"cappella ricca\"), lastricata di marmo e sontuosamente decorata con la tecnica della scagliola, serviva come oratorio privato dei duchi. Inoltre, dal 1612 Massimiliano fece demolire ampie parti dell'ala meridionale e di quella occidentale della \"Neuveste\".\nFra il 1611 e il 1619 fu realizzato, nella parte settentrionale, il \"Kaiserhof\" (\"cortile imperiale\"), con le \"Trierzimmer\" (\"camere di Treviri\") e \"Steinzimmer\" (\"camere di pietra\"), il \"Kaisersaal\" (\"salone imperiale\") e la \"Kaisertreppe\" (\"scala imperiale\"), che aveva la funzione di magnifico quartiere per gli ospiti e che testimonia le grandi ambizioni politiche di Massimiliano. Gli ambienti, realizzati sotto la guida di Hans Krumpper e Heinrich Sch\u00f6n e decorati fra l'altro da Peter Candid, non soltanto illustrano la visione del mondo di Massimiliano I, ma sono anche, con le loro porte splendidamente incorniciate, i loro soffitti affrescati e i loro arazzi, un eccellente esempio dell'architettura di inizio Seicento. Gli ampliamenti voluti da Massimiliano furono sufficienti per i suoi successori, che fino al XIX secolo si accontentarono di effettuare solo piccole modifiche interne.\nGli appartamenti barocchi e rococ\u00f2.\nFra il 1666 e il 1669 la principessa Enrichetta Adelaide di Savoia, dal 1650 moglie del principe elettore Ferdinando Maria, fece ampliare le piccole stanze di sua suocera, situate fra la Residenzgasse e il \"Grottenhof\", trasformandole in un sontuoso appartamento. Esso consisteva del \"Saal der Garde\" (\"sala della guardia\"), due anticamere, una sala delle udienze (il \"Goldener Saal\" [\"salone dorato\"]), un grande gabinetto (\"Grottenzimmer\" [\"camera delle grotte\"]), la camera da letto con un'alcova, una piccola cappella e un altro gabinetto pi\u00f9 piccolo (\"Herzkabinett\" [\"Gabinetto del cuore\"]). Questo appartamento fu completato con una galleria fra la Residenzgasse e il giardino meridionale e con una biblioteca. Per il suo progetto edilizio Enrichetta Adelaide si ispir\u00f2 sia ai modelli della sua patria torinese, sia alle nuove mode parigine. L'appartamento era decorato con innumerevoli dipinti, i cui soggetti erano diversi per ciascun ambiente. Nel 1674 un incendio distrusse le prime tre stanze. Dopo la visita di papa Pio VI nel 1782 l'appartamento venne chiamato \"camera papale\". Nel 1944 quasi tutte queste stanze vennero distrutte: oggi solo l'\"Herzkabinett\" d\u00e0 una qualche idea dell'ambizione e della cultura dimostrate da questo appartamento di una principessa bavarese.\nGli ampliamenti voluti da Massimiliano II Emanuele (gli ambienti di rappresentanza denominati \"Alexanderzimmer\" [\"Camere di Alessandro\"] e \"Sommerzimmer\" [\"Camere d'estate\"]) furono trasformati gi\u00e0 prima della sua morte. Quello che ne restava, eccetto un locale oggi inaccessibile, and\u00f2 distrutto nell'incendio del 1729.\nIl suo successore, il principe elettore e futuro imperatore Carlo Alberto fece erigere al loro posto le \"Reiche Zimmer\" (\"camere ricche\"), con la \"Gr\u00fcne Galerie\" (\"galleria verde\"), lo \"Spiegelkabinett\" (\"gabinetto degli specchi\") e la \"Paradeschlafzimmer\" (\"camera da letto di parata\"). Le loro ricchissime decorazioni sono dominate dagli ornamenti dorati sulle pareti bianche e dal velluto ricamato genovese color porpora. Solo nella \"Gr\u00fcne Galerie\", come gi\u00e0 rivela il suo nome, fu impiegato un damasco di seta verde. La successione degli ambienti rispecchia quella delle \"camere papali\".\nAl piano terra, fra il 1726 e il 1730, fu realizzata la \"Ahnengalerie\" (\"galleria degli antenati\"), con i suoi magnifici stucchi opera di Johann Baptist Zimmermann. Essa ospita pi\u00f9 di cento ritratti di membri del casato dei Wittelsbach, fino a quello di Ludovico III, ultimo re di Baviera, destituito nel 1918. Questo ambiente doveva rafforzare le pretese di Carlo Alberto alla corona imperiale, giacch\u00e9 egli intendeva affermare di ereditare tale corona da Carlo Magno, da Ludovico IV e dal leggendario Teodone I, i cui ritratti vennero collocati in posizione centrale. Accanto alla \"Ahnengalerie\", Carlo Alberto fece realizzare un altro sfarzoso gabinetto, destinato alla conservazione del tesoro, per il quale fino ad allora non c'era stata nessuna stanza speciale. Oggi, da quando fu costruita la \"Alte Schatzkammer\" (\"antica camera del tesoro\") per volere del principe reggente Luitpold nel 1897, questo gabinetto ospita la collezione delle porcellane.\nInsomma, tutti gli ampliamenti voluti da Carlo Alberto e progettati dai suoi architetti di corte, Joseph Effner und Fran\u00e7ois de Cuvilli\u00e9s, miravano esclusivamente alla celebrazione del suo casato e all'ottenimento della corona imperiale, cosa che in effetti avvenne nel 1742, quando Carlo Alberto divenne imperatore del Sacro Romano Impero. Fra gli artisti coinvolti nei lavori, oltre al sopra citato Johann Baptist Zimmermann, ci furono anche Joachim Dietrich e Wenzeslaus Miroffsky. La facciata a due piani della \"Gr\u00fcne Galerie\", con le sei finestre ad arco a tutto sesto, sono un capolavoro di Cuvilli\u00e9s.\nIl figlio di Carlo Alberto, il principe elettore Massimiliano III abbandon\u00f2 le pretese alla corona imperiale, come appare nelle \"Kurf\u00fcrstenzimmer\" (\"stanze del principe elettore\") realizzate da Fran\u00e7ois de Cuvilli\u00e9s e Johann Baptist Gunetzrhainer. Questi ambienti furono costruiti in stile tardo-rococ\u00f2 sopra l'\"Antiquarium\", dove fino ad allora si trovava la biblioteca di corte. Particolarmente significativa fu la costruzione dell'\"Altes Residenztheater\" (\"vecchio teatro della Residenza\", chiamato anche \"Teatro Cuvilli\u00e9s\") un teatro all'italiana in stile rococ\u00f2, riservato esclusivamente all'uso della corte. La costruzione di un teatro si era resa necessaria dopo che l'incendio del 5 marzo 1750 aveva distrutto il vecchio \"Georgssaal\", che fino ad allora era servito come teatro. Il teatro Cuvilli\u00e9s fu costruito come edificio praticamente a s\u00e9 stante, collegato alla Residenza solo da un foyer, al fine di minimizzare la propagazione di eventuali incendi. Inoltre, le mura furono realizzate di particolare spessore e fu previsto un meccanismo capace di pompare acqua sulla travatura del tetto in caso di emergenza. Notevole era anche una struttura di leve, che permetteva di sollevare il pavimento del teatro, in modo tale da poter utilizzare lo spazio anche come salone per le feste.\nL'ampliamento classicista di Ludovico I.\nCon l'elevazione della Baviera a regno nel 1806 e con i grandi cambiamenti della struttura urbana di Monaco, intrapresi al principio del XIX secolo, furono messe in luce parti della Residenza che fino ad allora non erano state visibili. Queste parti, il cui stato non era degno di una residenza principesca, indussero gli architetti di corte, come Fran\u00e7ois de Cuvilli\u00e9s gi\u00e0 al tempo di Massimiliano III, a progettare grandiosi piani di ristrutturazione, che tuttavia, poich\u00e9 le casse dello Stato erano vuote, non vennero eseguiti. Anche Massimiliano I Giuseppe, primo re di Baviera, si accontent\u00f2 di ricavare degli appartamenti al posto del \"Kaisersaal\" (\"salone imperiale\") e di riammodernare l'\"Herkulessaal\" (\"sala di Ercole\", l'odierno \"Max-Joseph-Saal\"); inoltre, egli fece allestire la \"Staatsratszimmer\" (\"stanza del consiglio di Stato\") fra l'\"Hartschiersaal\" (\"sala dell'Hartschier\" e le \"Steinzimmer\" (\"camere di pietra\"). Al posto del convento dei francescani abbattuto nel 1802, inoltre, fra il 1811 e il 1818 egli fece erigere il \"Nationaltheater\" e fece aprire la spianata che sarebbe diventata l'attuale Max-Joseph-Platz, il tutto su progetto dell'architetto Karl von Fischer.\nIl complesso di edifici della Residenza raggiunse l'odierna estensione fra il 1825 e il 1842 con i lavori voluti dal re Ludovico I, che fece realizzare dall'architetto Leo von Klenze: il \"K\u00f6nigsbau\" in stile classicista, secondo i modelli fiorentini di Palazzo Pitti e Palazzo Rucellai; il \"Festsaalbau\", pure secondo i modelli rinascimentali italiani; la chiesa di corte, secondo lo stile romanico e bizantino, decorata con splendidi affreschi ad imitazione della cappella palatina di Palermo (dei quali oggi sono sopravvissuti solo pochi resti).\nGi\u00e0 all'inizio del XIX le \"Charlottenzimmer\" (\"camere di Charlotte\") erano state decorate in stile impero. Ora, con i lavori di ampliamento, vennero realizzate parecchie ulteriori serie di ambienti, fra cui, nel \"K\u00f6nigsbau\", i \"Wohnr\u00e4ume Ludwigs I\" (\"appartamenti di Ludovico I\") e i \"Nibelungens\u00e4le\" (\"sale dei Nibelunghi\") al piano terra, decorati da Julius Schnorr von Carolsfeld. Al secondo piano si trovavano i cosiddetti \"Festgem\u00e4cher\" (\"appartamenti delle feste\"), che erano concepiti per ospitare piccole feste di corte. La sequenza degli ambienti si articolava in salone, salone di ricevimento, sala da ballo, sala dei fiori e stanze private per il re Oggi questi ambienti sono conservati in una forma assai semplificata e ospitano l'Accademia delle belle arti. L'abitazione reale, che ancor oggi si conserva, era soprattutto di rappresentanza e gi\u00e0 all'epoca era possibile visitarla previo appuntamento. I veri e propri appartamenti privati della coppia reale si trovavano sul lato posteriore del \"K\u00f6nigsbau\" e sono andati distrutti durante la seconda guerra mondiale. Leo von Klenze era responsabile non solo dell'architettura, ma anche dei pavimenti, della decorazione delle pareti e di tutto il mobilio. I \"Nibelungens\u00e4le\" erano concepiti come spazio aperto al pubblico e vi si pu\u00f2 accedere da un apposito ingresso che d\u00e0 sulla Residenzstra\u00dfe.\nNegli anni fra il 1832 e il 1842 fu infine costruito il \"Festsaalbau\", nel luogo dove gi\u00e0 Cuvilli\u00e9s aveva progettato un nuovo edificio per eliminare i resti della \"Neuveste\" che dopo l'incendio del 1750 erano stati a mala pena rimessi a posto. Nel \"Festsaalbau\" fu realizzata una magniloquente sequenza di ambienti, che comprendeva il \"Thronsaal\" (\"sala del trono\") nel mezzo, i \"Kaisers\u00e4le\" (\"sale imperiali\"), il \"Ballsaal\" (\"sala da ballo\") e il \"Schlachtensaal\" (\"sala della battaglia\") nel padiglione nord-orientale. Questi ambienti erano pensati esclusivamente per le cerimonie di Stato e le feste di corte ed erano raggiungibili salendo uno scalone d'onore che oggi non esiste pi\u00f9. Il punto culminante di questa sequenza di ambienti era naturalmente la sala del trono, nella quale venivano celebrate le cerimonie pi\u00f9 importanti, come l'ascesa al trono, e che era incorniciata da dodici statue colossali di bronzo provenienti dalla fonderia di Ferdinand von Miller, che rappresentavano i principali sovrani bavaresi. Al piano terra del \"Festsaalbau\" si trovava una serie di sale decorate con scene ispirate all'\"Odissea\" (come pendant alle sale dei Nibelunghi), che servivano come stanze per gli ospiti. Inoltre, al \"Festsaalbau\" era adiacente l'\"Apothekenstock\" (\"piano della farmacia\"), nel quale c'erano la farmacia di corte, nonch\u00e9 abitazioni e uffici dei dipendenti della corte.\nGli ampliamenti dopo Ludovico I.\nMassimiliano II fece ristrutturare soltanto l'appartamento reale secondo le sue esigenze e, quale collegamento della Residenza con il \"Nationaltheater\", fece costruire un giardino d'inverno su disegni di Franz Jakob Kreuter. La costruzione fu tuttavia realizzata da August von Voit, che per il re aveva gi\u00e0 costruito il \"Glaspalast\". Inoltre, Massimiliano II fece restaurare il teatro Cuvilli\u00e9s, che dal 1825 veniva utilizzato quasi esclusivamente come deposito per gli scenari del \"Nationaltheater\".\nLudovico II fece apportare alla Residenza parecchie modifiche che oggi non sono pi\u00f9 conservate. Innanzi tutto fece trasformare i suoi alloggi nella soffitta del padiglione nord-occidentale del \"Festsaalbau\" in stile Luigi XIV. Inoltre, nelle \"Hofgartenzimmer\" (\"camere del giardino di corte\") furono allestiti dei locali per la sua fidanzata, la duchessa Sofia Carlotta, che per\u00f2 non and\u00f2 mai ad abitarvi, in quanto il fidanzamento venne ben presto sciolto. Sempre durante il regno di Ludovico II furono completate i \"Nibelungens\u00e4le\" (\"sale dei Nibelunghi\"). Egli continu\u00f2 altres\u00ec la tradizione di suo nonno Ludovico I, facendo dipingere un ciclo di dipinti per decorare il percorso che conduceva ai suoi appartamenti. Questi dipinti rappresentavano scene dal ciclo wagneriano de \"L'anello del Nibelungo\". Inoltre, Ludovico II fece elettrificare la scena del teatro Cuvilli\u00e9s.\nVerso il 1870 Ludovico II diede incarico al direttore dei giardini di corte Carl Effner e al pittore Christian Jank di realizzare un giardino d'inverno di 70 x 17 metri sopra l'ala nord-occidentale del \"Festsaalbau\". Una grande volta in vetro e ferro, alta 9 metri, racchiudeva il giardino, che aveva flora e fauna esotiche, un lago artificiale, un chiosco moresco, una capanna di pescatori e grandi dipinti panoramici intercambiabili di Julius Lange.\nDopo la morte di Ludovico II la costosa costruzione fu demolita per ordine del principe reggente Luitpold nel 1897, giacch\u00e9 essa risultava troppo pesante per l'edificio e l'acqua del lago artificiale gocciolava nei sottostanti appartamenti della servit\u00f9. Soltanto l'avancorpo nel \"Kaiserhof\", che era stato costruito come sostegno, rimase al suo posto fino al 1950. Il principe reggente Luitpold fece ristrutturare per s\u00e9 le \"Steinzimmer\", poich\u00e9 non volle abitare negli appartamenti del re. Risale a questo periodo anche la costruzione, su progetto di Julius Hofmann, di una nuova camera del tesoro, che gi\u00e0 allora fu chiusa con una porta blindata.\nLudovico III di Baviera abit\u00f2 nella Residenza per un breve periodo prima della rivoluzione del 1918. In particolare, egli occup\u00f2 inizialmente le \"Steinzimmer\", poi si trasfer\u00ec nel \"K\u00f6nigsbau\". Durante la prima guerra mondiale la regina Maria Teresa utilizz\u00f2 i \"Nibelungens\u00e4le\" per ospitare donne di ogni ceto sociale che lavoravano per confezionare vestiti per i soldati al fronte.\nDistruzione e ricostruzione.\nDurante la seconda guerra mondiale, in particolare nel 1944, la Residenza venne gravemente danneggiata (di circa 23.500 metri quadrati di tetto rimasero intatti solamente 50 metri quadrati) e nei decenni successivi fu in gran parte ricostruita. Fortunatamente l'intero mobilio e la maggior parte delle decorazioni di pareti e soffitti erano stati sgomberati gi\u00e0 prima che iniziassero i bombardamenti: se cos\u00ec non fosse stato, una ricostruzione nelle forme attuali sarebbe stata impensabile. La relativamente veloce fase della ricostruzione \u00e8 stata resa possibile da uomini come Tino Walz e Rudolf Esterer, i quali, con il sostegno dell'associazione \"Freunde der Residenz\" (\"Amici della Residenza\"), provvidero rapidamente a mettere in sicurezza gli edifici rimasti con l'erezione di tettoie provvisorie e diedero impulso al sollecito inizio dei lavori di ricostruzione.\nInoltre ci furono grandi raccolte di fondi. Fra gli altri, diede il suo contributo anche la Bayerische Rundfunk, che contribu\u00ec alla ricostruzione con un milione di marchi, con la condizione che si potesse costruire nella Residenza una sala da concerto che sostituisse il teatro dell'Odeon, pure distrutto dalla guerra. Allo scopo venne utilizzata la grande sala del trono, che era stata irreparabilmente distrutta. Perduti definitivamente furono anche gli affreschi della chiesa di corte, la decorazione delle \"camere papali\", gli appartamenti di Ludovico II, nonch\u00e9 le altre sale del \"Festsaalbau\", compreso il monumentale scalone d'onore.\nAncor oggi si lavora alla Residenza. Di recente, nel 2008, sono stati completati lavori di restauro al teatro Cuvilli\u00e9s, che era stato ricostruito subito dopo la guerra.\nIl museo della Residenza.\nGi\u00e0 al tempo di Ludovico I, i cittadini interessati potevano visitare previo appuntamento gli ambienti del \"K\u00f6nigsbau\" (quando la coppia reale non era presente nella Residenza). Con ci\u00f2 il re voleva di proposito mettere davanti agli occhi dei suoi sudditi la sua concezione circa la residenza regia. Sotto il principe reggente Luitpold era possibile visitare tutte le parti inutilizzate della Residenza, compresa l'antica camera del tesoro, e nel 1897 venne pubblicata la prima guida alla Residenza di Monaco\nDopo la rivoluzione del 1918 venne compiuto il passo definitivo verso l'uso museale. All'epoca si potevano visitare ben 157 locali. L'attuale museo della Residenza conta 130 locali visitabili. Oltre all'\"Antiquarium\", all'antica cappella di corte e alle innumerevoli sale di rappresentanza (le cosiddette \"stanze imperiali\", le \"camere ricche\" e gli appartamenti di Ludovico I), sono di particolare interesse la collezione di porcellane, che non solo raccoglie pezzi da tutta Europa ma ha anche una significativa sezione di oggetti provenienti dall'Estremo Oriente, e il gabinetto delle miniature, con una collezione di 129 miniature. Inoltre, ci sono la stanza delle reliquie e la stanza degli argenti.\nLa camera del tesoro.\nLa camera del tesoro nel \"K\u00f6nigsbau\" ospita oggetti dell'arte orafa dal primo medioevo fino al classicismo. La raccolta \u00e8 una delle pi\u00f9 preziose al mondo e comprende anche lavori in cristallo di rocca e avorio, cammei, onorificenze, spade da cerimonia, coppe e servizi da tavola. Famosi in tutto il mondo sono, fra l'altro, il libro di preghiere dell'imperatore Carlo il Calvo (860 circa), il ciborio portatile dell'imperatore Arnolfo di Carinzia (fine del IX secolo), il reliquiario dell'imperatore Enrico II, la corona dell'imperatrice Cunegonda e la croce della regina d'Ungheria Gisella (tutti risalenti al 1000 circa), la cosiddetta corona di Enrico (1270 circa) e la corona gotica di una regina inglese (1370 circa). Di particolare interesse sono inoltre la coppa di Rappoltstein (1540 circa), il piatto di Holbein (1540 circa), la statuetta manierista di San Giorgio (1599 circa), le insegne reali dell'imperatore Carlo VII, le insegne reali bavaresi del 1806 (realizzate a Parigi), il servizio da viaggio dell'imperatrice Maria Luisa e i gioielli con rubini della regina Teresa. Sono inoltre presenti alcuni tesori di provenienza extraeuropea, come un pugnale da parata turco (bottino delle guerre ottomano-asburgiche), lavori in avorio provenienti da Ceylon e porcellane cinesi."}
{"id": "2151023", "revid": "287204", "url": "https://it.wikipedia.org/wiki?curid=2151023", "title": "Quark Economia", "text": "Quark Economia (Per capire un mondo che cambia) \u00e8 un saggio scritto da Piero Angela che indaga sui meccanismi economici, grazie all'ausilio di alcuni esperti del settore, come Tommaso Padoa-Schioppa, Paolo Sylos Labini, Franco Modigliani, Guido Carli, e tramite il consueto linguaggio divulgativo, chiaro, semplice e alla portata di tutti. Lo scopo \u00e8 di chiarire anche le conseguenze della rivoluzione in atto, dato che la vita di ognuno di noi \u00e8 sempre pi\u00f9 strettamente connessa con lo sviluppo tecnologico, i mercati finanziari, la ricerca, le strategie aziendali.\nIl libro si propone di spiegare tutte le varie parti del sistema, dai nuovi modi di produzione alla globalizzazione, dalla finanza internazionale al deficit, oltre a spiegare perch\u00e9 i vecchi modelli siano per davvero superati.\nDescrizione dei capitoli.\nNel primo capitolo, Piero Angela descrive lo stile di vita della generazione di suo padre, nato nel 1875. Il quadro che ci presenta \u00e8 quello di una societ\u00e0 arretrata rispetto ad oggi un po' in tutti i settori, dai trasporti all'energia, dalle comunicazioni alla sanit\u00e0, dall'alimentazione all'agricoltura, dall'istruzione alla tecnologia che ha ridotto sensibilmente il numero di braccia occupate nel primario e anche nel secondario, per concedere sempre pi\u00f9 spazio e sbocchi occupazionali al settore terziario.\nAngela spiega cosa sia il terziario, perch\u00e9 sia ormai pi\u00f9 importante la parte immateriale di un prodotto e preannuncia la speranzosa liberazione dalla necessit\u00e0 di mungere e saldare per poter praticare attivit\u00e0 sempre pi\u00f9 creative ed a dimensione umana.\nNel secondo capitolo, l'autore chiarisce i vantaggi della maggiore produttivit\u00e0 presentando un excursus storico sulla resa di un chicco di grano dagli antichi romani fino ad oggi, spiegando che non \u00e8 solo la tecnologia ad aver consentito il progresso, ma che altri fattori si sono rivelati decisivi. Interessanti le indagini che ci spiegano il valore della tecnologia e quindi quante ore sono state necessarie nel corso dei secoli per ottenere un quintale di grano e come si sia entrati in una fase di dematerializzazione con sempre meno braccia, meno materiale, meno macchine e pi\u00f9 intelligenza, ed infine come stiano cambiando i modi di produzione, sempre pi\u00f9 legati alla vendita prioritaria rispetto alla produzione. Quindi, i nuovi verbi sono non solo dematerializzare, ma anche decentrare, interconnettere e i campi emergenti sono quelli dell'informatica e delle biotecnologie.\nNel terzo capitolo, il divulgatore spiega quali siano le sorprese che ci riserva la tecnologia, ad iniziare dal CAD, ossia dall'aiuto dei calcolatori nelle varie fasi di progettazione, per proseguire con i nuovi materiali e le biotecnologie e per finire alla genetica, alle telecomunicazioni, ai batteri operai, ai robot intelligenti. Quindi Angela invita a mettersi al passo dei tempi e a correre seguendo l'evoluzione frenetica dell'epoca.\nNel quarto capitolo, Piero Angela presenta la storia emblematica della produzione di orologi in Svizzera, ricordando che gli elvetici sono passati da una situazione di monopolio del mercato ancora nel 1950 (80% di quota di mercato) ad un drammatico crollo di vendite e di esportazioni (10% di quota di mercato) nel giro di soli trent'anni, a causa della improvvisa e imprevista concorrenza tecnologica, prima statunitense e poi asiatica; Angela approfondisce la cause molteplici di questa crisi, frutto di una congiuntura internazionale.\nNel quinto capitolo, il conduttore televisivo viviseziona il mondo produttivo utilizzando la analogia dell'albero per descrivere l'importanza dei cambiamenti avvenuti negli ultimi decenni. Successivamente, Angela si sofferma sull'analisi del ciclo di vita di un prodotto che generalmente porter\u00e0 alla morte del prodotto stesso, perch\u00e9 cambiano anche le esigenze e i comportamenti della gente; quindi \u00e8 possibile anche che un'azienda rilanci un prodotto antichissimo, dovendone per\u00f2 modificare al contempo i processi produttivi. Per raggiungere questi traguardi, occorre la presenza di una burocrazia flessibile e la capacit\u00e0 di dematerializzare l'azienda delegando ad altri e altrove varie fasi di produzione, tentando cos\u00ec di realizzare la cosiddetta \"industria su misura\"; a questo proposito Angela introduce il franchising.\nNel sesto capitolo, Piero Angela disquisisce un argomento chiave: il posto di lavoro. Angela analizza la svolta epocale delle imprese che ha vanificato da una parte le tradizionali aspirazioni ad un posto fisso e sicuro e dall'altra le consuete abitudini sfocianti nei favoritismi e nelle raccomandazioni. Successivamente Angela spiega il rapporto fra salario, occupazione, potere d'acquisto, oltre alle classi lavorative ed ai nuovi mestieri, presenti soprattutto nel terziario. Un argomento seguente \u00e8 quello della regolamentazione degli inserimenti e dei reinserimenti nel mondo del lavoro, e quindi la necessit\u00e0 di avere una classe politica attenta e lungimirante.\nNel settimo capitolo, il presentatore televisivo approfondisce le tematiche inerenti alla flessibilit\u00e0 lavorativa. Quest'ultima viene definita come un adattamento culturale che riguarda proprio tutti, dal singolo cittadino, all'imprese e per finire alle istituzioni. La flessibilit\u00e0 riguarda i prodotti, i modi di vendere, le soluzioni produttive, i prezzi, la trasformibilit\u00e0 e la rinnovabilit\u00e0 delle aziende, la mentalit\u00e0 degli esseri umani.\nNell'ottavo capitolo, il giornalista disquisisce i vari aspetti del villaggio globale, elencando le innovazioni tecnologiche nel settore delle comunicazioni e delle telecomunicazioni, soffermandosi sulla sempre maggiore dipendenza che noi tutti, dal contadino all'industriale, abbiamo nei confronti degli altri, cio\u00e8 del villaggio globale, che ha fatto crollare le barriere che prima consentivano una certa autosufficienza alle entit\u00e0 in questione. Per affrontare con speranza di successo il nuovo mercato internazionale, le aziende si contattano, si integrano, si accordano per essere maggiormente competitive e pronte a dare l'assalto al mercato. E qui contano anche le dimensioni, e l'Europa frazionata \u00e8 mutilata rispetto agli Stati Uniti d'America gi\u00e0 compatti a livello anche giuridico e politico, e il contesto, costituito dagli studi, dalle ricerche, dai brevetti, nei quali l'Italia \u00e8 in coda, nonostante disponga di buoni cervelli in tutti i settori.\nNel nono capitolo, Piero Angela descrive la congiuntura e i difficili modelli economico-matematici (140 equazioni) con i quali la Banca d'Italia calcola le previsioni economiche del Paese. Angela si sofferma sui prezzi, che risentono di molti fattori, interni e internazionali, e devono raggiungere il giusto valore, n\u00e9 troppo alto e nemmeno troppo basso, per poter soddisfare le esigenze di chi vende, di chi compra e del mercato. In seguito, Angela, affronta le tematiche della inflazione, della svalutazione e della ragione di scambio, della bilancia dei pagamenti e della bilancia commerciale.\nNel decimo capitolo, incombe la nuvoletta del debito pubblico che oscura il sole della nostra economia, oppressa dalle troppe spese, dai bilanci in passivo, dal circolo chiuso del denaro, dalla richiesta da parte dello Stato di prestiti, dai circoli viziosi, dall'incapacit\u00e0 di realizzare quello che gli investimenti e le spese e gli auspici dei cittadini si aspetterebbero. Si crea cos\u00ec, un po' in tutti gli ambiti quel che \u00e8 avvenuto nel settore pensionistico, ossia il paradosso che prevede un numero di pensionati maggiore rispetto a quello dei lavoratori con evidenti scompensi e squilibri. Angela consiglia come frenare questa specie di emorragia.\nL'undicesimo capitolo \u00e8 dedicato dall'autore alla moneta e ai mercato finanziario, descrivendo quando, come e perch\u00e9 sono nati dapprima gli oggetti simbolici per gli scambi, poi la moneta, poi le banconote e cos\u00ec via fino ai pagamenti e ai trasferimenti elettronici ed informatici. Questi oggetti rappresentavano in qualche modo la conversione dall'oro in vista delle operazioni commerciali ed attualmente rappresentano la fiducia nello Stato, stando attenti alla proliferazione degli oggetti cartacei che potrebbe innescare l'inflazione. In fondo, ci avverte Angela, le quotazione delle monete significano un po' le pagelle dell'economia di un Paese, oltre a rappresentare un elemento della internazionalizzazione dell'economia.\nIl dodicesimo capitolo \u00e8 dedicato dall'autore alla borsa, la cui popolarit\u00e0 assai \u00e8 cresciuta anche Italia, ma come allerta Piero Angela, senza arrivare ad alti livelli. Difatti, solo negli anni ottanta si sono diffusi da un lato gli esperti (analisti) e da un altro i Fondi comuni di investimento, le azioni e un buon numero, ma mai sufficiente, di aziende quotate. Angela spiega che cosa sia un'azione, il mercato primario e quello secondario, ricordando la mancanza di tradizioni e la ristrettezza della borsa in Italia, la necessit\u00e0 di allargare il listino, effettuando maggiori controlli.\nIl tredicesimo capitolo \u00e8 dedicato dall'autore alla scuola, considerata un ottimo investimento. Nel ricordare gli evidenti passi in avanti avvenuti nel campo dell'istruzione, Piero Angela indica le innovazioni della societ\u00e0 che costringono un professionista ad un aggiornamento continuo e permanente. Lo studente deve essere in grado di costruirsi percorsi di studio sempre pi\u00f9 personalizzati, di imparare l'economia, le scienze e almeno un paio di lingue straniere, oltre a sviluppare un miglior senso di iniziativa personale, di raccordarsi meglio con il mondo del lavoro. Alla scuola, Angela chiede una maggiore prontezza e dinamicit\u00e0 nell'aggiornarsi ai mutamenti socio-economici.\nIl quattordicesimo capitolo \u00e8 imperniato sulla azienda-Paese. L'autore spiega quali siano i movimenti commerciali essenziali con l'estero in rapporto alle risorse interne e la necessit\u00e0 di avere uno Stato efficiente e moderno che non produca perdite, ma anzi valorizzi i servizi che offre al cittadino; uno Stato, insomma, che sappia intervenire senza essere invadente.\nIl quindicesimo capitolo \u00e8 centrato sulla posizione di chi non produce o non produce pi\u00f9. Inoltre \u00e8 necessario, ci ricorda Piero Angela, un contesto lavorativo ideale che consenta al lavoratore di essere efficiente ed anche efficace.\nIl sedicesimo capitolo \u00e8 doverosamente imperniato sul futuro nel quale la societ\u00e0 tecnologica \u00e8 destinata."}
{"id": "2151025", "revid": "827882", "url": "https://it.wikipedia.org/wiki?curid=2151025", "title": "Alcester", "text": "Alcester \u00e8 un paese di 6.214 abitanti della contea del Warwickshire, in Inghilterra."}
{"id": "2151026", "revid": "599013", "url": "https://it.wikipedia.org/wiki?curid=2151026", "title": "Jarno M\u00fcller", "text": "Carriera.\nLe sue prime presenze nella competizioni internazionali di motociclismo si registrano al campionato Europeo Velocit\u00e0 che ha disputato nella classe 125 negli anni 1999 e 2000, classificandosi rispettivamente al 12\u00ba e 8\u00ba posto.\nPer quanto riguarda le gare del motomondiale, ha esordito nel 1999, nella classe 125 con una Honda (con la quale correr\u00e0 sempre e sempre nella stessa classe), usufruendo di una wild card in occasione del GP di Germania; non porter\u00e0 per\u00f2 a termine la gara.\nLa situazione si ripete l'anno successivo, ma in questa seconda occasione termina il gran premio in 14\u00aa posizione e, grazie ai 2 punti ottenuti, si piazza al 32\u00ba posto nella classifica generale.\nNel motomondiale 2001 ha la possibilit\u00e0 di gareggiare per parte della stagione e raggiunge il 25\u00ba posto nella classifica finale dell'anno; nelle stagioni 2002 e 2003 fa invece solo sporadiche apparizioni nei gran premi e non ottiene punti."}
{"id": "2151029", "revid": "729019", "url": "https://it.wikipedia.org/wiki?curid=2151029", "title": "Atherstone", "text": "Atherstone \u00e8 un paese di 8.293 abitanti della contea del Warwickshire, in Inghilterra.\nVi \u00e8 nato il calciatore Johnny Schofield."}
{"id": "2151031", "revid": "1924342", "url": "https://it.wikipedia.org/wiki?curid=2151031", "title": "Karma (Alicia Keys)", "text": "Karma \u00e8 una canzone scritta dalla cantautrice americana R&amp;B/soul Alicia Keys, in collaborazione col suo partner artistico Kerry \"Krucial\" Brothers e con Taneisha Smith. La canzone, prodotta da Kerry \"Krucial\" Brothers, \u00e8 stata estratta come quarto ed ultimo singolo dal secondo album della cantante, \"The Diary of Alicia Keys\". Ha raggiunto la top20 sia della \"Billboard Hot 100\" che della \"Billboard\" Hot R&amp;B/Hip-Hop Songs ma ha ottenuto un successo maggiore nella classifica pop, dove \u00e8 entrata in top10.\nVideo musicale.\nIl video musicale \u00e8 il primo in cui Alicia collabora come regista, in collaborazione con Chris Robinson. Gli scenari ritratti sono diversi, da New York a La Romana, in Repubblica Dominicana. Agli MTV Video Music Awards del 2005, il video \u00e8 stato premiato nella categoria \"Miglior Video R&amp;B\", come gi\u00e0 accaduto l'anno precedente per il video di \"If I Ain't Got You\"."}
{"id": "2151033", "revid": "74801", "url": "https://it.wikipedia.org/wiki?curid=2151033", "title": "Bedworth", "text": "Bedworth \u00e8 una cittadina di abitanti della contea del Warwickshire, in Inghilterra."}
{"id": "2151036", "revid": "729019", "url": "https://it.wikipedia.org/wiki?curid=2151036", "title": "Coleshill (Warwickshire)", "text": "Coleshill \u00e8 un paese di 6.343 abitanti della contea del Warwickshire, in Inghilterra."}
{"id": "2151037", "revid": "729019", "url": "https://it.wikipedia.org/wiki?curid=2151037", "title": "Henley-in-Arden", "text": "Henley-in-Arden \u00e8 un paese di 2.011 abitanti della contea del Warwickshire, in Inghilterra."}
{"id": "2151042", "revid": "125237033", "url": "https://it.wikipedia.org/wiki?curid=2151042", "title": "Kenilworth", "text": "Kenilworth \u00e8 una cittadina di abitanti della contea del Warwickshire, in Inghilterra."}
{"id": "2151045", "revid": "1372005", "url": "https://it.wikipedia.org/wiki?curid=2151045", "title": "Andre Gunder Frank", "text": "Fu tra i fondatori della teoria della dipendenza e della world-systems theory (\"teoria dei sistemi-mondo\"), negli anni '60. Pur utilizzando alcuni concetti di Marx in economia politica, egli ne rifiutava la suddivisione degli stadi storici e l'intera teoria della storia economica.\nBiografia.\nAndreas Frank (Andr\u00e8) nacque in Germania, ma la sua famiglia, di origine ebraica, lasci\u00f2 il Paese quando Adolf Hitler venne eletto Cancelliere. Frank studi\u00f2 in varie localit\u00e0 della Svizzera, finch\u00e9 nel 1941 tutta la famiglia emigr\u00f2 negli Stati Uniti. Qui gli affibbiarono maliziosamente il nomignolo di \"Gunder\" per scherzare sulla sua lentezza paragonandolo al corridore svedese Gundar Haag. Si laure\u00f2 in economia nel 1950 presso lo Swarthmore College e ricevette il titolo di Ph.D. in economia nel 1957 presso la Chicago University, ironicamente centro del pensiero liberista, che Frank contrast\u00f2 con i suoi studi. Il suo dottorato si intitolava \"Crescita e produttivit\u00e0 nell'agricoltura ucraina dal 1928 al 1955\" e verteva sull'agricoltura sovietica. Fatto ancora pi\u00f9 ironico, il supervisore della sua dissertazione era Milton Friedman, un uomo di cui Frank avrebbe in seguito fortemente criticato le teorie ispirate al laissez faire.\nPer tutti gli anni '50 ed i primi anni '60 Frank insegn\u00f2 in varie universit\u00e0 statunitensi. Nel 1962 si spost\u00f2 in America Latina, inaugurando un periodo di viaggi. Dal 1968 lavor\u00f2 come professore di Sociologia ed Economia all'Universit\u00e0 del Cile, dove a partire dal 1970 fu coinvolto nelle riforme del governo di Salvador Allende. Dopo il colpo di stato in Cile del 1973 che rovesci\u00f2 Allende, Frank si spost\u00f2 in Europa, dove insegn\u00f2 in varie universit\u00e0. Nel 1994 si ritir\u00f2 come professore emerito all'Universit\u00e0 di Amsterdam.\nSi spos\u00f2 con Marta Fuentes, cilena, assieme alla quale scrisse parecchi studi sui movimenti sociali e dalla quale ebbe due figli. Marta mor\u00ec ad Amsterdam nel giugno del 1993. Si spos\u00f2 in seconde nozze con la sociologa Nancy Howell, che era stata sua amica per quarant'anni; durante il loro matrimonio vissero a Toronto. Frank mor\u00ec nel 2005 curato dalla terza moglie Alison Candela.\nOpere e pensiero.\nDurante la sua carriera Frank insegn\u00f2 e fece ricerca in numerosi settori: antropologia, economia, geografia, storia, relazioni internazionali, politica interna e sociologia. Lavor\u00f2 in nove universit\u00e0 dell'America del Nord, tre in America Latina, e cinque in Europa. Tenne un gran numero di lezioni e seminari in dozzine di universit\u00e0 e altre istituzioni in tutto il mondo in inglese, francese, spagnolo, portoghese, italiano, tedesco e olandese. Frank scrisse ampiamente sui temi economici, sociali e politici dello sviluppo contemporaneo del sistema-mondo (world-system theory), sui Paesi sviluppati e specialmente sul Terzo Mondo e sull'America Latina. Egli produsse pi\u00f9 di 1000 pubblicazioni tradotte in 30 lingue. Il suo ultimo articolo importante, \"East and West\", apparve nel volume \"Dar al Islam. The Mediterranean, the World System and the Wider Europe: The \"Cultural Enlargement\" of the EU and Europe's Identity\", edito da Peter Herrmann, del Cork University College, e Arno Tausch, dell'Universit\u00e0 di Innsbruck, e pubblicato dai Nova Science Publishers di New York.\nDal 1990 il suo lavoro si incentr\u00f2 sulla storia mondiale. Egli torn\u00f2 alla sua analisi dell'economia politica globale nel nuovo millennio ispirato da una lezione tenuta alla Stockholm School of Economics di Riga (SSE Riga). Nel 2006 la \"SSE\" Riga ebbe in consegna la collezione di libri personale di Andr\u00e8 Gunder Frank e istitu\u00ec in suo onore la \"Andr\u00e8 Gunder Frank Memorial Library\", con il supporto della Friedrich Ebert Foundation.\nFrank fu un autore prolifico con al suo attivo circa 40 libri. Tra i suoi lavori pi\u00f9 importanti \"Capitalismo e Sottosviluppo in America Latina\" edito da Einaudi. Pubblicato nel 1969, fu uno dei testi formativi per la Teoria della Dipendenza. Tra i suoi lavori pi\u00f9 tardi \"ReOrient: Global Economy in the Asian Age\" e, insieme a Barry K. Gills, della Newcastle University, \"The World System: Five Hundred Years or Five Thousand\". Le teorie di Frank si basano sull'idea che si la forza economica di una nazione a stabilire il suo potere globale. Secondo Frank soluzioni economiche orientate solo all'esportazione creano squilibri negativi per i paesi poveri. Frank ha contribuito in modo significativo alla world-systems theory (che secondo lui dovrebbe chiamarsi \"world-system one\").\nFrank ha sostenuto che un sistema-mondo si fosse gi\u00e0 formato non pi\u00f9 tardi del IV millennio a.C., nella prima et\u00e0 del bronzo. Questo contrasta fortemente con le idee della maggioranza degli studiosi che sostengono, come ad esempio Immanuel Wallerstein, che il sistema-mondo sia nato nel XVI secolo. Barry K.Gills sostiene che le previsioni di Frank nei confronti dei Paesi del mondo in via di sviluppo in sviluppo si siano dimostrate esatte con precisione: la persistenza della povert\u00e0 causata dagli oneri dei debiti contratti nonostante gli investimenti; il fallimento dei capitalismi nazionali nello sviluppo dei paesi; gli effetti negativi della globalizzazione capitalistica; il riapparire di persistenti crisi economiche strutturali estese su scala internazionale; la contemporanea emergenza di movimenti fondamentalisti di tipo etnico, nazionalista, religioso, in grado di minacciare la cultura democratica. Centrale nella sua visione \u00e8 il rifiuto dell'eurocentrismo a favore di una prospettiva umano-centrica basata sulla storia del mondo intero."}
{"id": "2151047", "revid": "729019", "url": "https://it.wikipedia.org/wiki?curid=2151047", "title": "Nuneaton", "text": "Nuneaton \u00e8 una citt\u00e0 di abitanti della contea del Warwickshire, in Inghilterra.\nDistretti e sobborghi di Nuneaton.\nEntro i confini civici:\nFuori dai confini civici ma spesso considerati parti della citt\u00e0:"}
{"id": "2151048", "revid": "125739606", "url": "https://it.wikipedia.org/wiki?curid=2151048", "title": "Base aerea di Poggio Renatico", "text": "La base aerea di Poggio Renatico (ICAO: LIVK) si trova sul sedime dell'ex aeroporto di Poggio Renatico, \u00e8 oggi sede del Comando operazioni aerospaziali (COA) dell'Aeronautica Militare e del Deployable Air Command and Control Centre (DACCC) della NATO, \u00e8 provvista di eliporto e si trova nel comune di Poggio Renatico in provincia di Ferrara.\nStoria.\nPrima guerra mondiale.\nDal novembre 1917 Poggio Renatico era sede di un deposito (Parco aerei).\nLa costruzione del primo campo d'aviazione ha luogo nel 1918 dopo la Battaglia di Caporetto per mano della Regia Marina come base di squadriglie da bombardamento in localit\u00e0 Cascina Nuova dei pressi di Poggio Renatico, costituito da 11 hangar, tre capannoni, un magazzino, alloggi per truppa e ufficiali e una pista d'atterraggio in erba di 800 per 550 metri.\nDall'agosto 1918 fino al luglio 1919 era assegnato alla stazione della R. Marina di Poggio Renatico il Tenente Colonnello pilota Armando Armani futuro Capo di stato maggiore dell'Aeronautica Militare.\nDal 25 al 29 settembre 1918 arriva la 181\u00aa Squadriglia Caproni Ca.40 che rimane fino al giugno 1919.\nSempre dallo stesso mese arriva anche la gemella 182\u00aa Squadriglia che resta fino al 15 marzo 1919.\nRegia Aeronautica.\nSuccessivamente al primo conflitto mondiale, il 4 febbraio 1919 arriva la 15\u00aa Squadriglia da bombardamento Caproni per transitare nel mese di giugno al Comando d'Aviazione della Dalmazia. Viene sciolta il 27 settembre 1919.\nNel 1923 l'aeroporto fu dedicato al tenente osservatore bolognese Giuseppe Veronesi (aviatore) (due Medaglie d'argento al valor militare ed una Medaglia di bronzo al valor militare).\nIl 10 maggio 1929 arriva il XLIV Gruppo Bombardieri Diurno della Regia Aeronautica (2\u00aa Squadriglia, 6\u00aa Squadriglia, 7\u00aa Squadriglia e 22\u00aa Squadriglia) del 14\u00ba Stormo sui Fiat B.R.2 rimanendo fino alla met\u00e0 di giugno 1931.\nSempre nel 1929 arrivano il 67\u00ba Gruppo con la 115\u00aa Squadriglia del 21\u00ba Stormo fino al 16 ottobre 1931.\nDal 13 ottobre 1931 venne dislocato a Poggio Renatico l'8\u00ba Stormo della 1\u00aa Brigata Aerea da Bombardamento, conosciuto anche come 8\u00ba Stormo Bombardamento Notturno sui Caproni Ca.73. Durante la Campagna d'Etiopia lo Stormo oper\u00f2 intensamente in Africa Orientale Italiana dal 1935 dall'aeroporto di Gura (Eritrea) vicino a Decamer\u00e8 con la denominazione 8\u00ba Stormo Africa Orientale. \nIn vista dell'inizio delle operazioni belliche in Africa orientale, lo stormo fu equipaggiato con i bombardieri ricognitori monomotori Caproni Ca.111, e costitu\u00ec due gruppi bis che vennero trasferiti in Eritrea. per partecipare alla conquista dell'Etiopia. Al termine delle ostilit\u00e0 i due reparti rimasero in forza all'Aviazione dell'Africa Orientale Italiana con la denominazione di XXVII Gruppo e XXVIII Gruppo bis, mentre il comando di stormo rimpatri\u00f2 il 20 luglio 1936.\nNel novembre 1935 nasce a Poggio Renatico l'8\u00ba Stormo Metropolitano e nel 1936 entrambi gli stormi vanno all'Aeroporto di Bologna-Borgo Panigale.\nNel 1936 il 30\u00ba Stormo Bombardamento Terreste si trasferisce a Poggio Renatico completando il passaggio sui Savoia-Marchetti S.M.81. Il 30\u00ba Stormo si sposta in seguito all'Aeroporto di Forl\u00ec prendendo parte nell'Aprile 1939 all'Invasione italiana dell'Albania.\nAl 1936 era sede di una scuola di volo per alianti dell'aeronautica che rimase fino al 1940, prima dell\u2019entrata in guerra dell'Italia.\nNel dicembre 1938 vi prestava servizio il Maggiore Amerigo Manzini.\nSeconda guerra mondiale.\nAl 10 giugno 1940 era un Deposito Centrale Aeroplani (Ferrara-Poggio Renatico).\nDal 1943 divenne sede della Luftwaffe fino alla quasi completa distruzione dello scalo in seguito ai bombardamenti bellici durante la seconda guerra mondiale che ne segnarono l'abbandono.\nDal 1\u00ba maggio 1944 al 30 giugno successivo fu sede del 1\u00ba e 2\u00ba gruppo dello Jagdgeschwader 77 comandato dall'asso Johannes Steinhoff (176 vittorie, capo di stato maggiore dal 1966 al 1970 e Presidente del comitato militare NATO dal 1971 al 1974) e dall'agosto 1944 al settembre successivo dello Nachtschlachtgruppe 9.\nDa fonti americane (Air Force Historical Studies Office) risulta che il 5 giugno 1944 53 P-38 Lightning americani della 15th Air Force colpirono anche l'aeroporto di Poggio Renatico e che altri bombardamenti, con Boeing B-17 Flying Fortress e B-24 Liberator, vi furono il 10 ed il 22 dello stesso mese.\nIl dopoguerra.\nNegli anni cinquanta venne costituito a Ferrara l'11\u00ba Gruppo Radar che nel 1972 verr\u00e0 trasferito a Poggio Renatico, dove era stato nel frattempo installato un nuovo sistema radar, pi\u00f9 performante di quello presente nella citt\u00e0 estense, rendendo cos\u00ec l'aeroporto uno dei centri della catena di controllo radar della NATO che si estendevano dalla Norvegia alla Turchia, mentre nel 1983 la base acquis\u00ec maggiore importanza grazie ai nuovi sistemi di controllo e alla capacit\u00e0 di collegarsi tramite velivoli Awacs in dotazione all'Alleanza atlantica.\nIn un clima di profonda riorganizzazione della forza armata, nel 1998 la base aerea di Poggio Renatico accoglie il Centro operativo del COFA (un ente che si occupa della condotta delle operazioni aeree, nato dalla fusione del 1\u00b0 R.O.C. di Monte Venda e dell'11\u00ba Gruppo radar) e il quartier generale del COFA (che tuttora cura il supporto logistico sul sedime), costituiti all'atto della creazione sull'aeroporto di Vicenza del COFA, uno dei comandi di vertice dell'Aeronautica Militare, volto a coordinare e pianificare l'impiego delle forze aeree per l'adempimento delle missioni dettate dall'ONU e dalla NATO. In seguito, nel 1999 si insedia il Combined Air Operations Center Five (CAOC 5) responsabile della difesa dello spazio aereo di Italia, Slovenia e Ungheria e nel 2003 l'intero Comando operativo delle forze aeree lascia Vicenza per Poggio Renatico, inglobando cos\u00ec il suo preesistente centro operativo. Nel 2006 sorge il Gruppo riporto e controllo difesa aerea il quale svolge i compiti dell'ormai disciolto 11\u00ba Gruppo radar.\nNell'estate del 2010, in seguito alla riorganizzazione degli alti comandi dell'Aeronautica Militare, il COFA ha trasferito gradualmente le sue funzioni al Comando della squadra aerea, che ha continuato per\u00f2 ad esercitarle per mezzo della sua articolazione denominata Comando operazioni aeree (COA), avvalendosi del personale e dei sistemi di comando e controllo gi\u00e0 presenti a Poggio Renatico. In seguito a tale evento, il preesistente quartier generale del COFA cambia denominazione in \"Reparto supporto servizi generali\".\nAll'inizio del 2013, in seguito alla riorganizzazione dei comandi della NATO, viene costituito sulla base di Poggio Renatico il nuovo Deployable Air Command and Control Centre della NATO, che successivamente riceve le sue prime strutture mobili di radar rischierabile, mentre qualche mese dopo il preesistente Combined Air Operations Center 5 viene disattivato dopo aver ceduto le proprie funzioni di comando e controllo al neocostituito CAOC di Torrejon de Ardoz, in Spagna.\nNella base hanno sede anche il European Personnel Recovery Centre ed il NATO Deployable Combined Air Operation Center (DCAOC) ovvero il Centro Operativo Aereo rischierabile.\nUbicazione.\nLa base \u00e8 ubicata a meno di 4 chilometri dal centro di Poggio Renatico, in via Ponte Rosso, 1. La struttura, \u00e8 stata costruita e potenziata dopo l'insediamento della NATO che l'ha dotata di due piani totalmente interrati."}
{"id": "2151049", "revid": "785863", "url": "https://it.wikipedia.org/wiki?curid=2151049", "title": "Yoghi, salsa e merende", "text": "Yoghi, salsa e merende (\"The New Yogi Bear Show\") \u00e8 una serie televisiva a cartoni animati prodotta da Hanna-Barbera e basata sul personaggio dell'orso Yoghi. \nIn questa serie Greg Burson divenne la nuova voce di Yoghi, sostituendo Daws Butler, morto il 18 maggio 1988.\nLa sigla utilizzata durante le trasmissioni Mediaset del cartone, intitolata \"Yoghi, salsa e merende\" (testo di Alessandra Valeri Manera e musica di Franco Fasano), \u00e8 cantata da Cristina D'Avena."}
{"id": "2151051", "revid": "486946", "url": "https://it.wikipedia.org/wiki?curid=2151051", "title": "Lo show dell'Orso Yoghi", "text": ""}
{"id": "2151054", "revid": "599013", "url": "https://it.wikipedia.org/wiki?curid=2151054", "title": "Alessandro Brannetti", "text": "Carriera.\nLa sua carriera nel motociclismo internazionale ha avuto inizio con la partecipazione al campionato Europeo Velocit\u00e0 del 1998 in classe 125 a bordo di una Honda; al termine della stagione si \u00e8 piazzato al 4\u00ba posto.\nPer quanto riguarda le competizioni del motomondiale esordisce nel 1999, sempre in classe 125 ma a bordo di un'Aprilia; dopo 14 partenze nei gran premi conclude la stagione in 21\u00aa posizione.\nLa stagione successiva passa nuovamente ad una Honda senza cambiare classe e si classifica al 30\u00ba posto. Nel 2001 torna all'Aprilia, concludendo 23\u00ba e interrompendo provvisoriamente le sue partecipazioni al mondiale.\nNegli anni dal 2002 al 2004 partecipa al campionato europeo Superstock 1000 FIM, collezionando un 18\u00ba, un 19\u00ba e un 15\u00ba posto nella classifica piloti.\nNel 2006 corre nuovamente tre gran premi nel motomondiale, in classe 250 con la Honda, senza ottenere punti.\nLa sua carriera prosegue nei campionati destinati alle derivate di serie nella categoria Supersport, partecipando sia al campionato europeo del 2008, sia alle edizioni del campionato mondiale Supersport dal 2007 al 2009 come wild card."}
{"id": "2151057", "revid": "508036", "url": "https://it.wikipedia.org/wiki?curid=2151057", "title": "Lycopodiophyta", "text": "La Lycopodiophyta o Lycophyta \u00e8 una divisione delle piante vascolari Crittogame. Sono dette anche Licofite ed \u00e8 composta da circa 1.000 specie.\nLe Licofite hanno un ciclo vitale aplodiplonte con alternanza di generazioni eteromorfiche in cui lo sporofito \u00e8 predominante su gametofito. Sono piante con ramificazioni dicotomiche, in particolare dal rizoma sotterraneo si sviluppano da una parte le radici avventizie e dall'altra il fusto aereo. Le foglie sessili crescono a spirale direttamente attaccate allo stelo.\nEsse differiscono da tutte le altre piante vascolari in quanto le loro foglie (dette microfilli) hanno un solo canale vascolare, diversamente dalle altre vascolari (come le spermatofite e le felci) che hanno foglie con canali vascolari ramificate (dette macrofilli).\nSuddivisione di livello inferiore.\nDi seguito \u00e8 indicato l'albero filogenetico delle licofite.\nIl simbolo \u25b2 rimanda alla classificazione di livello superiore.\n \u2514\u2500o Lycophyta o Lycopodiophyta\n \u251c\u2500o\n \u2502 \u251c\u2500o Zosterophyllopsida (estinta)\n \u2502 \u2514\u2500o\n \u2502 \u251c\u2500o Asteroxylales (estinta)\n \u2502 \u2514\u2500o\n \u2502 \u251c\u2500o Drepanophycales (estinta)\n \u2502 \u2514\u2500o Lycopodiales\n \u2514\u2500o\n \u251c\u2500o Prolepidodendrales (estinta)\n \u2514\u2500o\n \u251c\u2500o Selaginellales\n \u2514\u2500o Isoetopsida\n \u251c\u2500o Lepidodendrales (estinta)\n \u251c\u2500o Pleuromeiales (estinta)\n \u2514\u2500o Isoetales"}
{"id": "2151058", "revid": "1303927", "url": "https://it.wikipedia.org/wiki?curid=2151058", "title": "Christian Lacroix", "text": "Biografia e carriera.\nDopo aver studiato storia dell'arte all'Universit\u00e0 di Montpellier, nel 1973 si trasferisce a Parigi dove si iscrive alla Sorbona ed alla \u00c9cole du Louvre, studiando come curatore di musei. Nel 1978 diventa assistente di Guy Paulin di Herm\u00e8s e dal 1981 lavora presso la casa di moda di Jean Patou. Finalmente nel 1987 fonda la maison \"Christian Lacroix\", la cui linea di abbigliamento Pr\u00eat-\u00e0-porter viene realizzata ad Ancona.\nLa produzione di Lacroix, a differenza dell'alta moda del periodo, si ispira alle tradizioni del sud della Francia e della Provenza. Nel 1987, Lacroix ricever\u00e0 il riconoscimento dello \"stilista pi\u00f9 influente\" dalla CFDA. Nel 1989 vengono aperte nuove boutique a Parigi, Arles, Aix-en-Provence, Tolosa, Londra, Ginevra ed in Giappone.\nNel 2001 la casa di moda \"Christian Lacroix\" viene assorbita dal gruppo francese LVMH e l'anno successivo Lacroix diventa direttore artistico dello stilista fiorentino Emilio Pucci. Dal 1999 viene prodotta una linea di profumi e dal 2002 una linea di gioielleria. Dal 2004 Christian Lacroix espande la propria produzione alla lingerie ed all'abbigliamento maschile. Nello stesso anno ha disegnato le uniformi dello staff della Air France.\nNel 2007 realizza il vestito color champagne indossato da Helen Mirren in occasione dei Premi Oscar 2007, giudicato dalla stampa uno dei migliori mai apparsi sul red carpet, e che l'attrice ha definito come \"la cosa pi\u00f9 comoda che abbia mai indossato\", al punto da aver dichiarato di averlo indossato senza alcuna biancheria, creando un certo scalpore fra i media.\nLa mostra \"Christian Lacroix Costumier\" al Museo Nazionale di Singapore a partire da marzo al giugno 2009 presenta il disegno del costume del Christian Lacroix per l'opera, il teatro, il ballo e la musica.\nNel 2013 il designer \u00e8 stato chiamato dal Gruppo Della Valle per il rilancio del marchio storico parigino di Haute Couture 'Schiaparelli, acquisito nel 2012, soffiando il posto ad un altro fuoriclasse della moda, ossia John Galliano. "}
{"id": "2151059", "revid": "729019", "url": "https://it.wikipedia.org/wiki?curid=2151059", "title": "Shipston-on-Stour", "text": "Shipston-on-Stour \u00e8 un paese di 4.456 abitanti della contea del Warwickshire, in Inghilterra."}
{"id": "2151060", "revid": "827882", "url": "https://it.wikipedia.org/wiki?curid=2151060", "title": "Southam", "text": "Southam \u00e8 un paese di 6.509 abitanti della contea del Warwickshire, in Inghilterra."}
{"id": "2151062", "revid": "729019", "url": "https://it.wikipedia.org/wiki?curid=2151062", "title": "Whitnash", "text": "Whitnash \u00e8 un paese di 7.798 abitanti della contea del Warwickshire, in Inghilterra."}
{"id": "2151068", "revid": "1149807", "url": "https://it.wikipedia.org/wiki?curid=2151068", "title": "Dora l'esploratrice", "text": "Dora l'esploratrice (\"Dora the Explorer\") \u00e8 una serie animata per bambini prodotta da Nickelodeon. Il cartone animato di grande successo \u00e8 stato trasmesso negli Stati Uniti d'America a partire dal 14 agosto 2000, e in Italia dal 1\u00ba febbraio 2005 su Nickelodeon, dal 5 giugno 2006 su Italia 1, dal 7 gennaio 2009 su Boing e dal 31 luglio 2009 sulla rete satellitare Nick Jr. \u00c8 quindi stato replicato su Super! dal 18 marzo 2012 e su Cartoonito dall'8 settembre 2014 a partire dalla quinta stagione.\nLa serie \u00e8 nota per il suo utilizzo costante dell'interazione con il pubblico: infrangendo la quarta parete, ovviamente i personaggi del cartone animato si rivolgono direttamente allo spettatore facendo delle domande e restando immobili e silenziosi per diversi secondi in attesa della risposta.\nDoppiaggio.\nCon l'edizione italiana curata da Floriana Campanella per Nickelodeon e Nick Jr il doppiaggio italiano \u00e8 stato eseguito dalla Multimedia Network di Roma con la sigla e le canzoni curate da Studiocompresso.\nAdattamento cinematografico.\nIl 9 agosto 2019 \u00e8 stato distribuito nelle sale cinematografiche statunitensi e in Italia pi\u00f9 tardi un adattamento in live-action della serie animata. Il film, intitolato \"Dora e la citt\u00e0 perduta\" (\"Dora and the Lost City of Gold\"), \u00e8 diretto da James Bobin e interpretato da Isabela Moner (nel ruolo di Dora), Eugenio Derbez, Michael Pe\u00f1a e Eva Longoria. Danny Trejo doppia la scimmia Boots, mentre Benicio del Toro presta la voce alla volpe Swiper.\nSpin-off.\nNel 2005 \u00e8 andato in onda lo spin-off \"Vai Diego\", incentrato su Diego Marquez, cugino di Dora.\nTra il 2013 e il 2016, Nickelodeon ha prodotto lo spin-off intitolato \"Dora and Friends in citt\u00e0\"."}
{"id": "2151069", "revid": "729019", "url": "https://it.wikipedia.org/wiki?curid=2151069", "title": "Mercedes-Benz M186", "text": "Il Mercedes-Benz M186 (o Daimler-Benz M186) era un motore a scoppio prodotto dal 1951 al 1957 dalla casa automobilistica tedesca Daimler-Benz per il suo marchio Mercedes-Benz.\nProfilo e caratteristiche.\nQuesto motore rappresent\u00f2 la prima fase evolutiva del 3 litri utilizzato dalla Casa tedesca durante gli anni cinquanta e per gran parte del decennio successivo. Dal motore \"M186\" sarebbero derivati altri motori, sempre da 3 litri, utilizzati sempre su modelli Mercedes-Benz di lusso, tra cui il 3 litri M198, montato sulla celeberrima 300 SL \"Ali di gabbiano\".&lt;br&gt;\nLe caratteristiche generali del motore \"M186\" sono le seguenti:\nSi tratta quindi di un motore che condivide diversi aspetti con il 2.2 litri M180, pur non essendovi imparentato.&lt;br&gt;\nIl motore \"M186\" \u00e8 stato prodotto in due varianti, l'una l'evoluzione dell'altra, le cui caratteristiche sono riportate di seguito.\nM186 I.\nIl motore M186 I \u00e8 stato il primo dei due motori \"M186\": esso era alimentato da due carburatori Solex 40 PBJC. Grazie ad un rapporto di compressione pari a 6.4:1, la potenza massima raggiungeva 115 CV a 4600 giri/min, mentre la coppia massima era di 196 Nm a 2500 giri/min.&lt;br&gt;\nQuesto motore \u00e8 stato montato sulle Mercedes-Benz 300 \"Adenauer\" prodotte dal 1951 al 1954 (sia berlina che cabriolet).\nM186 II.\nIl motore \"M186 II\" \u00e8 una versione leggermente potenziata del \"M186 I\", il quale \u00e8 stato quindi sostituito dalla nuova unit\u00e0 motrice. Le differenze sostanziali che caratterizzano il motore \"M186 II\" rispetto all'unit\u00e0 precedente sono:\nSuccessive evoluzioni.\nCome gi\u00e0 detto, dal motore \"M186\" sono state derivate alcune evoluzioni, contrassegnate da diverse sigle di progetto. Eccone una rapida carrellata:"}
{"id": "2151071", "revid": "287204", "url": "https://it.wikipedia.org/wiki?curid=2151071", "title": "Mammillaria longimamma", "text": "La Mammillaria longimamma \u00e8 una pianta succulenta delle famiglia delle Cactaceae (sottofamiglia Cactoideae) originaria del Messico e coltivata anche in Italia, soprattutto dai collezionisti di cactus.\nEtimologia.\nL'epiteto specifico \"longimamma\" significa lunga mammella, e sta ad indicare la caratteristica pi\u00f9 evidente della pianta, i suoi lunghi tubercoli.\nDistribuzione e habitat.\nLa \"M.longimamma\" \u00e8 diffusa in natura negli stati messicani di Hidalgo e Quer\u00e9taro ad altitudini di 1000\u20132200 m.\nDescrizione.\n\u00c8 una pianta inizialmente solitaria, ma che col tempo pu\u00f2 formare dei larghi gruppi.\nLa pianta \u00e8 di forma globulare, alta e larga anche 10\u00a0cm, ricoperta da tubercoli molto lunghi.\nOgni tubercolo porta in cima un'areola provvista di 8-10 spine radiali lunghe 12-20mm e una spina centrale leggermente pi\u00f9 lunga, il colore delle spine \u00e8 marrone molto chiaro.\nI fiori, come in tutti i rappresentanti del genere \"Mammillaria\" , nascono all'ascella dei tubercoli. Sono di colore giallo limone, larghi e lunghi 4\u20136\u00a0cm. Lo stimma \u00e8 giallo.\nLe radici sono carnose e hanno bisogno di un adeguato contenitore in coltivazione.\nIl frutto \u00e8 liscio e di colore verde giallastro, pieno di piccoli semi di color marrone.\nIn Europa la pianta fiorisce da Maggio a Luglio.\n\u00c8 conosciuta una variet\u00e0 senza spine centrali chiamata \"M.longimamma\" var. \"uberiformis\". In passato questa variet\u00e0 \u00e8 stata considerata da alcuni autori una specie a s\u00e9 stante.\nColtivazione.\n\u00c8 una pianta non troppo difficile da coltivare, che ha bisogno di un substrato poroso e ben drenante, le innaffiature devono essere regolari in estate e sospese in inverno."}
{"id": "2151074", "revid": "547034", "url": "https://it.wikipedia.org/wiki?curid=2151074", "title": "Parrocchie civili del Warwickshire", "text": "Questa \u00e8 una lista delle parrocchie civili del Warwickshire, Inghilterra.\nNuneaton and Bedworth.\nIl distretto non \u00e8 coperto da parrocchie."}
{"id": "2151076", "revid": "124593296", "url": "https://it.wikipedia.org/wiki?curid=2151076", "title": "Scodinzola la vita e abbaia l'avventura con Oliver - Oliver Twist", "text": "Scodinzola la vita e abbaia l'avventura con Oliver - Oliver Twist (\"Les Nouvelles Aventures d'Oliver Twist\") \u00e8 una serie televisiva a cartoni animati prodotta da Saban International e basata al romanzo \"Oliver Twist\" di Charles Dickens. In Italia \u00e8 stata trasmessa solamente la prima stagione, 26 episodi sui 52 complessivi, che ha debuttato sabato 16 maggio 1998 all'interno del contenitore serale \"Game Boat\" su Rete 4.\nLa sigla italiana per la trasmissione sulle reti Mediaset, testo di Alessandra Valeri Manera e musica di Franco Fasano, \u00e8 cantata da Cristina D'Avena."}
{"id": "2151081", "revid": "30445", "url": "https://it.wikipedia.org/wiki?curid=2151081", "title": "Lycophyta", "text": ""}
{"id": "2151083", "revid": "111922637", "url": "https://it.wikipedia.org/wiki?curid=2151083", "title": "Closer (Travis)", "text": "Closer \u00e8 un brano della band scozzese dei Travis, pubblicato il 23 aprile 2007 come primo singolo estratto dall'album \"The Boy with No Name\".\nVideoclip.\nIl videoclip del brano \u00e8 stato girato in un supermercato statunitense, dove i componenti della band appaiono nel ruolo di cassieri; il \"frontman\" del gruppo, invece, inizialmente indossa un costume da castoro, ma poi lo rimuove per iniziare a cantare.\nNel videoclip appare anche l'attore Ben Stiller, nel ruolo del proprietario del supermercato.\nAltri media.\nIl brano \u00e8 stato inserito nella colonna sonora del videogioco \"FIFA 08\"."}
{"id": "2151088", "revid": "161374", "url": "https://it.wikipedia.org/wiki?curid=2151088", "title": "Disobbedienza", "text": ""}
{"id": "2151093", "revid": "336009", "url": "https://it.wikipedia.org/wiki?curid=2151093", "title": "Tofa\u015f Qubo", "text": ""}
{"id": "2151095", "revid": "339392", "url": "https://it.wikipedia.org/wiki?curid=2151095", "title": "Bartolommeo Capra", "text": ""}
{"id": "2151098", "revid": "1718925", "url": "https://it.wikipedia.org/wiki?curid=2151098", "title": "Mille note in allegria con la Mozart Band", "text": "Mille note in allegria con la Mozart Band (\"La Banda de Mozart\") \u00e8 una serie televisiva a cartoni animati spagnola prodotta da BRB Internacional."}
{"id": "2151099", "revid": "599013", "url": "https://it.wikipedia.org/wiki?curid=2151099", "title": "Suore di San Giuseppe di Filadelfia", "text": "Le Suore di San Giuseppe di Filadelfia (in inglese \"Sisters of St. Joseph of Philadelphia\") sono un istituto religioso femminile di diritto pontificio: i membri di questa congregazione pospongono al loro nome la sigla S.S.J.\nStoria.\nLa congregazione deriva da un ramo di quella delle Suore di San Giuseppe di Carondelet, a sua volta originata da una comunit\u00e0 fondata a Le Puy dal gesuita Jean-Pierre M\u00e9daille nel 1650.\nNel 1847 un gruppo di suore da Saint Louis (Missouri) si trasfer\u00ec a Filadelfia per assumere la direzione di un orfanotrofio e, in pochi anni, le religiose crebbero di numero e si diffusero in altri centri della Pennsylvania: tra il 1858 e il 1860 queste comunit\u00e0, per decisione del vescovo Giovanni Nepomuceno Neumann, vennero rese autonome dalla congregazione di Carondelet e il presule stabil\u00ec per loro una casa madre e il noviziato di Mount St. Joseph, a Chestnut Hill.\nLa congregazione ottenne il riconoscimento civile dalla stato della Pennsylvania nel 1871 e ricevette il pontificio decreto di lode il 5 luglio 1892: la Santa Sede ha approvato definitivamente l'istituto il 20 novembre 1895.\nAttivit\u00e0 e diffusione.\nSi dedicano all'istruzione ed educazione cristiana dell'infanzia e della giovent\u00f9, alla catechesi, al servizio parrocchiale e all'assistenza ai senzatetto, agli immigrati, ai rifugiati, ai carcerati e alle donne e bambini vittime di abusi e violenza.\nSono presenti negli Stati Uniti d'America (soprattutto in Pennsylvania e New Jersey) e, in misura minore, Canada, Francia, Porto Rico e Per\u00f9: la sede generalizia \u00e8 a Filadelfia.\nAl 31 dicembre 2005 l'istituto contava 1.072 religiose in 147 case."}
{"id": "2151102", "revid": "486946", "url": "https://it.wikipedia.org/wiki?curid=2151102", "title": "Comunit\u00e0 Montana Valtellina di Tirano", "text": ""}
{"id": "2151105", "revid": "1543377", "url": "https://it.wikipedia.org/wiki?curid=2151105", "title": "Doutzen Kroes", "text": "Biografia e carriera.\nDoutzen Kroes \u00e8 apparsa sulle copertine di \"Time\", \"Vogue\", \"Harper's Bazaar\", e \"Num\u00e9ro\" ed \u00e8 una delle modelle pi\u00f9 frequenti dei cataloghi di Victoria's Secret, oltre ad aver sfilato per la nota casa di biancheria intima. Le campagne pubblicitarie in cui la modella \u00e8 apparsa, includono quelle di Blumarine, Gucci, Tommy Hilfiger, Escada, Dolce &amp; Gabbana, Valentino, Versace e Neiman Marcus. Nell'agosto 2005 \u00e8 stata scelta come testimonial per il profumo \"Eternity\" di Calvin Klein, prendendo il posto dell'attrice Scarlett Johansson, e nell'aprile 2006 ha firmato un contratto di tre anni con la L'Or\u00e9al Elvive, in cui compare al fianco di Eva Longoria e Kerry Washington.\nNel 2005 Kroes \u00e8 stata nominata \"modella dell'anno\" dai lettori della rivista \"Vogue\", ed \u00e8 comparsa sulla copertina del maggio 2007 insieme alle colleghe Hilary Rhoda, Caroline Trentini, Raquel Zimmermann, Sasha Pivovarova, Agyness Deyn, Coco Rocha, Jessica Stam, Chanel Iman, e Lily Donaldson, elette come nuova generazione di supermodel. Insieme ad alcune delle gi\u00e0 citate colleghe, la Kroes ha posato anche per il calendario Pirelli del 2008. Nello stesso anno riceve una statua di cera che la raffigura al museo di \"Madame Tussauds\", ad Amsterdam.\nNel 2006 Omrop Frysl\u00e2n ha girato un documentario sulla vita della Kroes che ha vinto il premio \"NL-Award\" come miglior documentario regionale. Nel luglio 2007, con un guadagno stimato intorno a un milione e mezzo di dollari annuali, la rivista \"Forbes\" ha nominato la Kroes come una delle quindici modelle pi\u00f9 pagate al mondo. Nell'aprile 2008, Doutzen Kroes \u00e8 salita fino alla quinta posizione, con un guadagno stimato intorno ai sei milioni di dollari annui, posizione confermata anche nel 2009, 2010 e 2012. Nel 2014 la vediamo seconda classificata insieme a Adriana Lima con un guadagno di circa 8 milioni di dollari.\nNel 2009 \u00e8 testimonial delle borse primavera/estate con Gabriel Aubry e del profumo \"Eternity\" di Calvin Klein. Nel 2010 \u00e8 protagonista della campagna pubblicitaria Blumarine primavera/estate. Nel mese di febbraio sfila per Prada accanto a Lara Stone e Miranda Kerr. Per questa sfilata il marchio di moda \u00e8 stato elogiato da diverse riviste per l'utilizzo di modelle non troppo magre, ma con curve che esaltano la silhouette femminile, come la Kroes. L'anno successivo, nel 2011, \u00e8 la protagonista femminile del film Nova Zembla primo film olandese in 3D, in cui interpreta il ruolo di Catharina Plancius.\nNel 2013 e uno dei volti della campagna miu miu primavera/estate insieme, tra le altre, ad Adriana Lima e Arizona Muse, e delle campagne di Bruno Magli, H&amp;M estate e Tiffany &amp; Co. Inoltre viene scelta come testimonial per il lancio del nuovo \"Galaxy S4 mini\", e come protagonista della campagna autunno 2013 di Emilio Pucci. Nel mese di settembre segna un record apparendo ben quattro volte sulla rivista Vogue per le edizioni italiana, spagnola, cinese e olandese, record superato nel settembre 2017 da Bella Hadid con 5 copertine.\nNel 2014 viene scelta da Calvin Klein come testimonial della nuova fragranza \"Reveal\" accanto all'attore Charlie Hunnam. Nel 2015 \u00e8 protagonista della campagna summer di H&amp;M, realizzata dal fotografo Lachlan Bailey, accanto alle modelle Natasha Poly, Adriana Lima e Joan Smalls, e viene inserita dalla rivista \"Forbes\" al 4\u00ba posto fra le modelle pi\u00f9 pagate, con un guadagno di 7.5 milioni.\nNel 2016 \u00e8 protagonista della campagna pubblicitaria primavera/estate di Mugler, mentre nel mese di febbraio appare sulla cover dell'edizione giapponese di \"Vogue\". Nell'agosto dello stesso anno viene inserita, dalla rivista \"Forbes\", al nono posto fra le modelle pi\u00f9 pagate, con un guadagno di 5 milioni di dollari, ex aequo con le modelle Alessandra Ambrosio e Kate Moss. Nel mese di settembre viene scelta dal brand di intimo tedesco, \"Hunkem\u00f6ller\", come nuovo volto, sostituendo la modella olandese Sylvie Meis. Inoltre l'ufficio postale olandese rilascia una serie di dieci diversi francobolli con l'immagine della modella, le foto sono state realizzate dall'olandese Anton Corbijn.\nNel 2017 \u00e8 testimonial, insieme alle modelle Isabeli Fontana e Natasha Poly, della compagna pubblicitaria primavera/estate di Balmain, inoltre nel mese di aprile appare sulla cover dell'edizione olandese di \"Vogue\", per celebrare il quinto anniversario, insieme alla modella Lara Stone. Le modelle vengono immortalate dal fotografo Mario Testino completamente nude e abbracciate tra loro. Nello stesso anno \u00e8 nel cast del film \"Wonder Woman\", con protagonista Gal Gadot, dove interpreta il ruolo di Venelia. Ricopre il medesimo ruolo anche nella pellicola \"Justice League\".\nNel gennaio 2018 viene annunciata come nuova ambasciatrice del brand di gioielleria \"Piaget\". Inoltre viene nominata decima modella pi\u00f9 pagata del 2018 con un guadagno di 8 milioni di dollari. Nel 2020 \u00e8 sulla copertina di \"Vogue Japan\".\nVictoria's secret.\nNell'agosto del 2008 Victoria's Secret conferma a \"People\" che Doutzen Kroes \u00e8 diventata ufficialmente una delle \"Victoria's Secret Angels\". La sua prima campagna per Victoria's Secret \u00e8 stata \"Supermodel Obsession\", insieme ad Adriana Lima. Oltre a essere protagonista di numerose campagne per la casa di moda, partecipa al \"Victoria's Secret Fashion Show\" nel 2005, 2006, 2008, 2009, 2011, 2012, 2013 e 2014, salta l'edizione del 2010 a causa della sua gravidanza. Il 2 dicembre 2014 partecipa allo show dopo 4 mesi dalla nascita della sua seconda figlia. Nel 2015 viene scelta dalla casa di moda per apparire nello spot trasmesso durante il Super Bowl accanto alle colleghe Behati Prinsloo, Adriana Lima, Lily Aldridge e Candice Swanepoel, ricreando proprio una partita di Football.\nNel dicembre del 2014 lascia il ruolo di \"Victoria's Secret Angel\", dopo sei anni e mezzo, in cui ha partecipato a numerosi press tours e alle aperture dei nuovi stores, a causa di conflitti con altri impegni, mentre secondo altri \u00e8 dovuto a problemi di remunerazione. Ha collaborato con la casa di moda dal 2005 al 2015.\nVita privata.\nIl 7 novembre 2010 ha sposato, ad Amsterdam, il DJ Sunnery James. La coppia ha due figli, Phyllon Joy Gorr\u00e9, nato il 21 gennaio 2011 e Myllena Mae, nata il 30 luglio 2014, entrambi ad Amsterdam."}
{"id": "2151115", "revid": "2144409", "url": "https://it.wikipedia.org/wiki?curid=2151115", "title": "Roswell Conspiracies", "text": "Roswell Conspiracies (\"Roswell Conspiracies: Aliens, Myths &amp; Legends\") \u00e8 una serie televisiva d'animazione prodotta da Saban Entertainment e trasmessa inizialmente sul canale BKN dal 27 agosto 1999 al 3 luglio 2000.\nIn Italia, la serie \u00e8 andata in onda in prima visione su Italia 1 dal 2001 al 2002, nella fascia oraria del sabato mattina, con la sigla, della durata di due minuti, cantata in coppia da Giorgio Vanni e Cristina D'Avena.\nTrama.\nNella storia l'incidente di Roswell era un espediente orchestrato da una organizzazione segreta nota come l'Alleanza: l'UFO altro non era che un veicolo governativo, i corpi carbonizzati degli omini verdi erano manichini e la struttura costruita in Nevada, nota come Area 51, era solo uno specchietto per le allodole volto a dare maggior risonanza all'evento e far s\u00ec che la gente vi concentrasse la sua attenzione e rimanesse invece all'oscuro dalla verit\u00e0, ovvero la presenza di razze aliene che vivono sul pianeta Terra insieme agli umani, ormai da secoli.\nNella serie creature come vampiri, licantropi, yeti e banshee sono infatti esseri realmente esistenti e provenienti da altri pianeti che si sono stanziati sulla Terra. Negli anni le presenze aliene sono state confuse e miticizzate dagli uomini dando luogo a leggende popolari e metropolitane, racconti mitici e folklorstici (da cui il titolo originale).\nL'Alleanza, nata negli anni quaranta, ha lo scopo di difendere l'umanit\u00e0 dalle razze aliene che ne vogliono l'annientamento (come i Licantropi) o l'assimilazione (come i Vampiri).\nLa serie prende il via quando Nick Logan, cacciatore di taglie si trova ad avere come obbiettivo una ragazza davvero insolita: Sh'lainn Blaze, una Banshee in fuga sia dal suo popolo che dall'Alleanza. Seguendo la ragazza scopre l'esistenza degli alieni e di essere dotato della capacit\u00e0 di vedere oltre i loro inganni, desideroso di giocare il suo ruolo nella difesa della Terra e scoprire la verit\u00e0 dietro la scomparsa di suo padre, avvenuta vent'anni prima, Logan si unisce all'Alleanza assieme a Sh'lainn che a sua volta desidera essere un ponte di congiunzione tra la razza umana e gli alieni presenti sulla Terra; i due partner col proseguire della serie si innamoreranno l'uno dell'altra e scopriranno che ci sono verit\u00e0 molto pi\u00f9 oscure di quanto l'Alleanza abbia loro rivelato, il confine tra ci\u00f2 che \u00e8 falso e ci\u00f2 che \u00e8 vero inizia a vacillare ed andando contro tutti Logan e Sh'lainn scopriranno la verit\u00e0 sul pi\u00f9 grande insabbiamento della storia dell'umanit\u00e0: Il complotto di Roswell.\nOra le varie razze della Terra si troveranno costrette ad unirsi contro il vero nemico, gli Shadoen, l'origine di ogni discordia tra alieni e umani.\nProduzione.\nLa serie \u00e8 stata ideata da Kaaren Lee Brown ma l'episodio pilota venne scritto da Bob Forward e Greg Johnston, gli Story Editor. Inizialmente si pensava di rendere l'intera serie un film d'animazione della gigantesca durata di 21 ore o una serie di 20 episodi della durata di 40 minuti ciascuno. Ad ogni modo alla fine si opt\u00f2 per una serie di 40 episodi prodotti con un budget di 500.000 $ l'uno, ed un forte ausilio di effetti speciali forniti dalla Epoch Ink di Santa Monica, California.\nI talenti artistici dello show sono Joe Pearson, Tom Tataranowicz, Chuck Patton, Brad Coombs, Young Yoon, Harry Warner, Rick Ungar, Brad Rader e Greg Davidson, mentre la produttrice \u00e8 Stephanie Graziano.\nNegli USA la serie \u00e8 uscita in DVD nel tardo 2010 in cinque cofanetti che comprendono i primi 26 episodi.\nDoppiatori.\nDi seguito sono elencati i principali personaggi e i doppiatori, sia in originale che in italiano:\nVideogioco.\nIl 3 luglio 2001, Roswell Conspiracies: Aliens, Myths and Legends, \u00e8 stato adattato in un videogioco uscito per PlayStation e Game Boy Color. Curiosamente la pubblicazione \u00e8 avvenuta un anno esatto dopo la fine della trasmissione della serie in madre patria: il 3 luglio 2000."}
{"id": "2151119", "revid": "599013", "url": "https://it.wikipedia.org/wiki?curid=2151119", "title": "Enrico Pezzi", "text": "Biografia.\nNacque a Collevecchio, Rieti, il 22 maggio 1897 da una famiglia di consolidate tradizioni militari: il padre Luigi, generale d'artiglieria, i fratelli Pio, sottotenente di fanteria, deceduto sulle montagne del Carso il 23 ottobre 1915 alla giovane et\u00e0 di 19 anni e Mario, diventato in seguito generale di squadra aerea, detentore del primato di altezza per velivoli con motore a pistoni (17.083 metri), primato ancor oggi imbattuto.\nInizi\u00f2 la sua carriera militare nell'aprile del 1917, quando, come allievo della Scuola militare di Roma, venne ammesso alla Regia Accademia Militare di Artiglieria e Genio di Torino per frequentare il corso di allievo ufficiale di complemento del Regio Esercito.\nPromosso sottotenente nel febbraio del 1918 ed assegnato all'Artiglieria da campagna, specialit\u00e0 nell'ambito della quale partecip\u00f2 agli ultimi mesi della prima guerra mondiale. Attratto ben presto dal fascino del volo, nel luglio del 1923 venne ammesso a frequentare il corso per \"osservatore d'aeroplano\" conseguendo il relativo brevetto nel gennaio dell'anno successivo. Il suo primo impiego fu nella campagna della Tripolitania, dopo che nel luglio del 1924 era transitato, con il grado di tenente, nel ruolo naviganti della nuova Arma aeronautica. Sono di questo periodo la sua prima Croce al merito di guerra e la sua prima Medaglia d'argento al valor militare.\nPromosso capitano nel giugno 1926, venne assegnato al comando della 28\u00aa Squadriglia del 62\u00ba Gruppo Ricognizione Aerea (costituito nel 1924), di base all'aeroporto di Pisa San Giusto, conseguendo l'anno successivo il brevetto di pilota d'aeroplano presso la scuola di Cerveteri (Roma) dove era stato temporaneamente distaccato.\nRientrato a Pisa nel maggio del 1928, divenne quindi pilota militare su velivolo Ansaldo A.300/4. \nDal 28 maggio 1928 comanda la 24\u00aa Squadriglia fino al 10 ottobre 1931.\nFu quello il periodo in cui strinse rapporti sempre pi\u00f9 intensi con la citt\u00e0 di Pisa, tanto che nel 1929 si un\u00ec in matrimonio con la signorina Elena Queirolo, figlia dell'illustre clinico professor Giovan Battista Queirolo, senatore del Regno, stabilendo cos\u00ec la propria dimora nella citt\u00e0 toscana.\nTrasferitosi nell'ottobre del 1931 all'Aeroporto di Bresso (MI) con il grado di Maggiore per un periodo di comando presso il 23\u00ba Gruppo Caccia Terrestre del 3\u00ba Stormo ed all'Aeroporto di Ferrara-San Luca nel luglio del 1932, per un analogo incarico presso il XLV Gruppo del 14\u00ba Stormo Bombardamento Diurno, fece ritorno a Pisa nell'aprile del 1934 per assumere il comando, con il grado di maggiore del 62\u00ba Gruppo Osservazione Aerea nonch\u00e9 dell'aeroporto di San Giusto. Mantenne tale incarico fino al settembre del 1936 quando, promosso tenente colonnello, prese parte alle operazioni in Africa Orientale dove, in qualit\u00e0 di comandante della base avanzata di Gura (Eritrea), dove fu decorato con una seconda Medaglia d'argento al valor militare.\nRimpatriato nel dicembre del 1936, fu assegnato al 20\u00ba Stormo Osservazione Aerea di stanza a Centocelle assumendone il comando nel novembre del 1937, un mese esatto dopo la sua promozione a colonnello per meriti di guerra. Dal mese di dicembre dell'anno successivo, alla testa dello Stormo \"Sparvieri\", combatt\u00e9 nella guerra di Spagna, dove merit\u00f2 una terza Medaglia d'argento al valor militare.\nNon appena rimpatriato, nel luglio del 1939 assunse il comando, sull'aeroporto di Reggio Emilia, del neocostituito 41\u00ba Stormo Bombardamento Terrestre, con il quale oper\u00f2 durante la seconda guerra mondiale partecipando alle campagne di Malta e dell'Africa settentrionale.\nNell'aprile del 1941 lasci\u00f2 il comando del 41\u00ba Stormo per transitare alla 9\u00aa Brigata Aerea \"Leone\" (poi 9\u00aa Brigata aerea ISTAR-EW) di cui, nel giugno successivo, assunse il comando. Per le sue brillanti qualit\u00e0 di uomo e di comandante dimostrate in ogni teatro di guerra, fu decorato con la quarta Medaglia d'argento al valor militare, e nel febbraio del 1942 ebbe la promozione a Generale di brigata aerea a scelta assoluta, divenendo cos\u00ec il pi\u00f9 giovane generale della Regia Aeronautica.\nNominato immediatamente comandante dell'Aviazione Italiana in Russia, seppe distinguersi anche in questa ultima, tragica campagna, per le sue capacit\u00e0 militari e per le sue qualit\u00e0 umane, meritandosi la Croce di Cavaliere dell'Ordine militare di Savoia e la quinta Medaglia d'argento al valor militare, questa volta sul campo. Le sue capacit\u00e0 militari vennero riconosciute anche dall'alleato germanico che lo decor\u00f2 con la Croce al merito dell'Ordine dell'Aquila tedesca di I classe con spade, con la Croce di Ferro di 2\u00aa classe (brevetto rilasciato in data 22 luglio 1942) e, successivamente, quella di I classe (brevetto rilasciato in data 5 agosto 1942).\nL'ultimo volo.\nIl 29 dicembre 1942, appreso che a \u010certkovo, nell'ansa del Don, erano rimasti accerchiati circa 12\u00a0000 soldati di cui 2\u00a0000 circa feriti, egli decise di partire personalmente con il colonnello medico Federico Bocchetti, dalla base di Voroscilovgrad a bordo di un trimotore Savoia-Marchetti S.M.81 Pipistrello, per portare organizzare i soccorsi, medicinali e per recuperare i feriti pi\u00f9 gravi. I membri dell'equipaggio del trimotore scomparso furono:"}
{"id": "2151120", "revid": "1776051", "url": "https://it.wikipedia.org/wiki?curid=2151120", "title": "Between Heaven and Hell", "text": "Between Heaven and Hell \u00e8 il disco di debutto del gruppo musicale heavy metal greco Firewind. Tutte le musiche sono composte da Gus G., mentre tutti i testi sono scritti da Stephen Fredrick, a parte la cover degli Scorpions \"Pictured Life\"."}
{"id": "2151122", "revid": "1486495", "url": "https://it.wikipedia.org/wiki?curid=2151122", "title": "Mostruosi marziani - Butt-Ugly Martians", "text": "Mostruosi marziani - Butt-Ugly Martians (\"Butt-Ugly Martians\") \u00e8 una serie televisiva animata al computer prodotta dallo studio britannico Just Entertainment in collaborazione con Mike Young Productions e DCDC Limited. I diritti di distribuzione sono stati venduti a ITV nel 2000 e la serie \u00e8 andata in onda su CITV dal 19 febbraio 2001 al 21 febbraio 2003. In Canada, \u00e8 stata trasmessa su Teletoon a partire dal 4 settembre 2001 mentre e negli Stati Uniti \u00e8 arrivata su Nickelodeon il 9 novembre seguente. In Italia \u00e8 invece \u00e8 stata trasmessa per la prima volta su Italia 1 nel corso del 2002.\nDal cartone animato sono stati tratti anche tre videogiochi: \"Butt Ugly Martians: Zoom or Doom\" per PlayStation 2, \"Butt-Ugly Martians: B.K.M. Battles\" per Game Boy Advance e \"Butt-Ugly Martians: Martian Boot Camp\" per PC. Il franchise ha anche generato una linea di giocattoli ad opera della Hasbro.\nTrama.\nI Mostruosi Marziani (\"B.U.M\", acronimo di Butt-Ugly Martians) sono tre amici alieni costretti a invadere i pianeti della galassia per conto del malvagio Imperatore Bog, ma quando vengono inviati sulla Terra diventano dipendenti dalla cultura americana. Decidendo di non invaderla, i tre fingono semplicemente di occuparla e diventano amici con tre ragazzi del posto: Mike, Cedric e Angela. I Brutti Marziani continueranno cos\u00ec a frequentare la Terra, almeno finch\u00e9 l'Imperatore Bog non li scopre."}
{"id": "2151132", "revid": "122997924", "url": "https://it.wikipedia.org/wiki?curid=2151132", "title": "LaLaura", "text": "Biografia.\nAlterna l'attivit\u00e0 giornalistica a \"Il Corriere della Sera\" a quella di curatrice e autrice radiofonica.\nInizia a collaborare come speaker con Fabio Volo nelle prime edizioni de \"Il Volo del mattino\" su Radio DeeJay per poi diventare conduttrice radiofonica in proprio su Play Radio e successivamente Rai Radio 2, per la quale conduce alcuni programmi, tra cui \"Barabba\", \"Scatole cinesi\", \"Fuori di Festa\", \"Meglio stasera\", \"Esclusi i presenti\" e \"Miracolo italiano\".\n\u00c8 autrice di una biografia non ufficiale dei Backstreet Boys ed \u00e8 autrice dei programmi televisivi di Fabio Volo per MTV.\nHa condotto la prima edizione del programma mattutino Forrest su Rai Radio 1, assieme a Luca Bottura (nella seconda edizione del programma, dal 13 settembre 2021, ha lasciato il posto a Marianna Aprile).\nConduzioni radiofoniche.\nTra il 2006 e il 2007 ha condotto su Play Radio il programma del drive time serale \u00ab Citofonare Play \u00bb assieme a Flavia Cercato\nPer Rai Radio 2 ha condotto i seguenti programmi:\nPer Rai Radio 1, dal 22 settembre 2020 conduce, insieme a Luca Bottura, il programma Forrest."}
{"id": "2151146", "revid": "1543377", "url": "https://it.wikipedia.org/wiki?curid=2151146", "title": "Taylor Fuchs", "text": "Biografia.\nNato a White City in Saskatchewan (Canada), Taylor Fuchs comincia la propria carriera di modello all'et\u00e0 di vent'anni, firmando un contratto con l'agenzia di moda \"Public Image Worldwide\". Nel 2007 debutta sfilando per Burberry, Dolce &amp; Gabbana, Fendi, e Lindberg. Contemporaneamente compare sulle riviste \"10 men\" e \"GQ\".\nNel 2008 diventa testimonial per le campagne pubblicitarie di Dolce &amp; Gabbana, di Gianfranco Ferr\u00e9, di Benetton e di Valentino (insieme a Angela Lindvall e Isabeli Fontana). Nello stesso anno sfila per Missoni, Moschino, e Valentino fra Milano e Parigi, e per Lacoste e John Varvatos a New York nel 2009 sfila per Bensimon Argentina . Compare inoltre sulla copertina di Num\u00e9ro, fotografato da Greg Kadel.\nAd agosto passa dalla \"Public Image Worldwide\" alla prestigiosa \"Wilhelmina Models\", e viene nominato dalla rivista Forbes come il modello maschio del 2008 di maggior successo, scendendo alla nona posizione l'anno successivo."}
{"id": "2151147", "revid": "125988582", "url": "https://it.wikipedia.org/wiki?curid=2151147", "title": "Hyundai i10", "text": "La Hyundai i10 \u00e8 una piccola autovettura prodotta dalla casa automobilistica coreana Hyundai Motor Company dal 2007, di cui nel 2013 \u00e8 stata presentata la seconda serie e nel 2020 la terza.\nEntrambe le generazioni si basano sul pianale della Kia Picanto del 2004.\ni10 PA (2007-2013).\nLa i10 \u00e8 il secondo modello della gamma Hyundai ad adottare la nuova nomenclatura introdotta dal modello i30. \u00c8 stata realizzata per andare a sostituire il modello Atos che ha riscontrato un buon successo soprattutto in Europa; la i10 quindi raccoglie alcune principali caratteristiche dell'antenata al fine di replicarne i risultati commerciali. Mantiene lo schema di piccola monovolume, presenta numerose colorazioni per la carrozzeria per andare incontro ad un pubblico giovanile.\nIl progetto della i10, identificato dal codice \"PA\", \u00e8 stato studiato presso il centro di ricerche e sviluppo che la Hyundai possiede in Corea del Sud; l'intento della Hyundai andava oltre la creazione di una semplice erede di un vecchio modello ma si voleva realizzare un'auto completamente nuova dal prezzo contenuto da poter vendere sui principali mercati emergenti e non. Cos\u00ec per telaio viene utilizzato una versione aggiornata del pianale Kia Picanto, rivisto soprattutto all'avantreno per potersi adattare al meglio alla carrozzeria monovolume. L'abitacolo punta sull'abitabilit\u00e0 con una plancia dalle grandi dimensioni che ospita il comando del cambio in posizione elevata. Un'altra novit\u00e0 introdotta per la i10 \u00e8 stato il propulsore a gasolio destinato soprattutto alla commercializzazione europea.\nL'invecchiamento progressivo della gamma Atos (in listino dal 1998 e aggiornata nel 2004) ha provocato anche un calo delle vendite per la Hyundai nel segmento della citycar e ci\u00f2 ha spinto i tecnici ad una riduzione nei tempi di progettazione e di sviluppo in modo da poter anticipare sia l'inizio della produzione che delle vendite. Non ne \u00e8 stato presentato alcun prototipo e la i10 viene svelata al pubblico gi\u00e0 in veste definitiva al Salone dell'Automobile di Nuova Delhi in India, luogo strategico dove veniva prodotta la Hyundai Atos, per entrare in produzione nel fine 2007 presso l'impianto di Chennai facente parte della divisione \"Hyundai Motor India Limited\". In Europa la presentazione \u00e8 avvenuta al Motor Show di Bologna e l'auto \u00e8 stata importata a partire dal 2008 accompagnata da una discreta offerta di motorizzazioni sia diesel che benzina fino al GPL. Inizialmente nello stabilimento di Chennai erano presenti due linee produttive con una capacit\u00e0 di 1.300 autovetture al giorno alle quali se ne aggiunse anche una terza che aument\u00f2 i volumi del 40% portando la produzione a 1.800 Hyundai i10 al giorno in modo da poter sostenere le numerose richieste dal Vecchio Continente.\nNei mercati emergenti l'auto riscuote abbastanza successo, si aggiudica l\"'Indian Car of the Year\" (ICOTY) 2008 (ovvero \"Auto dell'Anno\" in India), in Malaysia \u00e8 stata premiata come \"\"Miglior Auto per il Popolo\" ai \"VCA Auto Industry Awards\" 2009. Nel dicembre del 2008 \u00e8 stata eletta \"Auto dell'Anno\" 2009 in Cile, \"Auto dell'anno\" in Grecia sempre nel 2009, premiata da \"Autoweek\" come \"Best Value For Money\" nei Paesi Bassi ed eletta \"Auto pi\u00f9 conveniente\"\" dal periodico \"Your Style\" in Polonia.\nNel giugno del 2008 la Hyundai aveva gi\u00e0 venduto 184.465 esemplari in tutto il mondo e durante il primo anno di produzione soltanto in Europa la casa \u00e8 riuscita a vendere oltre 90.000 esemplari. L'ultimo premio, in ordine cronologico, risale all'estate del 2010 quando venne eletta \"Best City Car\" dalla rivista inglese \"AutoExpress\".\nIl design.\nLa i10 \u00e8 lunga 3,57 metri, larga 1,60 e alta 1,54 metri. Data l'economicit\u00e0 del disegno della carrozzeria, reso necessario per tenere bassi i costi di stampaggio e quindi del prezzo di vendita (essendo l'auto principalmente pensata per i mercati emergenti) il profilo estetico della vettura non presenta evidenti originalit\u00e0 stilistiche, gran parte della carrozzeria risulta piatta, priva di giochi di superficie e la personalit\u00e0 estetica emerge quasi unicamente da alcuni particolari. Lo stile \u00e8 ripreso dal modello i30 caratterizzato da linee tondeggianti e prive di spigoli. Nel frontale \u00e8 presente la piccola calandra che ospita il logo, la stessa calandra sulle versioni di punta \u00e8 cromata. Un ampio fascione scuro si trova nel paraurti mentre alle estremit\u00e0 sono stati posizionati i fendinebbia con fasce paracolpi. I gruppi ottici anteriori possiedono una forma simile ad un triangolo ma dagli spigoli smussati. La fiancata presenta come unico elemento distintivo la linea di cintura che risale nel posteriore verso il montante. Infine nel posteriore il portellone presenta una maniglia con cornice cromata. Il passo misura 2,380 metri.\nL'interno rispetto all'Atos \u00e8 pi\u00f9 spazioso e comodo, ma rimane molto spartano negli assemblaggi e nei materiali; la plancia ha un disegno semplice ma pi\u00f9 moderno rispetto al modello precedente ed \u00e8 caratterizzata da vaste superfici piene e poco elaborate per mantenere bassi i costi di stampaggio. Una linea ad onda separa in due parti il cruscotto, la cui personalit\u00e0 estetica viene perlopi\u00f9 ricavata con contrasti cromatici. Possiede il comando del cambio in posizione rialzata, il quadro strumenti \u00e8 a tre quadranti con grafica a sfondo scuro oppure bianco e retroilluminazione verde, nella parte centrale si trova l'impianto di climatizzazione con le bocchette d'aerazione divise dall'autoradio, i comandi del clima e sono posizionati leggermente pi\u00f9 in basso. Per il mercato europeo sono disponibili anche le rifiniture in plastica che imitano l'alluminio. Un piccolo schermo del computer di bordo viene integrato dal tachimetro. L'abitacolo \u00e8 omologato per cinque persone, per il mercato europeo \u00e8 stata scelta una tapezzeria in tonalit\u00e0 scure, per l'Asia tonalit\u00e0 chiare. Il bagagliaio possiede un volume pari a 225 litri ampliabili fino a 910 con lo schienale del divanetto posteriore ribaltato.\nAltre differenze presenti tra le versioni europee e quelle destinate ai mercati emergenti si concentrano nell'abitacolo dove i sedili, nelle i10 destinate ai mercati meno esigenti, presentano i poggiatesta integrati e autoradio non fornito di serie e sostituito da un vano portaoggetti sdoppiato (viene fornita l'installazione a pagamento) mentre esteticamente vengono equipaggiate con cerchi in acciaio dalle dimensioni minori (13\" mentre in Europa sono di 14\" per le versioni base).\nLa dinamica.\nLa i10 viene realizzata sullo stesso telaio di base della Kia Picanto, una struttura compatta che la Hyundai ha in parte rinnovato: \u00e8 stata irrigidita in modo da poter aumentare la sicurezza in caso d'impatto, inoltre a causa della maggior altezza della carrozzeria (rispetto alla Picanto) anche il baricentro della vettura \u00e8 pi\u00f9 alto quindi gli ingegneri Hyundai hanno apportato alcune modifiche strutturali. La scocca viene realizzata secondo standard minimi europei (indispensabili per la commercializzazione in UE) con acciai alto resistenziali a deformazione programmata, anche le portiere rispettano gli standard: sono dotate di barre d'acciaio anti intrusione e di rinforzi aggiuntivi. La trazione \u00e8 anteriore con motore in posizione trasversale, le sospensioni anteriori sono a geometria MacPherson con ruote indipendenti e barra stabilizzatrice mentre il retrotreno adotta la soluzione a ruote interconnesse da un ponte torcente e barra stabilizzatrice. Gli ammortizzatori sono a gas e l'impianto frenante sfrutta dei dischi auto ventilati all'avantreno e dei dischi pieni al retrotreno.\nTra i principali dispositivi di sicurezza presenti di serie vi sono: il sistema anti bloccaggio delle ruote motrici (\"ABS\"), il ripartitore di frenata (\"EBD\"), dispositivo di frenata assistita (\"BAS\"), airbag lato guida e lato passeggero disattivabile, sono presenti inoltre i fendinebbia. Le versioni pi\u00f9 costose dispongono anche degli airbag laterali e per la testa, controllo elettronico della stabilit\u00e0 (\"ESP\") e della trazione (\"TCS\"). Nel 2008 la Hyundai i10 viene sottoposta ai crash test dall'ente Euro NCAP totalizzando il punteggio complessivo di quattro stelle su un massimo di cinque: la monovolume coreana dimostra una maggiore attenzione per la sicurezza soprattutto nella protezione degli adulti, riceve quattro stelle (su cinque) anche nella protezione dei bambini e tre stelle (su quattro) nell'investimento pedoni.\nRestyling 2010.\nNel settembre 2010 la Hyundai introduce un restyling per la i10 che vede modifiche soprattutto al frontale della vettura con l'adozione della nuova calandra esagonale ispirata al linguaggio stilistico Fluidic Sculpture gi\u00e0 adottato dai modelli pi\u00f9 grandi com le i30, i40, ix35. Il logo della casa viene spostato nella calandra, i modelli di punta introducono i retrovisori con gli indicatori di direzione inglobati. Al posteriore ridisegnato il paraurti e i fanali. Anche gli interni vengono rinnovati con il nuovo quadro comandi ingloba uno computer di bordo pi\u00f9 grande con luci a LED e vengono aggiunti i comandi al volante per le versioni dotate di Bluetooth. Vengono proposti nuovi tessuti interni in colore rosso e nero e anche nuovi cerchi in lega da 14\" e copricerchi.\nPrototipi derivati dalla i10.\nDalla i10 sono stati ricavati alcuni prototipi presentati nei principali saloni internazionali: la prima in ordine cronologico \u00e8 stata la \"Hyundai i10 i-Blue\" realizzata per il Salone di Ginevra edizione 2009 che ha anticipato la futura gamma ecologica \"BlueDrive\" caratterizzata da motori piccoli e parchi nei consumi con emissioni inquinanti limitate: infatti questa speciale i10 veniva caratterizzata da un motore tre cilindri di soli 800\u00a0cm\u00b3 dotato di turbocompressore, funzionante sia a benzina che a metano, capace di erogare 98 cavalli (72 kW) e di emettere 65 grammi di anidride carbonica al chilometro nel ciclo misto. Esteticamente si differenziava per l'aerodinamica accurata con calandra chiusa e verniciata di blu (lo stesso colore della carrozzeria) con aerografie di colore verde in stile nido d'ape. Secondo la casa il motore 800 tricilindrico equipagger\u00e0 alcuni modelli futuri.\nAl Salone di Francoforte 2009 viene presentata la \"i10 Electric\" ovvero la versione equipaggiata con un motore elettrico capace di 49 kW e 210 N\u00b7m di coppia massima abbinata ad accumulatori litio-polimeri con autonomia di 160 km. La \"i10 Electric\" \u00e8 in grado di raggiungere la velocit\u00e0 massima di 128\u00a0km/h e di scattare da 0 a 100\u00a0km/h in 15 secondi. La produzione in serie non \u00e8 prevista ma alcuni esemplari saranno forniti ad enti pubblici della Corea del Sud. Le batterie sono state sviluppate dalla coreana LG. Il progetto della i10 Electric ha subito alcune modifiche sia a livello estetico che tecnico e nel 2010 \u00e8 stata presentata la nuova versione chiamata \"Hyundai BlueOn\".\nInoltre nell'estate 2010 la Hyundai ha allestito due i10 per i mondiali di calcio: gli esemplari presentavano numerose soluzioni da show car come la carrozzeria rivestita con erbetta sintetica come i campi di calcio, cerchi in lega ispirati ai palloni da calcio, al posto dei gusci dei retrovisori sono state applicate delle scarpe da football, porta con rete imbullonata sul cofano e interni in pelle con varie soluzioni ispirate sempre al mondo del pallone. Le due i10 sono state protagoniste di alcune manifestazioni in veste di sponsor ufficiale; al termine di ci\u00f2 uno dei due esemplari \u00e8 stato messa all'asta per beneficenza.\nMotorizzazioni.\nLa gamma motori si compone di tre propulsori, due alimentati a benzina disponibili anche in versione \"BlueDrive\" (ribattezzata nel 2013 \"Econext\") a doppia alimentazione benzina e gas GPL e un turbodiesel. Il motore benzina d'accesso \u00e8 il 1.1 quattro cilindri facente parte della famiglia motoristica \"Hyundai Epsilon\": si tratta dell'ultima evoluzione denominata \"iRDE\" di questo 1.1 gi\u00e0 utilizzato in passato dalla Atos e dalla Getz. La sigla \"iRDE\" \u00e8 acronimo di \"i\"ntelligent \"R\"esponsive \"D\"rive \"E\"ngine e viene utilizzata per indicare le principali caratteristiche che gi\u00e0 sulla Atos lo hanno reso affidabile e parco nei consumi: utilizza l'iniezione elettronica Bosch, distribuzione a tre valvole per cilindro (12 valvole totali) e nel cofano della i10 eroga 66 cavalli di potenza massima per una coppia motrice pari a 99 N\u00b7m a 2.800 giri al minuto. Omologato Euro 4 viene accoppiato ad un cambio manuale a cinque rapporti oppure ad un cambio automatico a quattro rapporti. Il 1.1 12V \"Epsilon\" \u00e8 disponibile anche in doppia alimentazione \"BlueDrive\" (ribattezzata \"Econext\" nel 2013) a GPL. Nella versione a cambio automatico a 4 rapporti i consumi peggiorano sensibilmente. Successivamente il motore viene aggiornato per rispettare la normativa Euro 5.\nIl secondo motore a benzina disponibile \u00e8 il 1.2 16V facente parte della famiglia motoristica \"Hyundai Kappa\": si tratta di un motore di nuova concezione prodotto in India e sviluppato appositamente per i modelli compatti del gruppo \"Hyundai-Kia Automotive\". Sfrutta una architettura meccanica con doppio albero a camme in testa, blocco e testata in alluminio, il peso \u00e8 contenuto in 82,4\u00a0kg. Quattro valvole per cilindro e iniezione elettronica multipoint Bosh, la cilindrata \u00e8 di 1.248 cm\u00b3 ed eroga la potenza massima di 78 cavalli a 6.000 giri al minuto, la coppia massima \u00e8 di 118 N\u00b7m a 4.000 giri al minuto. Il motore 1.2 \"Kappa\" \u00e8 disponibile solo con trasmissione manuale a cinque rapporti, \u00e8 omologato Euro 4 e viene prodotto dal 2009 anche in versione \"BlueDrive\" a doppia alimentazione a gas. Per il mercato indiano la Hyundai ha sviluppato una versione specifica di questo 1.2 dalla cilindrata ridotta a 1.197\u00a0cm\u00b3, potenza massima di 80 cavalli e consumi leggermente pi\u00f9 bassi inoltre il 1.2 \"Kappa\" versione indiana \u00e8 gi\u00e0 conforme alla normativa Euro 5.\nIl propulsore diesel fa parte della famiglia motoristica \"U-Line\": si tratta del tre cilindri 1.1 \"CRDI\" common rail con turbina a geometria variabile (\"VGT\") che gi\u00e0 equipaggiava la Kia Picanto. La distribuzione \u00e8 a quattro valvole per cilindro (12 valvole totali), doppio albero a camme in testa, blocco cilindri in ghisa e testa in alluminio. Eroga 75 cavalli a 4.000 giri al minuto con coppia massima di 153 N\u00b7m a 1.900 giri al minuto. Viene omologato Euro 4 ed \u00e8 abbinato al cambio manuale a cinque rapporti. Il filtro antiparticolato non \u00e8 disponibile. In seguito allo scarso successo, questa variante diesel viene ritirata dal mercato italiano con l'introduzione del restyling nel fine 2010.\nNel 2011 la gamma motori viene rinnovata, entra in listino il nuovo motore 1.0 \"Kappa\" a tre cilindri che non sostituisce il precedente 1.1 Epsilon quattro cilindri ma va ad affiancarlo; il nuovo 1.0 eroga 69 cavalli, possiede blocco e tastata in alluminio, quattro valvole per cilindro (12 valvole totali) e iniezione elettronica Bosch multipoint. \u00c8 abbinato al cambio manuale a cinque rapporti e al sistema ISG (Start&amp;Stop). In contemporanea debutta anche il motore 1.1 potenziato a 69 cavalli e riomologato Euro 5.\nNel 2012 la i10 con il motore 1.2 a quattro cilindri (a causa delle scarse richieste) non viene importata pi\u00f9 in Italia, mentre dall'inizio del 2013, il 1.0 a benzina, sempre in Italia, non viene pi\u00f9 importato, sostituito dal 1.1 (unico motore in listino fino al 2013, fino alla fine della produzione) proposto anche con alimentazione bifuel a GPL (in un primo momento denominata \"BlueDrive\", dal maggio 2013 ribattezzata \"Econext\").\ni10 IA (dal 2013-2019).\nAl salone dell'automobile di Francoforte del 2013 \u00e8 stata presentata la nuova generazione, la cui produzione europea \u00e8 iniziata poco dopo a \u0130zmit in Turchia. La commercializzazione ha avuto inizio nel 2014.\nRispetto alla prima versione gli ingombri di lunghezza e larghezza sono leggermente aumentati mentre \u00e8 leggermente diminuita l'altezza.\nLe motorizzazioni, sia benzina sia diesel, restano le stesse della serie precedente come cilindrata, semplicemente aggiornate.\nNel 2014 ne viene realizzata la versione Sport per il solo mercato tedesco in 300 esemplari. Tale modello era costituito da un nuovo body kit aerodinamico sportivo, cerchi in lega da 17\", assetto ribassato e decalcomanie dedicate.\nSotto il punto di vista della sicurezza automobilistica anche la seconda serie \u00e8 stata sottoposta alle prove d'impatto dell'Euro NCAP, ottenendo il risultato di 4 stelle come per la prima generazione.\ni10 AC3 (dal 2019).\nLa Hyundai ha presentato la terza generazione della i10 al salone di Francoforte nell'autunno 2019, con le vendite che sono iniziate da dicembre 2019. I primi modelli sono stati consegnati a febbraio 2020.\nRispetto al modello precedente, le dimensioni sono aumentate ed \u00e8 disponibile solo con carrozzeria a cinque porte. La terza generazione della i10 \u00e8 disponibile in cinque varianti: Pure, Select, Trend, Style e N Line. Quest'ultimo \u00e8 disponibile solo con la motorizzazione pi\u00f9 potente.\nAlla fine del 2020, la i10 \u00e8 stata testata dall'Euro NCAP, ricevendo solo tre stelle su cinque."}
{"id": "2151155", "revid": "1543377", "url": "https://it.wikipedia.org/wiki?curid=2151155", "title": "Ram\u00f3n Carosini", "text": "Biografia.\nSoprannominato \"Monchi\" o \"Doctor\" perch\u00e9 laureato in Medicina, al termine della carriera sportiva \u00e8 rimasto a vivere in Spagna, dove esercita la professione di traumatologo.\nCarriera.\nClub.\nGiocatore totale e dal talento indiscutibile, eccelleva nei dribbling e nelle finte. Inizi\u00f2 come portiere di calcio poich\u00e9 costretto dai fratelli pi\u00f9 grandi. Durante tutte gli anni '80 fu il giocatore di riferimento mondiale per il ruolo di pivot. Nel novembre del 1985 si trasferisce alla formazione spagnola dell'Intervi\u00f9 Lloyd's, della quale diventer\u00e0 uno dei giocatori simbolo. Con l'istituzione della Divisi\u00f3n de Honor, il 1 ottobre 1989 Carosini realizza la prima rete della storia della LNFS.\nNazionale.\nCarosini \u00e8 stato nazionale paraguaiano dal Mondiale FIFUSA del 1982 sino a quello vittorioso del 1988, vincendo la classifica cannonieri sia nel 1982 che nel 1985, venendo inoltre eletto miglior giocatore delle edizioni del 1985 e del 1988. Nel 1992 ha accettato di partecipare con la nazionale paraguaiana al Mondiale FIFA del 1992 nel quale ha realizzato due reti in tre gare."}
{"id": "2151157", "revid": "666668", "url": "https://it.wikipedia.org/wiki?curid=2151157", "title": "Ramon Carossini", "text": ""}
{"id": "2151161", "revid": "110157", "url": "https://it.wikipedia.org/wiki?curid=2151161", "title": "Trading Twilight for Daylight", "text": "Trading Twilight For Daylight \u00e8 l'album di debutto del gruppo indie rock statunitense Great Northern. L'album fu registrato al \"Donner &amp; Blitzen\" studio in Arcadia, California, insieme al produttore Mathias Schneeberger, gi\u00e0 produttore dei Queens of the Stone Age. Il titolo fu concepito da Rachel Stolte che dichiar\u00f2 che il crepuscolo \u00e8 il periodo favorito del giorno, e che desidererebbe che duri di pi\u00f9.\nL'album, fu pubblicato negli Stati Uniti il 15 maggio 2007.\nIl singolo \"Home\" fu usato per una pubblicit\u00e0 nel 2008 per la Nissan Murano, ed inoltre fu inserita nella colonna sonora del film 21 con Jim Sturgess.\nLa loro canzone \"Low is a Height\" fu usata per una pubblicit\u00e0 dell'NBA. Loro registrarono la canzone \"Into the Sun\" in Simlish inserita nell'EP di ."}
{"id": "2151167", "revid": "1348729", "url": "https://it.wikipedia.org/wiki?curid=2151167", "title": "Gottfried John", "text": "Biografia.\nNato a Berlino nel 1942, non ha mai conosciuto suo padre (gi\u00e0 sposato con un'altra donna) e perci\u00f2 \u00e8 cresciuto con la madre.\nNegli anni settanta e ottanta recit\u00f2 in vari film di Rainer Werner Fassbinder; il ruolo pi\u00f9 importante fu quello di Reinhold nel telefilm \"Berlin Alexanderplatz\". \u00c8 conosciuto a livello internazionale per aver interpretato il generale Ourumov in \"GoldenEye\" e Giulio Cesare in \"Asterix e Obelix contro Cesare\". Inoltre ha interpretato Paolo Naldini nel film per la televisione \"Vaticangate - Attentato al Papa\".\nDal 2004 fino alla morte fu sposato con la moglie Brigitte.\nNegli ultimi tempi gli fu riscontrato un cancro, malattia per la quale mor\u00ec il 1\u00ba settembre 2014; dopo i funerali, la salma venne inumata nel cimitero di Utting am Ammersee."}
{"id": "2151177", "revid": "117038858", "url": "https://it.wikipedia.org/wiki?curid=2151177", "title": "Federazione Fascista Svizzera", "text": "La Federazione Fascista Svizzera (in tedesco \"Schweizerische Faschistische Bewegung\", in francese \"F\u00e9d\u00e9ration Fasciste Suisse\") \u00e8 stato un movimento politico svizzero fascista, attivo negli anni trenta.\nStoria.\nIl movimento nacque nel 1932, fondato dal colonnello Arthur Fonjallaz: non voleva essere una piatta imitazione del Partito Nazionale Fascista ma fin\u00ec ugualmente per rilevare certi aspetti esteriori del fascismo italiano.\nFonjallaz seppe stringere relazioni dirette con il Duce, che lo ricevette in almeno 15 occasioni e gli concesse sussidi per pi\u00f9 di 600\u00a0000 franchi svizzeri. Il sostegno finanziario doveva servire ad arginare lo sviluppo del socialismo in Svizzera, ma anche a limitare quello del Frontismo, che Roma considerava un'emanazione del nazismo. \nI temi portati avanti dalla Federazione Fascista Svizzera furono, grosso modo, analoghi a quelli agitati dagli altri movimenti nazionalisti; rifiuto del liberalismo e del marxismo, aspirazione ad un ordine nuovo, lotta contro la massoneria e l'ebraismo. \nQuanto alla massoneria, la FFS assunse la guida della battaglia antimassonica raccogliendo 50\u00a0000 firme in calce ad una petizione al governo, che chiedeva appunto lo scioglimento delle societ\u00e0 segrete. Fu la cosiddetta \"Iniziativa Fonjallaz\" che gett\u00f2 momentaneo scompiglio nella tradizionale compagine massonica elvetica, in particolare nella nota Loggia di Ginevra.\nIl nome di Fonjallaz \u00e8 noto anche per un'altra storica iniziativa, quella del Congresso di Montreux, la prima assemblea della cosiddetta Internazionale Fascista (allora veniva chiamata anche \"Internazionale di Montreaux\"), che vide riuniti per la prima volta nel 1934, sotto l'egida del CAUR - i Comitati d'Azione per l'Universalit\u00e0 di Roma - alcuni dei pi\u00f9 noti esponenti del fascismo europeo: il danese Fritz Clausen, il norvegese Vidkun Quisling, il francese Marcel Bucard, l'olandese Arnold Meijer, il generale irlandese Eoin O'Duffy, il belga L\u00e9on Degrelle, sir Oswald Mosley, il greco George S. Mercouris, il rumeno Ion Mo\u021ba, l'ideologo spagnolo Gim\u00e9nez Caballero, Eugenio Coselschi.\nLa Federazione Fascista Svizzera verr\u00e0 sciolta il 20 novembre 1940. Fonjallaz verr\u00e0 processato alla fine della guerra e condannato a tre anni di reclusione.\nOrganizzazione e simboli.\nLa bandiera del FFS recava la croce bianca in campo nero; il segno distintivo dei militanti era invece un fascio littorio sormontato da uno scudo con le insegne nazionali. La divisa era la camicia nera (fino a quando le uniformi non vennero vietate nella Confederazione), il saluto era ovviamente quello romano. Tra gli slogans pi\u00f9 usati: \"La Svizzera agli svizzeri\".\nLa Federazione era affiancata dall'Opera Nazionale del Dopolavoro (\"Oeuvre Nationale de l'Apr\u00e8s-travail\"), organismo creato ad imitazione dell'italiana Opera Nazionale Dopolavoro e destinata ai nuovi aderenti.\nMolto forte era la sede ticinese, guidata dall'energico responsabile Pedrazzini. Nel Ticino operava anche un Centro di Studi Fascisti (anch'esso dipendente dall FFS), attraverso il quale era possibile accedere ad una vasta letteratura e materiale di propaganda fascista edito in Italia."}
{"id": "2151182", "revid": "599013", "url": "https://it.wikipedia.org/wiki?curid=2151182", "title": "Ichir\u014d Suzuki", "text": "Carriera in Giappone.\nPrima di approdare nella MLB, Suzuki disput\u00f2 una carriera di alto livello con gli Orix BlueWave (ora denominati Orix Buffaloes) nella Pacific League in Nippon Professional Baseball. Dal 1992, quando aveva 18 anni, al 2000, venne premiato per tre volte come miglior giocatore della lega e convocato all'All-Star per sette edizioni consecutive dal 1994 al il 2000. Chiuse la carriera in patria con 1.278 valide e una media battuta di .353. Nel novembre 2000 Suzuki firm\u00f2 un contratto triennale del valore di 13 milioni di dollari con i Seattle Mariners.\nCarriera negli Stati Uniti.\nSeattle Mariners (2001-2012).\nSuzuki approd\u00f2 negli Stati Uniti d'America nel 2001 e divenne il primo giocatore di posizione nato in Giappone a far parte della lega nordamericana. Allo stesso modo in cui molte squadre giapponese considerarono Ichiro troppo minuto nel Draft 1992, molti americani ritennero si sarebbero rivelato troppo fragile per competere contro i lanciatori della Major League e per sostenere una stagione regolare di 162 gare.\nDopo non avere espresso alcuna preferenza per il numero di uniforme da indossare, a Ichiro fu assegnato il numero 51 dai Mariners. Il giocatore inizialmente fu esitante perch\u00e9 esso era stato precedentemente indossato dalla stella Randy Johnson. Per evitare di offenderlo, Ichiro invi\u00f2 un messaggio personale a Johnson promettendo di non \"disonorare\" l'uniforme. Tali dubbi si rivelarono infondati, poich\u00e9 disput\u00f2 una stagione 2001 di alto livello, stabilendo un record per un rookie con 242 valide, il massimo per qualsiasi giocatore della MLB dal 1930. Le sue innumerevoli vittorie del Guanto d'oro come miglior difensore nel suo ruolo portarono a soprannominare il lato destro del campo del Safeco Field \"Area 51\".\nDebutt\u00f2 nella MLB il 2 aprile 2001, al Safeco Field di Seattle contro gli Oakland Athletics, battendo la sua prima valida nel primo lancio.\nCon una media battuta di .350 e 56 basi rubate a fine stagione, Ichiro fu il primo giocatore a guidare la sua lega in entrambe le categorie da Jackie Robinson nel 1949. La stagione vide due strisce di gare consecutive con almeno una valida rispettivamente di 25 e 23 partite, un'apparizione sulla copertina di \"Sports Illustrated\" e un'intensa attenzione dei media su entrambe le sponde del Pacifico. Tifosi dal Giappone pagarono tour da 2.000 dollari a volte solo per vedere le partite di Ichiro. Furono inoltre assegnati accrediti per i media a oltre 150 reporter e fotografi giapponesi.\nAiutato dalla decisione della Major League Baseball di consentire le votazione per l'All-Star Game in Giappone, Ichiro fu il primo rookie a guidare tutti i giocatori in votazioni per l'All-Star 2001. A fine anno fu premiato come MVP dell'American League e come rookie dell'anno della lega, diventando cos\u00ec il secondo giocatore della storia (dopo Fred Lynn) a ricevere entrambi i premi nella stessa stagione. Ichiro \u00e8 inoltre l'unico giocatore ad avere vinto i premi di MVP, Rookie dell'anno, Guanto d'oro, Silver Slugger Award ed essere partito come titolare nell'All-Star Game nella stessa stagione.\nIl 2001 fu una stagione regolare di eccezionale successo per la franchigia dei Seattle Mariners, che pareggiarono il record dei Chicago Cubs del 1906 con 116 vittorie. Nella sua unica apparizione ai playoff con i Mariners, Ichiro continu\u00f2 a battere con regolarit\u00e0, terminando con una media di .600 nelle American League Division Series contro i Cleveland Indians. La stagione di Seattle si chiuse per\u00f2 contro i New York Yankees nelle American League Championship Series, con Ichiro che fu tenuto a .222 in battuta. Il manager degli Yankees Joe Torre disse ai suoi lanciatori: \"Non lasciate che Ichiro vi batta. \u00c8 la chiave dell'attacco di Seattle\". Informato di tale dichiarazione, Ichiro afferm\u00f2: \"Se fosse vero, mi darebbe grande gioia. Ma non credo abbia ragione\".\nNel 2004, con 262 battute valide, stabil\u00ec il record MLB per valide in una stagione, migliorando il primato esistente che apparteneva a George Sisler e che resisteva da ben 84 anni (Sisler batt\u00e9 257 valide nella stagione 1920). Ichiro \u00e8 stato il primo giocatore militante in MLB a essere introdotto nella Hall of Fame del baseball giapponese. Fu anche chiamato a partecipare all'All-Star Game in ciascuna delle sue prime dieci stagioni MLB.\nNew York Yankees (2012-2014).\nNel luglio 2012 venne ceduto dai Seattle Mariners ai New York Yankees, in cambio di Danny Farquhar e D.J. Mitchell, dove rimase fino al termine della stagione 2014. \nMiami Marlins (2015-2017).\nNel gennaio 2015 firm\u00f2 come free agent per i Miami Marlins; il suo contratto dur\u00f2 fino alla stagione 2016, con opzione di prolungamento per la stagione 2017.\nIl 7 agosto 2016, Ichiro batt\u00e9 la Club delle 3.000 valide della sua carriera nella MLB al Coors Field contro i Colorado Rockies. Fu il secondo giocatore a tagliare quel traguardo con un triplo, dopo l'Hall of Famer Paul Molitor. L'ultimo giorno della stagione, il 2 ottobre 2016, disput\u00f2 la gara numero 2.500 nella MLB. Ichiro e Pete Rose sono gli unici giocatori della storia della MLB ad avere raggiunto tale numero di presenze nelle loro prime 16 stagioni.\nIl 6 luglio 2017 Ichiro batt\u00e9 due singoli contro i St. Louis Cardinals, salendo a quota 3.054 e superando il panamense Rod Carew come leader di tutti i tempi della MLB in valide per i giocatori non nati negli Stati Uniti. Il 3 novembre 2017 divenne free agent.\nRitorno a Seattle e ritiro (2018-2019).\nIl 7 marzo 2018 Ichiro firm\u00f2 un contratto di un anno per fare ritorno ai Seattle Mariners. Il 3 maggio Ichiro fu svincolato dalla squadra come giocatore e contestualmente introdotto nella dirigenza dei Mariners, nel ruolo di assistente speciale. L'11 maggio Ichiro fu chiamato a sostituire in panchina, il coach Many Acta, chiamato a sua volta a sostituire il manager Scott Servais, assente per assistere alla laurea della figlia. Intervistato, Suzuki non ha escluso il ritorno per la stagione 2019 nelle vesti di giocatore, dichiarando che si ritirer\u00e0 \"solo quando inizier\u00e0 a usare un bastone da passeggio\".\nIl 23 gennaio 2019 Ichiro rifirm\u00f2 con i Mariners con un contratto di minor league e un invito allo spring training incluso. Il 21 marzo 2019, dopo aver disputato le prime due partite della stagione regolare 2019, che si sono svolte al Tokyo Dome in Giappone tra i Mariners e gli Athletics, Ichiro si \u00e8 ritirato dal professionismo.\nNazionale.\nCon la nazionale di baseball del Giappone disput\u00f2 il World Baseball Classic 2006 e 2009."}
{"id": "2151183", "revid": "465169", "url": "https://it.wikipedia.org/wiki?curid=2151183", "title": "More Than a Feeling", "text": "More Than a Feeling \u00e8 un singolo del gruppo musicale statunitense Boston, il primo estratto dal primo album in studio \"Boston\" e pubblicato nel settembre 1976.\n\u00c8 stata inserita nel famoso gioco musicale \"Guitar Hero\" e nel film d'animazione \"Madagascar 2\". Il brano venne pubblicato come cover dalla band svedese Bad Habit negli anni ottanta.\nViene interpretata nella puntata I miei duemila metri quadri della serie televisiva \"Scrubs - Medici ai primi ferri\" da una air band formata da Turk come cantante, Ted Buckland come chitarrista, l'inserviente come bassista e il fattorino Lloyd come batterista.\nNel 2009 \u00e8 stata citata nel film \"L'uomo che fissa le capre\" come una canzone che aiutava Lyn Cassady (interpretato da George Clooney) a entrare nello stato di trance adeguato per la chiaroveggenza. \u00c8 stata inoltre inserita nella colonna sonora del film e nei titoli di coda.\n\u00c8 stata protagonista anche di una puntata della sit con \"The Middle\", quando all'auto ferma al semaforo guidata dalla moglie Frankie, con a bordo i figli Axl Sue e Brick , si affianca casualmente quella del marito Mike, il quale, non accortosi della presenza del resto della famigliola e con immenso stupore della stessa, sta ascoltando proprio questa canzone e, soprattutto, la sta cantando a squarciagola con un coinvolgimento emotivo assolutamente impensabile in una persona di solito piuttosto algida ed impassibile come lui. Il fatto crea i presupposti per tutta una serie di punzecchiamenti e Gag successive.\nNel 2004 la rivista Rolling Stone ha collocato il brano al 500\u00ba posto nella sua lista delle 500 migliori canzoni di tutti i tempi."}
{"id": "2151185", "revid": "838137", "url": "https://it.wikipedia.org/wiki?curid=2151185", "title": "Giuseppe Maria Mazzetti", "text": "Biografia.\nCarmelitano dell'Ordine della Beata Vergine del Carmine dell'antica osservanza, fu vescovo di Aquino, Sora e Pontecorvo dal 1836 al 1838 ed arcivescovo titolare di Seleucia di Isauria dal 1838 alla morte.\nNel 1837 fu eletto dal Re quale presidente della Regia Universit\u00e0 degli Studii e della Pubblica Istruzione a Napoli. Le sue idee e la sua attivit\u00e0 segnarono la rinascita dell'ateneo di Napoli. Su sua proposta il Re ordin\u00f2 l'istituzione di pubbliche scuole di agricoltura e di geometria in tutti i comuni del Regno.\nPi\u00f9 tardi si spost\u00f2 su posizioni pi\u00f9 conservative durante il periodo della reazione antiliberale. Per esempio nel 1847, prese il provvedimento di chiudere la scuola liberale di Bertrando Spaventa, professore di logica e metafisica all'ateneo napoletano.\nOpere.\nScrisse varie opere pedagogiche: \nGenealogia episcopale.\nLa genealogia episcopale \u00e8:"}
{"id": "2151186", "revid": "123608098", "url": "https://it.wikipedia.org/wiki?curid=2151186", "title": "Palazzo Nuovo (Belgrado)", "text": "Il Palazzo Nuovo (in serbo \u041d\u043e\u0432\u0438 \u0434\u0432\u043e\u0440, Novi Dvor) \u00e8 un palazzo storico della citt\u00e0 di Belgrado, capitale della Serbia.\nLocalizzazione.\nIl Palazzo Nuovo si trova nel centro di Belgrado, nel quartiere di \"Andri\u0107ev Venac\" nella municipalit\u00e0 di Stari Grad. Sorge di fronte al Palazzo Vecchio, sede dell'Assemblea cittadina, mentre il \"Parco dei Pionieri\" lo divide dalla Piazza Nikola Pasi\u0107, dove sorge il Parlamento serbo; sul suo lato ovest corre la via Kralja Milana, una delle principali arterie della citt\u00e0.\nStoria.\nLa prima pietra del Palazzo Nuovo fu posta il 14 settembre 1911 dal re Pietro I che ne commission\u00f2 il progetto all'architetto Stojan Titelbah (1877 - 1916).\nLe Guerre balcaniche prima e la Prima guerra mondiale poi, ne interruppero la costruzione; durante gli eventi bellici fu anche seriamente danneggiato dai bombardamenti. I lavori ripresero al termine delle ostilit\u00e0 sotto la direzione dell'architetto Momir Korunovi\u0107, e l'opera fu conclusa nella primavera del 1921, mentre le decorazioni dell'interno, affidate all'impresa francese \"Beziers\" furono ultimate nel 1922.\nRe Alessandro I vi si insedi\u00f2 nel 1922 e vi soggiorn\u00f2 fino al 1933, quando prefer\u00ec trasferire la corte nel Palazzo reale del quartiere di Dedinje, ultimato nel 1929. Il Palazzo Nuovo, dopo l'abbandono da parte del sovrano, venne trasformato in un museo, intitolato al Principe Pietro, inaugurato il 18 gennaio 1936, che conteneva, al pian terreno, collezioni greche, romane e medievali, nel seminterrato, esposizioni di fotografia, e al primo piano, opere di pittori jugoslavi del XVIII e XIX secolo. Durante la Seconda guerra mondiale, l'edificio fu bombardato e lasciato in stato di abbandono fino a 1948, quando fu trasformato, prima in tribunale e poi nella sede del parlamento jugoslavo. Per adempiere meglio alle nuove necessit\u00e0, il palazzo fu rimaneggiato ampiamente tra il 1948 e il 1950 dall'architetto Milan Mini\u0107.\nArchitettura e arte.\nL'edificio del Palazzo Nuovo fu disegnato nello stile accademico, con elementi neorinascimentali e barocchi. Si sviluppa su quattro piani ed caratterizzato dalla presenza della cupola angolare, tipica degli edifici serbi del periodo successivo alla Prima guerra mondiale. Costruito nel luogo dove sorgeva il Palazzo del \"Principe Milan\", costruito da Milo\u0161 Obrenovi\u0107 durante il suo secondo regno, \u00e8 stato disegnato in modo tale che si armonizzasse col vicino Palazzo Vecchio da cui lo separa un piccolo giardino. L'entrata principale \u00e8 in direzione del Palazzo Vecchio: la facciata \u00e8 divisa in due grandi registri, il primo al livello del pian terreno, decorato in maniera molto severa a grandi blocchi di pietra, e il secondo, racchiuso da un colonnato jonico dietro cui si aprono le finestre del primo e secondo piano. L'entrata principale si apre in un grande vestibolo che d\u00e0 accesso ad uno scalone monumentale che raggiunge il primo piano dove erano gli appartamenti reali. Al primo piano si accede anche attraverso l'entrata secondaria sul lato che d\u00e0 sul \"Parco dei Pionieri\", ad est. Gli arredi scelti per le stanze erano di gusto francese, negli stili \"Luigi XIV\", \"Luigi XV\" e \"Luigi XVI\".\nAll'interno del Palazzo sono custodite ed esposte 169 opere d'arte di 119 autori autori, principalmente serbi o di uno dei Paesi dell'ex Jugoslavia, raccolte in gran parte negli anni quaranta e cinquanta del XX secolo."}
{"id": "2151187", "revid": "767487", "url": "https://it.wikipedia.org/wiki?curid=2151187", "title": "Felicola", "text": "Storia.\nSanta Felicola fu una martire, probabilmente del IV secolo, le cui reliquie sono state donate dal papa Gregorio I al vescovo Giovanni di Ravenna intorno all'anno 592. \u00c8 menzionata nel Martirologio Romano sotto la data del 13 giugno: \"A sette miglia dalla citt\u00e0 di Roma sulla Via Ardeatina, santa Felicola martire.\".\nLeggenda.\nLa leggenda conosciuta come gli \"Atti dei santi Nereo e Achilleo\" racconta di una certa Felicola, sorella di latte di santa Petronilla. Un tempo, un nobile ufficiale romano di nome Flacco invit\u00f2 quest'ultima a sposarlo, ma la santa si rifiut\u00f2 sia di cedere alle nozze che di abbandonare la religione cristiana per quella romana. Adirato, il nobile fece uccidere Petronilla, invitando poi la compagna Felicola ad abiurare la sua fede.\nUna volta che anche Felicola si rifiut\u00f2 di obbedire, Flacco la affid\u00f2 ad un giudice, il quale, non riuscendo a sua volta a convincerla, la fece gettare in una tenebrosa prigione, condannandola a patire la fame e la sete. Poich\u00e9 la santa non cedeva, venne denudata e tormentata sull'eculeo finch\u00e9 non rese lo spirito a Dio.\nIl suo corpo, per ordine del prefetto, venne gettato in una cloaca nelle vicinanze della via Ardeatina a Roma. Ritrovati dal prete Nicomede, i suoi resti vennero seppelliti al VII miglio della medesima via.\nCulto.\nLe reliquie della santa vennero rinvenute nel 1112 dal presbiterio Benedetto, insieme a quelle del martire Gordiano, e quindi trasferite nella basilica di San Lorenzo in Lucina a Roma. Nel 1605 il suo corpo venne ritrovato nuovamente, quando ormai lo si credeva perduto, nella chiesa romana, venendo tumulato presso l'altare maggiore."}
{"id": "2151188", "revid": "298229", "url": "https://it.wikipedia.org/wiki?curid=2151188", "title": "Asbel Kiprop", "text": "\u00c8 stato tre volte campione mondiale, dal 2011 al 2015, e campione olimpico dei 1500 metri piani ai Giochi olimpici di , titolo che gli \u00e8 stato assegnato oltre un anno dopo dal CIO, in seguito alla squalifica per doping dell'atleta marocchino naturalizzato bahreinita Rashid Ramzi.\n\u00c8 risultato positivo all'eritropoietina a seguito di un controllo antidoping del 27 novembre 2017. La IAAF lo ha pertanto squalificato per 4 anni."}
{"id": "2151193", "revid": "70217", "url": "https://it.wikipedia.org/wiki?curid=2151193", "title": "Ann Jurging", "text": ""}
{"id": "2151196", "revid": "287204", "url": "https://it.wikipedia.org/wiki?curid=2151196", "title": "Campionato Italiano Supermoto 2006", "text": "Nel Campionato Italiano Supermoto 2006 il titolo nella classe Prestige va a Ivan Lazzarini (Husqvarna) al suo quarto titolo italiano e primo titolo internazionale. \u00c8 il secondo italiano a vincere un campionato internazionale d'Italia di Supermoto.\nNella classe Sport vince la classifica italiana Massimo Beltrami (Honda) mentre l'internazionale va a pluri iridato Thierry Van Den Bosch (Aprilia)."}
{"id": "2151200", "revid": "122490668", "url": "https://it.wikipedia.org/wiki?curid=2151200", "title": "Donato Teodoro", "text": "Biografia.\nNato a Chieti, centro fulcro di attivit\u00e0 culturali nella provincia abruzzese, gi\u00e0 a inizio '800 di lui scrissero Gennaro Ravizza e Vincenzo Bindi, in seguito Camillo Gasbarri e G. Meolo. Teodoro si form\u00f2 a Napoli conoscendo l'arte di Luca Giordano l, Ludovico De Majo, Francesco Solimena e Francesco De Mura, assimilandone i modelli per le sue future committenze abruzzesi. \nLe prime pitture riguardano committenze a Chieti, per le chiese di San Giustino, Sant'Agata e la Santissima Trinit\u00e0, per cui torner\u00e0 a lavorare negli anni '50 del'700 con il figlio Ludovico. Le richieste di soggetti a carattere biblico e mariano lo portarono anche nella provincia di Abruzzo Citeriore, Aquila (Cattedrale e Basilica di San Bernardino), e in Abruzzo Ultra, tra Campli e Civitella, Manoppello, Pianella del Tronto.\nNel 1728 affresco quasi tutto il santuario della Madonna dell'Assunta a Castel Frentano, con scene a soggetto biblico, ispirate sempre a modelli di Luca Giordano. \nTra le sue opere il \"Martirio di San Massimo\", del 1720 nella cattedrale de L'Aquila; le tele \"Salomone e la regina di Saba\" ed \"Ester e Assuero\" conservate presso il Museo d'arte \"Costantino Barbella\" di Chieti e provenienti dalla chiesa di Santa Maria della Civitella . Teodoro dipinse anche il soffitto ligneo della chiesa di Santa Maria in Platea a Campli , le tre navate riproducono \nil Battesimo di S. Pancrazio, l'Assunta, il Martirio del Santo . Suoi sono anche diversi affreschi nella chiesa S. Francesco d'Assisi, di Lanciano e nella chiesa parrocchiale di San Giovanni Apostolo ed Evangelista a Colledimezzo .\nLe sue opere si caratterizzano per l'enfasi scenografica influenzata dal tardo-barocco napoletano e dal tardo-manierismo nordico. Specialmente Teodoro si serv\u00ec di grandi spazi per inscenare temi con vari personaggi in correlazione, conversazione, adorazione, oppure temi mistici con protagonista la Madonna. Predilesse soggetti biblico simbolo della lotta fra Bene e Male come gli episodi di Giuditta e Oloferne o San Michele che scaccia Lucifero.\nMor\u00ec a Chieti e fu sepolto nel monastero di San Domenico al Corso, come ricorda Ravizza."}
{"id": "2151202", "revid": "287204", "url": "https://it.wikipedia.org/wiki?curid=2151202", "title": "Mammillaria sphaerica", "text": "Mammillaria sphaerica \u00e8 una pianta succulenta delle famiglia delle Cactaceae (sottofamiglia Cactoideae trib\u00f9 Cacteae), originaria del Messico e degli Stati Uniti.\nDescrizione.\n\u00c8 una pianta che col tempo forma larghi gruppi addossati al terreno.\nHa fusti forma subglobosi di circa 5\u00a0cm di diametro.\nI tubercoli che ricoprono la pianta sono lunghi e addossati, conico-cilindrici.\nOgni tubercolo porta in cima un'areola provvista di 12-14 spine radiali lunghe 6\u20138\u00a0mm e una spina centrale di 3-6mm, il colore delle spine varia da biancastro a giallo-marroncino.\nI fiori, nascono all'ascella dei tubercoli. Sono di colore giallo limone chiaro, larghi 6\u20137\u00a0cm.\nIl frutto \u00e8 liscio e di colore verde a volte sfumato di rossiccio ed ha un buon odore\nI semi molto numerosi sono di colore nero.\nLe radici sono fittonanti e si rompono con facilit\u00e0.\nIn Europa la pianta fiorisce a Luglio.\nDistribuzione e habitat.\n\"M.\u00a0sphaerica\" \u00e8 diffusa in natura nel sud del Texas e negli stati messicani di San Luis Potos\u00ed e Tamaulipas, dai 100 ai 1000 metri di altitudine.\nColtivazione.\nLa pianta \u00e8 soggetta all'attacco del ragnetto rosso (\"Tetranychus urticae\") che va tenuto sotto controllo con adeguate innaffiature estive.\nUna particolare attenzione va messa nel maneggiare le delicate radici durante i trapianti.\nPer il resto \u00e8 una pianta facile da coltivare, che con una buona quantit\u00e0 di luce fiorisce copiosamente."}
{"id": "2151203", "revid": "1543377", "url": "https://it.wikipedia.org/wiki?curid=2151203", "title": "Melissa (informatica)", "text": "Melissa \u00e8 un macrovirus creato dal programmatore statunitense David Smith. Diffuso il 26 marzo 1999, ha causato danni per circa 1,3 miliardi di euro ed \u00e8 considerato il virus con la pi\u00f9 alta diffusione di sempre.\nFunzionamento.\nMelissa \u00e8 un macrovirus, vale a dire un virus scritto ricorrendo ad un macro linguaggio, un linguaggio specifico utilizzato da altri programmi per creare elenchi di operazioni eseguibili da quel particolare software. Pi\u00f9 precisamente, Melissa \u00e8 stato scritto ricorrendo al macrolinguaggio Visual Basic for Applications (VBA) integrato in Microsoft Office.\nL'infezione colpisce i sistemi operativi Microsoft Windows 95, Windows 98 e Windows NT con installata la suite Microsoft Office 97 oppure Microsoft Office 2000. Il virus arriva come allegato di un messaggio e-mail: l'allegato si chiama \"LIST.DOC\" e contiene un elenco di siti pornografici con le credenziali per l'accesso all'area a pagamento degli stessi. Se l'utente apre l'allegato, il sistema esegue il codice del virus usando l'interprete VBA della suite Office. Per primo, il virus controlla se nel file di registro \u00e8 presente la chiave codice_1: in caso negativo disattiva le protezioni che evitano l'esecuzione delle macro e poi modifica il file \"Normal.dot\" usato da Office come modello per tutti i documenti scritti con Microsoft Word, inserendovi il suo codice: da quel momento in poi tutti i file salvati con questo programma di videoscrittura risulteranno infetti.\nIl virus controlla poi se sul sistema \u00e8 presente Microsoft Outlook: in caso affermativo, spedisce una copia di s\u00e9 stesso ai primi 50 nominativi presenti nella rubrica dei contatti. Il virus non pu\u00f2 spedire le e-mail se \u00e8 presente Outlook Express (nonostante il nome simile, sono due programmi differenti).\nMelissa pu\u00f2 anche aggiungere del testo ai documenti .DOC se l'utente sta adoperando Word in un determinato momento della giornata, che dipende dal giorno del mese: il virus altera i documenti quando i minuti dell'orario corrispondono al numero del giorno. Ad esempio, se \u00e8 l'11 aprile e l'utente sta aprendo o salvando un documento con Word all'undicesimo minuto di una qualunque ora di quel giorno (ad esempio le 14:11), il virus introduce nel testo la frase \u00ab\"Twenty-two points, plus triple-word-score, plus fifty points for using all my letters. Game's over. I'm outta here\"\u00bb, che \u00e8 un riferimento all'episodio \"Bart the genius\" (intitolato in italiano \"Bart il genio\") della serie di cartoni animati \"The Simpson\".\nVarianti.\nIl virus ha visto nascere alcune varianti. La prima \u00e8 stata battezzata \"Melissa.I\": rispetto alla versione originale, che ha preso il nome di \"Melissa.A\", le e-mail che crea hanno il soggetto ed il corpo del messaggio estratti a caso tra una serie di differenti voci. Essa usa inoltre un differente valore (\"Empirical\") per la chiave del registro di sistema che viene utilizzata per controllare se l'invio dei messaggi infetti \u00e8 gi\u00e0 stato effettuato. Melissa.I inoltre verifica se nell'orario il numero dei minuti corrisponde a quello delle ore: in caso affermativo, inserisce il testo \u00ab\"All empires fall, you just have to know where to push.\"\u00bb nel documento attivo e poi resetta la chiave di registro per permettere un nuovo invio di e-mail.\n\"Melissa.O\" invia le e-mail infette ai primi 100 contatti della rubrica. L'e-mail contiene il \nsoggetto \u00ab\"Duhalde Presidente Body: Programa de gobierno 1999 - 2004.\"\u00bb.\n\"Melissa.U\" \u00e8 una variante pi\u00f9 distruttiva. Spedisce le e-mail solo a 4 contatti ma, per contro, cancella alcuni file di sistema:\n\"Melissa.V\" \u00e8 simile a Melissa.U rispetto alla quale si differenzia per il fatto che invia 40 e-mail. Fatto questo, essa cancella tutti i file presenti nella cartella radice dei dischi corrispondenti alle unit\u00e0 logiche M/N/O/P/Q/s/f/I/x/z/H/L e poi visualizza una finestra di dialogo contenente il testo \u00ab\"Hint: Get Norton 2000 not McAfee 4.02\"\u00bb.\n\"Melissa.W\" non disattiva le impostazioni relative all'esecuzione delle macro in Office 2000. Per il resto \u00e8 identica a Melissa.A.\n\"Melissa.AO\" invia un messaggio con un testo differente rispetto a quello di Melissa.A nonch\u00e9 inserisce il testo \u00ab\"Worm! Let's We Enjoy\"\u00bb nel documento aperto alle ore 10 di ogni giorno 10 del mese.\nDavid L. Smith.\nIl virus fu scritto da David L. Smith, un ex-programmatore di AT&amp;T di Aberdeen, New Jersey (USA) e venne chiamato Melissa per via di una spogliarellista che Smith conosceva a Miami, in Florida. L'autore us\u00f2 lo pseudonimo di \"Kwyjibo\" per firmare il virus. Melissa fu pubblicato il 26 marzo 1999 sul newsgroup \"alt.sex\" mediante un falso account e da l\u00ec si propag\u00f2 in pochissimo tempo in tutto il mondo colpendo centinaia di migliaia di computer tanto che nel giro di poche ore dall'inizio dell'infezione la stessa Microsoft fu costretta a sospendere temporaneamente i suoi servizi di posta elettronica per contenere la diffusione di Melissa.\nFino all'arresto di David Smith non fu chiaro chi ci fosse dietro al virus: alcuni esperti di virus informatici ritenevano che i suoi autori fossero stati \"VicodinES\" e \"ALT-F11\", che gi\u00e0 avevano scritto un paio di macrovirus: a questa errata conclusione erano giunti analizzando il codice di Melissa e trovando delle corrispondenze con il codice dei loro precedenti virus. Inoltre VicodinES aveva in passato utilizzato lo stesso provider di Smith, Monmouth Internet. Smith fu arrestato circa una settimana dopo l'iniziale diffusione di Melissa con l'accusa di essere l'autore del virus: l'arresto fu possibile grazie a un'operazione congiunta tra l'FBI e la polizia di stato del New Jersey con l'aiuto del provider Monmouth Internet che forn\u00ec i tabulati degli accessi. Dopo il fermo, in molti si domandarono se Smith fosse l'unico autore del codice di Melissa e se Smith e VicodinES fossero la stessa persona. Le autorit\u00e0 reputarono comunque Smith colpevole della diffusione del virus perch\u00e9 Melissa era stato inviato sul newsgroup da un indirizzo IP che al momento del rilascio era stato assegnato a lui e lo rinviarono a giudizio.\nGreg Miller, un consulente di una societ\u00e0 di programmazione web, analizz\u00f2 il codice e trov\u00f2 due parti distinte di codice: la prima, relativa alla parte del codice che alterava i documenti di Word, era scritta da un programmatore amatoriale mentre la seconda, quella relativa al meccanismo di diffusione via e-mail, era scritta da un programmatore molto pi\u00f9 esperto. Miller indic\u00f2 per\u00f2 Smith come l'autore del solo codice del meccanismo di alterazione dei documenti, un genere di codice non molto diverso da quello gi\u00e0 trovato in altri virus in circolazione, ipotizzando che VicodinES fosse quindi l'autore della parte pi\u00f9 pericolosa. Secondo Miller, proprio per la secondariet\u00e0 del codice scritto, Smith aveva una responsabilit\u00e0 molto minore rispetto a quella dell'autore del codice che diffondeva Melissa che, secondo lui, era la parte veramente pericolosa che aveva permesso a Melissa di diffondersi in cos\u00ec brevissimo tempo.\nIl 9 dicembre Smith fu condannato a 20 mesi di carcere e a una sanzione di 5.000 dollari, oltre a 100 ore di lavori socialmente utili da scontare nel 2002. All'epoca della condanna la legge prevedeva per il reato di Smith una pena maggiore, ma il giudice aveva tenuto conto del fatto che Smith aveva subito collaborato con le autorit\u00e0 ammettendo le sue colpe ed accettando, in cambio di una riduzione della pena, di svolgere un certo numero di ore lavorative presso gli uffici della FBI stessa come ricercatore di virus e worm."}
{"id": "2151204", "revid": "287204", "url": "https://it.wikipedia.org/wiki?curid=2151204", "title": "Abraha", "text": "Biografia.\n\u00c8 difficile indicare date certe riguardo agli avvenimenti della sua vita.\nOrigini.\nProcopio di Cesarea lo descrive come un apparente cristiano, gi\u00e0 schiavo d'un bizantino stabilitosi ad Adulis, in Etiopia, dove operava commerci marittimi. \u1e6cabar\u012b scrive che Abraha si chiamava Ab\u00fb Yaksum al-Ashram Abraha ben al-Sab\u00e2h e che apparteneva alla stirpe dei re d'Abissinia.\nVerso il 520/523, Dhu Nuwas, re arabo convertito al Giudaismo, era al potere nel regno di Himyar e, forse per motivi biecamente finanziari, forse per smania missionaria, uccise i cristiani dell'oasi di Najr\u0101n. Questo episodio \u00e8 ricordato nel Corano. Un'antica tradizione fa risalire al regno dell'imperatore Costanzo II la conversione dell'oasi di Najran. La citt\u00e0 aveva un vescovo che dipendeva probabilmente dalla Chiesa copta ortodossa d'Etiopia.\nLa presa di potere in Yemen.\nVersione musulmana.\nIl massacro offre il pretesto al Negus cristiano \u02beElla \u02beA\u1e63be\u1e25a (ricordato anche come Caleb, chiamato \"\u02beL\u02be\u1e62\u1e6cH\" nelle epigrafi, e quindi vocalizzabile come Hellestheaios) d'Etiopia, per invadere lo Yemen. Per consentire tale invasione, avvenuta prima del 531, l'Imperatore bizantino Giustino I gli offre 60 navi. \u02beElla \u02beA\u1e63be\u1e25a invia un esercito comandato da Arya\u1e6d. Dh\u016b Nuw\u0101s prova a evitare lo scontro con un esercito troppo superiore al suo e propone di sottomettersi. Aspetta che gli eserciti etiopici si disperdano per attaccare a sua volta e mettere in rotta quelle forze cos\u00ec frazionate. Arya\u1e6d rientra in Etiopia per rendere conto dell'accaduto e il Negus invia allora un esercito sotto il comando di Abraha. Abraha s'impadronisce di San\u02bf\u0101\u02be e obbliga la popolazione della citt\u00e0 ad abbandonare l'Ebraismo e a convertirsi al Cristianesimo. A quanti rifiutano viene tagliata la testa.&lt;br&gt;\nIl Negus attende di ricevere una parte del bottino e chiede ad Abraha di tornare in Etiopia. Abraha rifiuta, col pretesto di non poter lasciare il Paese per evitare di perdere rapidamente quanto aveva conquistato. Il Negus invia allora un nuovo contingente condotto da Arya\u1e6d per assumere il controllo delle operazioni. \u1e6cabar\u012b narra che i due uomini si affrontano in duello. Nel corso del combattimento, Arya\u1e6d ferisce Abraha al naso e Abraha diventa perci\u00f2 \"Abraha al-Ashram\" (Abraha dal naso mozzato). Uno schiavo di Abraha colpisce Arya\u1e6d con un colpo di lancia e lo uccide. Le truppe che lo accompagnavano si disperdono. Abraha s'insedia sul trono. \u02beElla \u02beA\u1e63be\u1e25a avvertito della morte di Arya\u1e6d, giura di uccidere Abraha. Questi sa di rischiare la morte qualora il Negus dovesse arrivare per combattere, dal momento che i soldati abissini avrebbero rifiutato di combattere contro il loro re. Invia allora un messaggero al Negus per fornirgli la sua versione della morte di Arya\u1e6d. Il Negus non avendo pi\u00f9 la possibilit\u00e0 concreta di mobilitare un nuovo esercito, si dice soddisfatto di quelle spiegazioni e conferma Abraha nel suo posto di re dello Yemen (verso il 558).\nVersione di Procopio.\nProcopio propone una versione un po' differente per quanto riguarda la presa di potere da parte di Abraha.\n\u02beElla \u02beA\u1e63be\u1e25a condusse di persona il suo esercito in Yemen. Dh\u016b Nuw\u0101s \u00e8 ucciso nei combattimenti. \u02beElla \u02beA\u1e63be\u1e25a nomina Sumyafa\u02be Ashwa\u02be vicer\u00e9 di Himyar e ritorna in Etiopia. Sumyafa\u02be Ashwa\u02be \u00e8 un himyarita di religione cristiana. \nUna parte delle forze militari giunte dall'Etiopia preferisce rimanere in Yemen per la gradevolezza del Paese. Nel 535, la popolazione si ribella al vicer\u00e9 ed eleva Abraha al trono. Ella Asbeha organizza un esercito di uomini che invia in Yemen sotto il comando di uno dei suoi familiari. I soldati trovano il Paese di loro gusto, si ribellano al loro comandante, lo uccidono e negoziano la loro permanenza in Yemen con Abraha. \u02beElla \u02beA\u1e63be\u1e25a invia un nuovo esercito, ma \u00e8 un nuovo scacco. In seguito, \u02beElla \u02beA\u1e63be\u1e25a abdica in favore del figlio Ghebr\u00e9-Meskel e si ritira in un monastero, in cui finir\u00e0 i suoi giorni. Abraha conclude allora un trattato di pace con Ghebr\u00e9-Meskel. Ottiene di essere riconosciuto come sovrano dello Yemen, accettando di dichiararsi vassallo del Negus e di versargli un tributo.\nIl regno.\nAbraha colloca la capitale di Zaf\u00e2r a \u1e62an\u02bf\u0101\u02be. Avvia il restauro della Diga di Ma'rib che aveva sofferto danni in diverse occasioni nel V secolo.\nNel 549, Abraha assicura importanti riparazioni alla diga di Ma'rib, attestati da un'iscrizione. Questo restauro \u00e8 completato nel 558. \nIn questo stesso anno, inizi\u00f2 il regno di Ghebr\u00e9-Meskel, re di Aksum (558-584). Dopo l'accordo di pace, Ghebr\u00e9-Meskel sostiene lo sforzo condotto dal vicer\u00e9 dello Yemen, Abraha, contro i Sasanidi, gli israeliti e gli arabi. Abraha riport\u00f2 numerosi successi contro gli arabi insediati nel settentrione (Banu Ma'add|Ban\u016b Ma\u02bfadd). \nSecondo Tabari, Abraha fece costruire una cattedrale a San'a', col fine di creare un pellegrinaggio capace di far concorrenza a quello che i pagani facevano alla volta di Mecca e della sua Ka\u02bfba. Un pagano abitante di Mecca, viene in visita a \u1e62an\u02bf\u0101\u02be. Ottiene il permesso di passare la notte nella chiesa. La mattina egli insozza il luogo con i suoi escrementi. Abraha, furioso, giura di vendicarsi e di distruggere il santuario meccano.\nL'anno dell'elefante.\nLa tradizione musulmana attribuisce ad Abraha un attacco a Mecca, condotto con una truppa dotata di elefanti. Il nome di Abraha non \u00e8 citato nel Corano, ma \u1e6cabar\u012b nei suoi annali e la Sira parlano di un simile avvenimento. La Mecca \u00e8 difesa vanamente da \u02bfAbd al-Mu\u1e6d\u1e6dalib, nonno paterno di Maometto, e Mecca si salva prodigiosamente grazie all'intervento divino, che avviene per il tramite di uccelli (Rondone Euroasiatico) che scagliano pietre mortali ( \"sijj\u012bl\" ) sugli assedianti\u00a0\u00a0. L'anno di questo leggendario attacco \u00e8 chiamato \u00abanno dell'elefante\u00bb e combacerebbe con l'anno di nascita del Profeta dell'Islam, tradizionalmente situato fra il 568 e il 572.\nLa tradizione fissa in questa data la rottura definitiva della diga di M\u0101\u02berib, che comport\u00f2 \u00abla grande inondazione\u00bb di cui parla il Corano e che caus\u00f2 l'emigrazione delle trib\u00f9 arabe meridionali verso il settentrione peninsulare..\nSecondo la tradizione musulmana, nell'attacco degli uccelli inviati per volere di Dio, sarebbe morto lo stesso Abraha."}
{"id": "2151212", "revid": "170204", "url": "https://it.wikipedia.org/wiki?curid=2151212", "title": "Storia di Valvestino", "text": ""}
{"id": "2151214", "revid": "331017", "url": "https://it.wikipedia.org/wiki?curid=2151214", "title": "Cattedrale di Larino", "text": ""}
{"id": "2151215", "revid": "299495", "url": "https://it.wikipedia.org/wiki?curid=2151215", "title": "Marco Brando", "text": "Biografia.\nConseguita la maturit\u00e0 classica a La Spezia, nel 1976 si \u00e8 iscritto alla Facolt\u00e0 di Medicina e Chirurgia dell'Universit\u00e0 degli Studi di Pavia, per poi passare a Scienze politiche. Ha intrapreso l'attivit\u00e0 giornalistica nel 1982, come corrispondente del quotidiano \"l'Unit\u00e0\" da Pavia. Fino al 1998 ha lavorato nelle redazioni di Roma e di Milano de \"l'Unit\u00e0\", prima come redattore e poi come inviato. Si \u00e8 dedicato in prevalenza alla cronaca giudiziaria, soprattutto all'inchiesta Mani pulite.\nDopo un'esperienza nel 1998 con la conduttrice Antonella Boralevi, come autore del programma \"Film Dossier \u2013 Linee d'ombra\" su Mediaset, e dopo un anno e mezzo nella redazione milanese del settimanale \"TV Sorrisi e Canzoni\" (Mondadori) tra 1999 e 2000, nel novembre del 2000 ha cominciato a lavorare a Bari nella redazione pugliese del \"Corriere del Mezzogiorno\", dorso di cronaca regionale del \"Corriere della Sera\". Dall'aprile 2007 all'aprile 2012 \u00e8 stato, a Milano, caporedattore centrale del quotidiano \"free press \" City del gruppo RCS. Dal maggio 2012 al luglio 2018 \u00e8 stato caposervizio per l'attualit\u00e0, sempre a Milano, del \"Settimanale Nuovo\", di Cairo Editore.\nDal 2018 si dedica alla libera professione, concentrandosi in particolare su politica, societ\u00e0 e costume. Da luglio 2018 \u00e8 uno dei collaboratori del sito di news e commenti \"Strisciarossa\". Da agosto 2018 gestisce un blog su Il Fatto Quotidiano online. Da settembre 2018 collabora con \"Millennium\", mensile de Il Fatto Quotidiano. Da dicembre 2018 \u00e8 uno degli autori delle riviste online \"Tessere\" e \"Informazione SenzaFiltro\". Da settembre 2020 \u00e8 un collaboratore di \"Treccani.it\". Nel 2019 \u00e8 stato consulente editoriale della rivista \"VOI\" (Portobello Editore).\nHa collaborato con \"Epoca\", \"L'Europeo\", \"La Domenica del Corriere\", \"L'Espresso\", Rai, Reuters, \"Sette\", Radio Popolare, Radio della Svizzera Italiana, Italia Radio, \"Liberal\", \"Farefuturoweb\", \"Traveller\", \"AD\", \"Italia Oggi\", \"Markos.it\", \"Caffeina Magazine\" e \"Bari Economica\".\nAttivit\u00e0 come scrittore.\nHa pubblicato tre saggi di carattere storiografico - accompagnati da prefazioni e postfazioni di Franco Cassano (sociologo) e degli storici medievisti Franco Cardini, Raffaele Licinio , Tommaso di Carpegna Falconieri e Giuseppe Sergi (storico) - e un racconto , compreso nell'antologia britannica \"The Globetrotter\u2019s Companion: A Collection of Creative Travel Writing\" (Lion Lounge Press, 2011); inoltre ha collaborato con altri autori nella stesura di libri di saggistica. Ha diretto dal 2006 al 2011 la collana \"Altre Storie\" della casa editrice barese Palomar .\nAltre attivit\u00e0.\nDa gennaio ad aprile del 2010 \u00e8 stato docente a Milano nel Corso di alta formazione in Comunicazione giornalistica, promosso da Mediawatch - Osservatorio giornalistico. Nell'agosto del 2010 \u00e8 stato docente durante la II edizione della Summer School \"Emilio Sereni\" organizzata a Gattatico (RE) dall'Istituto Alcide Cervi sul tema \"Il paesaggio medievale\". Nel settembre del 2018 \u00e8 stato uno dei relatori nell'ambito del Festival del Medioevo, svoltosi a Gubbio. A maggio del 2019 ha collaborato con il Centro studi sull'Unione europea dell\u2019Universit\u00e0 di Pavia ed \u00e8 stato uno dei relatori nel convegno \"Quale futuro per l'Europa?\". Nel gennaio e febbraio del 2020 \u00e8 stato il coordinatore e uno dei relatori del corso \"Il giornalista che scrive di storia: esempi, strumenti e risorse\" proposto a Milano - presso l'Universit\u00e0 IULM e la Fondazione A2A - dall\u2019Associazione italiana di Public History (\"Aiph\") e dall'Ordine dei giornalisti, nell\u2019ambito della formazione professionale continua. \u00c8 socio dell'Aiph e della Societ\u00e0 italiana degli Storici Medievisti (\"Sismed\").\nPremi e riconoscimenti.\nNel 1989 ha ottenuto a Milano il Premio giornalistico Walter Tobagi; nel 1990 il Premio giornalistico Gilda Silvana Stecchi, a Bari. Nel 2006 ha ricevuto, sempre a Bari, il premio \"Giornalista dell'anno\". Nel 2010 ha ottenuto a Martina Franca (TA) il Premio Ignazio Ciaia per il suo libro \"Lo strano caso di Federico II di Svevia\". Nel 2019 gli \u00e8 stato conferito ad Alezio (LE) il Premio giornalistico \"Antonio Maglio\"."}
{"id": "2151218", "revid": "6923", "url": "https://it.wikipedia.org/wiki?curid=2151218", "title": "Edisto (martire)", "text": "Sant'Edisto (conosciuto anche come Aristo, Resto o Oreste) \u00e8 venerato come santo e martire dalla Chiesa cattolica. La leggenda ritiene che sia stato martirizzato sulla Via Laurentina, al tempo delle persecuzioni dell'imperatore Nerone, precisamente il 12 ottobre dell'anno 60.\nI suoi compagni di martirio sono riconosciuti coi nomi di Termanzia, Cristina, la serva Vittoria e il sacerdote Prisco.\nLeggenda.\nSecondo il racconto leggendario del suo martirio, Edisto era un soldato dell'Esercito Romano, proveniente dalla nobile famiglia degli Aristi. Fu probabilmente a causa dei suoi ottimi servigi che venne nominato scudiero dell'imperatore Nerone. La tradizione vuole, nonostante la sua carriera militare, Edista, profondo ammiratore del Cristianesimo, ottenne il sacramento del battesimo dall'apostolo Pietro.\nUn giorno in cui scortava l'imperatore nella citt\u00e0 di Laurento, il santo conobbe alcuni cristiani del posto, tra i quali il presbitero Prisco, sua moglie Termanzia, la figlia Cristina (o Criste) e la serva Vittoria, insieme ai quali prese segretamente parte ad una liturgia, celebrata di notte in un arenario. Sorpreso insieme ai compagni, a causa del tradimento di uno dei suoi servi, Edisto venne arrestato e in seguito sepolto vivo in compagnia di tutti gli altri fedeli. La sola Vittoria riusc\u00ec a sfuggire al martirio, venendo poi raggiunta in un bosco e trucidata.\nSul luogo del martirio sorsero una chiesa e un villaggio. Il villaggio, denominato \"curtis Sancti Heristi\", venne trasferito sulle pendici del Monte Soratte per una migliore difesa contro gli assalitori. La costruzione a scopo difensivo prese dunque il nome di \"Castrum Sancti Heristi\", pi\u00f9 tardi Sant'Oreste. La chiesa romanica di Sant'Edisto, tuttavia, esiste ancora.\nCulto.\nDurante il papato di Gregorio Magno, sul territorio di San Paolo fuori le Mura esisteva un monastero dedicato a Sant'Edisto. Nel VII secolo, le sue reliquie, insieme a quelle di Cristina e Vittoria, vennero venerate l\u00ec. Il sepolcro di Edisto venne collocato alla sedicesima pietra miliare della Via Ardeatina. Proprio qui sorgeva un'altra chiesa in onore del santo, ristrutturata durante il regno di papa Adriano I (772-795). Esisteva inoltre una tenuta papale (\"domusculta\") che era chiamata \"Sancti Edisti\"."}
{"id": "2151228", "revid": "267910", "url": "https://it.wikipedia.org/wiki?curid=2151228", "title": "Le Superchicche il film", "text": ""}
{"id": "2151231", "revid": "1543377", "url": "https://it.wikipedia.org/wiki?curid=2151231", "title": "Selbyville", "text": "Selbyville \u00e8 una citt\u00e0 degli Stati Uniti, situata nella Contea di Sussex, nello Stato del Delaware. Secondo il censimento del 2000 la popolazione era di 1.645 abitanti. Rientra all'interno dell'area micropolitana di Seaford.\nStoria.\nSelbyville affonda le proprie origini fin dal 1778, quando fu fondata. Ebbe lo status di \"Town\" nel 1902. Selbyville era nota in passato con il nome di Sandy Branch, per la sua posizione lungo le coste del St. Martin's River, zona dove erano numerosi i mulini a vento. Nel 1842, Sampson Selby inizi\u00f2 a marchiare i pacchi per la propria azienda di trasporti con la scritta \"Selby-Ville\". Verso il 1918 Selbyville era il principale centro di raccolta delle fragole dell'intera costa atlantica, un'industria che rimase forte fino agli anni 1930.\nOggi uno dei principali impieghi per la popolazione \u00e8 presso la \"Mountaire Farms\", una compagnia di pollame, che ha un proprio impianto presso Hosier Street. Questa citt\u00e0 ospita anche la \"Mumford Sheet Metal Works\", che nel 1950 raggiunse il record per la padella per friggere pi\u00f9 grande del mondo.\nGeografia fisica.\nSecondo i rilevamenti dello United States Census Bureau, la citt\u00e0 di Selbyville si estende su un territorio di 3,60\u00a0km\u00b2, tutti quanti occupati da terre.\nPopolazione.\nSecondo il censimento del 2000, a Selbyville vivevano 1.645 persone, ed erano presenti 439 gruppi familiari. La densit\u00e0 di popolazione era di 453,7 ab./km\u00b2. Nel territorio comunale si trovavano 664 unit\u00e0 edificate. Per quanto riguarda la composizione etnica degli abitanti, il 72,89% era bianco, il 15,38% era afroamericano, lo 0,55% era oceanico, e lo 0,73% era asiatico. Il restante 10,45% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 21,09% degli abitanti.\nPer quanto riguarda la suddivisione della popolazione in fasce d'et\u00e0, il 24,3% era al di sotto dei 18, il 7,7% fra i 18 e i 24, il 28,7% fra i 25 e i 44, il 21,7% fra i 45 e i 64, mentre infine il 17,6% era al di sopra dei 65 anni di et\u00e0. L'et\u00e0 media della popolazione era di 37 anni. Per ogni 100 donne residenti vivevano 104,1 maschi."}
{"id": "2151233", "revid": "92723", "url": "https://it.wikipedia.org/wiki?curid=2151233", "title": "Carlo Nardini", "text": ""}
{"id": "2151237", "revid": "1543377", "url": "https://it.wikipedia.org/wiki?curid=2151237", "title": "Peptide natriuretico atriale", "text": "Il Peptide natriuretico atriale (ANP) \u00e8 un ormone di origine peptidica prodotto da cellule specializzate del miocardio. \u00c8 conosciuto anche come fattore natriuretico atriale (ANF), ormone natriuretico atriale (ANH) e atriopeptina.\nL'ANP \u00e8 coinvolto nel controllo omeostatico di acqua, sodio, potassio e grasso presenti nell'organismo. Viene rilasciato in seguito ad un eccessivo aumento del volume ematico (alta pressione sanguigna) da particolari miociti, nell'auricola destra del cuore. L'ANP agisce a livello dei reni, per ridurre l'acqua, il sodio e i carichi adiposi nel sistema circolatorio, abbassando per questo la pressione sanguigna.\nStruttura.\nL'ANP \u00e8 un peptide formato da 28 amminoacidi, con un anello composto da 17 di essi al centro della molecola. L'anello \u00e8 formato da un ponte disolfuro tra due residui di cisteina alle posizioni 7 e 23. L'ANP \u00e8 strettamente correlata al BNP (peptide natriuretico cerebrale) e al CNP (peptide natriuretico C), che hanno tutti in comune lo stesso anello di amminoacidi.\nScoperta.\nL'ANP fu scoperto nel 1981 da un gruppo di esperti a Kingston, in Canada, condotto da Adolfo J. de Bold, dopo aver notato che l'iniezione di estratti di tessuto atriale (ma non ventricolare) in topi da esperimento causava abbondante natriuresi (rilascio di sodio nell'urina).\nProduzione.\nL'ANP viene prodotto, immagazzinato e rilasciato dai miociti cardiaci degli atri del cuore. Queste cellule rispondono ad uno sforzo atriale e ad una gran quantit\u00e0 di altri segnali indotti dall'ipervolemia, dall'esercizio o dalla limitazione calorica. L'ormone \u00e8 espresso nel ventricolo in risposta allo stress indotto dall'innalzamento della contrazione sistolica (per esempio una pressione ventricolare maggiore dovuta a stenosi aortica) o a una lesione (ad esempio l'infarto del miocardio).\nL'ANP viene secreto in risposta a:\nGli atri vengono distesi dall'alto volume di sangue e fluido extracellulare e dalla fibrillazione atriale. In special modo, la secrezione aumenta in risposta dell'immersione del corpo in acqua, che causa distensione atriale dovuta ad una distribuzione alterata del fluido intravascolare. \u00c8 stata dimostrata la secrezione di ANP in risposta all'esercizio fisico nei cavalli.\nRecettori.\nFinora sono stati identificati tre recettori di membrana su cui agisce l'ANP. Essi sono chiamati ANPA, ANPB e ANPc. I recettori ANPA e ANPB hanno un'attivit\u00e0 di guanilato ciclasi e mediano gli effetti biologici producendo GMP ciclico. Il recettore ANPC funziona principalmente come un recettore di pulizia, legando e allontanando l'ANP dalla circolazione sanguigna. Tutti i peptidi natriuretici sono legati dal recettore ANPC. Il peptide natriuretico atriale e il peptide natriuretico cerebrale agiscono attraverso il recettore ANPA e i peptide natriuretico di tipo C attraverso il recettore ANPB\nEffetti fisiologici.\nL'ANP si lega a una serie specifica di recettori: il legame con i recettori causa una riduzione nel volume sanguigno e perci\u00f2 una riduzione della pressione sanguigna sistemica. Viene incrementata la lipolisi ed \u00e8 diminuito il riassorbimento di sodio dei reni. L'effetto complessivo dell'ANP sul corpo \u00e8 di contrastare l'aumento di pressione e volume sanguigni causati dal sistema renina-angiotensina-aldosterone.\nVascolari.\nRilassa il tessuto liscio vascolare delle arteriole e delle venule attraverso:\nCardiaci.\nRecentemente sono stati valutati il MR-proANP e l'MR-proADM per la stratificazione del rischio di eventi cardiovascolari nell'infarto miocardico acuto\nDegradazione.\nLa regolazione degli effetti dell'ANP si raggiunge attraverso la degradazione graduale del peptide da parte dell'enzima endopeptidasi neutrale (neprilisina - NEP). Recentemente sono stati sviluppati dei NEP-inibitori, ma non sono stati ancora autorizzati. Potrebbero essere clinicamente utili nella cura dello scompenso cardiaco congestizio.\nAltri fattori natriuretici.\nOltre ai peptidi natriuretici dei mammiferi (ANP, BNP, CNP), ne sono stati isolati altri due. Tervonen nel 1988 descrisse un peptide natriuretico dei salmoni, chiamato peptide cardiaco del salmone, con struttura e propriet\u00e0 simili. \u00c8 stato scoperto anche il peptide natriuretico \"Dendroaspis\" (DNP), presente nel veleno del mamba verde (\"D. angusticeps\").\nUso diagnostico.\nUtilizzata insieme ad altre informazioni cliniche, la misurazione del peptide natriuretico di tipo B (BNP) pu\u00f2 aiutare a determinare se la dispnea di un paziente sia causata da scompenso cardiaco congestizio (globale) o da un problema respiratorio. Solo nel primo caso i livelli di BNP saranno elevati. Questa valutazione \u00e8 molto utile per l'analisi diagnostica dettagliata di pazienti che si presentino al Dipartimento d'Emergenza e Accettazione (DEA) con dispnea acuta.\nControllo farmacologico.\nL'endopeptidasi neutrale (NEP) \u00e8 l'enzima che metabolizza i peptidi natriuretici. Sono stati sintetizzati diversi inibitori della NEP per trattare disturbi che vanno dall'ipertensione all'infarto. La maggior parte di essi sono inibitori duali. L'Omopatrilat (inibitore duale della NEP e dell'enzima convertitore dell'angiotensina) sviluppato dalla Bristol-Myers Squibb non ha ricevuto l'approvazione della \"Food and Drug Administration\" (FDA) statunitense a causa delle preoccupazioni per la sicurezza da angioedema. Altri ACE-inibitori duali / recettori dell'angiotensina sono in fase di sviluppo da parte di alcune industrie farmaceutiche."}
{"id": "2151242", "revid": "357738", "url": "https://it.wikipedia.org/wiki?curid=2151242", "title": "Ormone natriuretico", "text": ""}
{"id": "2151254", "revid": "123441189", "url": "https://it.wikipedia.org/wiki?curid=2151254", "title": "Mandolossa", "text": "Mandolossa (in bresciano \"La Mandol\u00f2sa\") \u00e8 una frazione in provincia di Brescia. \u00c8 suddivisa nei territori di tre comuni: Brescia, Gussago e Roncadelle (di quest'ultimo \u00e8 l'unica localit\u00e0).\nSono presenti in modo misto abitazioni e capannoni industriali.\nGeografia fisica.\nLa frazione si colloca ad ovest di Brescia.\nLe vicine localit\u00e0 sono Brescia, Gussago, Roncadelle e Castegnato.\nInfrastrutture e trasporti.\nLa localit\u00e0 \u00e8 sita fra la Tangenziale Sud di Brescia, alla quale \u00e8 collegata con uno svincolo, e la strada SS 11 \"Padana Superiore\". \u00c8 inoltre vicina allo svincolo \"Brescia Ovest\" dell'Autostrada A4.\nIl territorio \u00e8 attraversato dalla linea ferroviaria Brescia \u2013 Iseo \u2013 Edolo e dalla Milano \u2013 Venezia. Sulla prima linea, nei pressi del passaggio a livello della strada per Roncadelle, \u00e8 presente il fabbricato della stazione di Mandolossa."}
{"id": "2151258", "revid": "74801", "url": "https://it.wikipedia.org/wiki?curid=2151258", "title": "Hendrick Joosten Speuy", "text": "Speuy fu un contemporaneo di Jan Pieterszoon Sweelinck. Dal 1595 fu l'organista della chiesa grande e della chiesa di sant'Agostino di Dordrecht. Nel 1610 compose un'intavolatura per il salterio ginevrino per organo, che costituisce la prima opera stampata in Olanda per strumenti a tastiera.\nIl tema di un suo \"Corale improvvisato\" \u00e8 ripreso dalla musica liturgica contemporanea."}
{"id": "2151260", "revid": "92723", "url": "https://it.wikipedia.org/wiki?curid=2151260", "title": "Hendrik Speuy", "text": ""}
{"id": "2151265", "revid": "767487", "url": "https://it.wikipedia.org/wiki?curid=2151265", "title": "Mount Macedon", "text": "Mount Macedon \u00e8 una cittadina sita a 64\u00a0km a nordovest di Melbourne nello Stato australiano di Victoria. \u00c8 situata sul fianco della montagna omonima, ma chiamato Geboor dagli aborigeni Wurundjeri, che si eleva a 1001 metri sul livello del mare. Al censimento del 2006, Mount Macedon aveva una popolazione di 1694 abitanti. Mount Macedon \u00e8 meglio nota per la sua collezione di giardini del XIX secolo e associate case stravaganti che \u00e8 considerata una della pi\u00f9 importanti collezioni di questo tipo in Australia.\nLa comunit\u00e0 di Mount Macedon fu largamente costituita da una ricca \u00e9lite di Melbourne nell'immediato periodo successivo alla corsa all'oro della met\u00e0 del XIX secolo che la sfruttava come luogo di riposo estivo. L'Ufficio Postale fu aperto il 18 luglio 1870, noto come Upper Macedon fino al 1879 e Macedon Upper fino al 1936. Un precedente (1843) ufficio postale Mount Macedon fu rinominato Kyneton.\nOriginariamente avvistato da Hume e Hovell nel 1824 durante il loro viaggio verso Port Philip dal Nuovo Galles del Sud che lo chiamarono Mount Wentworth, fu rinominato Mount Macedon dall'esploratore Maggiore Thomas Mitchell che lo scal\u00f2 nel 1836. LO chiam\u00f2 cos\u00ec in onore di Filippo II di Macedonia per il fatto di essere riuscito a vedere Port Philip dalla sua cima. Diversi altri luoghi geografici lungo il percorso della sua terza spedizione 'Australia Felix' presero il nome dal personaggi della Grecia Antica e della Mitologia Greca compresi il vicino Fiume Campaspe (\"Campaspe River\") e Monte Alessandro (\"Mount Alexander\") nei pressi di Castlemaine (che prese il nome da Alessandro il Grande). Hanging Rock venne inizialmente chiamato Monte Diogene (\"Mount Diogenes\") dal Maggiore Mitchell, che era noto per il suo grande amore per la storia della Grecia Antica.\nA causa della sua altezza relativamente elevata, (il villaggio di Mount Macedon si trova a circa 620 metri sul livello del mare), l'area presenta temperature molto pi\u00f9 basse della media relativa della vicina Melbourne. L'area ha anche abbondanti precipitazioni rispetto alle pianure circostanti e all'area di Melbourne. Questa combinazione di fattori geografici hanno contribuito alla reputazione della citt\u00e0 come luogo turistico. I giardini e le case di Mount Macedone sono ben note per la loro grande ampiezza. Molti di questi giardini contengono collezioni di piante esotiche che sono rare in cattivit\u00e0.\nAttrazioni.\nMemorial Cross.\nUna della maggiori attrazioni di Mount Macedon \u00e8 la Croce della memoria (\"Memorial Cross\") alta 21 metri e in prossimit\u00e0 della cima della montagna. Questa struttura fu eretta dall'ex presidente William Cameron nel 1935 in memoria dei caduti della Prima guerra mondiale. La veduta dalla cima di Mount Macedon \u00e8 spettacolare e spazia sulla citt\u00e0 di Melbourne, i Dandenong Ranges e i You Yangs nei pressi di Geelong.\nForeste.\nUn'altra attrazione dell'area di Mount Macedon sono le vaste foreste native che ricoprono la montagna e circondano la citt\u00e0. Gran parte della foresta su Mount Macedon consiste di sclerofille pi\u00f9 comunemente associate alle regioni ad est di Melbourne. L\"'Eucalyptus delegatensis\" cresce qui all'estremit\u00e0 occidentale della foresta mentre l\"Eucalyptus regnans\" a quella nordoccidentale, l\"Eucalyptus pauciflora\" pu\u00f2 essere reperito sulle cime pi\u00f9 elevate. Una gran parte delle Foreste di Mount Macedon \u00e8 compresa all'interno del Parco Regionale Macedone (\"Macedon Regional Park\"), gestito da Parks Victoria.\nL'area fu devastata dagli Incendi del Mercoled\u00ec delle Ceneri del 1983, le foreste e i giardini sono da allora ricresciuti.\nGobba di Cammello.\nL'area di Mount Macedon comprende altres\u00ec una seconda cima importante, la Gobba di Cammello, che si eleva a 1011\u00a0m d'altezza. Le rocce trachitiche vulcaniche del picco sono apprezzate dagli alpinisti e la montagna \u00e8 diventata meta di rocciatori anche per la sua vicinanza a Melbourne.\nGiardini Privati.\nL\"'Hascombe\" \u00e8 un grande giardino di propriet\u00e0 della societ\u00e0 Linfox. Ha un giorno annuale di apertura in cui tutto l'incasso viene devoluto in beneficenza. Ha due giardinieri che lavorano tutti i 28 acri della propriet\u00e0. Possiede uno dei due soli abeti himalayani (Abies pindrow) di tutta l'Australia, essendo l'altro situato ad Adelaide. Si tratta della pi\u00f9 elevata propriet\u00e0 privata di Mount Macedon.\nAl di l\u00e0 di Alton Road da Hascombe, si trova il giardino \"Alton\". Vi sono stati girati film come Macbeth, soprattutto per la sua residenza storica circondata da un giardino all'inglese. Fu la casa di Thomas Nevill che visse qui dal 1814 al 1901. Frequent\u00f2 la scuola primaria di Mount Macedon e divenne attore in molti film come quello sulla storia del paese."}
{"id": "2151273", "revid": "29617866", "url": "https://it.wikipedia.org/wiki?curid=2151273", "title": "Reattore (elettrotecnica)", "text": ""}
{"id": "2151275", "revid": "1543377", "url": "https://it.wikipedia.org/wiki?curid=2151275", "title": "Gigante di Cerne Abbas", "text": "Il gigante di Cerne Abbas \u00e8 una figura scavata sul pendio di una ripida collina e rappresenta un gigantesco uomo nudo. L'opera si trova in Inghilterra, nei pressi del villaggio di Cerne Abbas, a nord di Dorchester, nel Dorset. L'incisione, alta 55 metri e larga 51, si vede meglio dal lato opposto della valle o dall'alto ed \u00e8 formata da una trincea larga 30\u00a0cm, profonda 30\u00a0cm, realizzata strappando l'erba e scavando la terra fino al gesso sottostante. Nella mano destra il gigante sorregge una clava lunga 37 metri.\nStoria.\nCome per altre figure di gesso scavate nella campagna inglese, anche il gigante di Cerne Abbas \u00e8 stato considerato spesso una creazione antica. Per\u00f2, al pari dei precedenti, la sua storia non pu\u00f2 essere ricostruita oltre la fine del XVII secolo, rendendo difficile far risalire la sua origine all'et\u00e0 del Bronzo, all'epoca romana o persino all'alto medioevo. Al di sopra e a destra della testa del gigante c'\u00e8 un \"earthwork\" (tracce in rilievo sul suolo dovute alla presenza di resti archeologici nel sottosuolo), conosciuto come \"the Trendle\", o \"the Frying Pan\" (la padella). Scritti medievali fanno riferimento a quest'area con il toponimo \"Trendle Hill\", ma non attestano la presenza del gigante, portando alla conclusione che probabilmente esso sia stato scavato circa 400 anni fa. Diversamente, il Cavallo Bianco di Uffington \u2014 una figura certamente preistorica, anch'essa scavata su collina, presso Berkshire Downs \u2014 fu notata e registrata da autori medioevali.\nIl primo riferimento scritto al gigante risale al 1694, in una registrazione di pagamento nei conti dell'amministratore della parrocchia di Cerne Abbas (tre scellini per riscavare il gigante). Il primo studio del gigante fu pubblicato sul \"Gentleman's Magazine\" nel 1764, e nel 1774 John Hutchins scrisse nel suo libro \"The History and Antiquities of the County of Dorset\" che la scultura era stata realizzata solo il secolo precedente.\nAlcuni pensano che il gigante sia stato realizzato durante la Guerra civile inglese dai servi del Lord del maniero Denzil Holles, primo Barone Holles, come parodia di Oliver Cromwell. A volte Cromwell veniva chiamato dai suoi nemici, per beffa, \"Ercole dell'Inghilterra\". La connessione con Ercole \u00e8 rafforzata dalla recente scoperta di una linea cancellata, forse rappresentante una pelle di animale (vedi foto sotto). Il primo a suggerire che la figura rappresentasse Ercole fu William Stukeley nel 1764.\nSecondo il folclore locale, un gigante danese che stava guidando un'invasione della costa fu decapitato dalla gente di Cerne Abbas mentre dormiva sul pendio della collina. La linea di gesso rappresenta il punto dove si trovava il suo corpo.\nFonti del XIX secolo descrivono il gigante come avente \"tra le gambe tre rozze lettere, appena leggibili, e su di esse, in cifre moderne, 748\" (\"rozze\" nel senso di \"incise sommariamente\") ed era la rappresentazione di Cenric, il figlio di Cuthred, Re del Wessex.\nNel 1920 il gigante e l'area di 4.000 m\u00b2 su cui si trova furono acquistati dal National Trust e inserito nella lista di \"Scheduled Monument\" (monumenti di importanza nazionale). Durante la Seconda guerra mondiale il gigante fu nascosto per impedire che fosse usato come punto di riferimento per gli aerei nemici.\nSecondo il National Trust, l'erba viene tagliata regolarmente e la linea di gesso ricostituita ogni 25 anni. Per tradizione, il National Trust fa ricorso alle pecore delle fattorie circostanti che brucano l'erba sul sito. Per\u00f2 nel 2008 la mancanza di pecore, insieme a una primavera umida che ha causato un'eccezionale crescita della vegetazione, ha reso necessario ricostituire il gesso del gigante, con 17 tonnellate di nuovo gesso, versato e pressato a mano.\nAspetto.\nEsempio di simbolo fallico per via del pene eretto e dei testicoli in evidenza sulla figura, per centinaia di anni ci fu l'uso locale di erigere un albero della cuccagna sull'earthwork, intorno al quale le coppie che non avevano figli eseguivano una danza come rito di fertilit\u00e0; anche oggi si sa di coppie senza prole che visitano il sito con la speranza che ci\u00f2 faciliti il concepimento.\nNel 2008 un gruppo di archeologi, usando degli strumenti particolari, ha scoperto che parte della scultura \u00e8 stata volutamente cancellata. Secondo queste scoperte, il braccio libero avrebbe dovuto sorreggere la rappresentazione della pelle di un animale, rendendo plausibile la teoria secondo cui il gigante rappresenta un cacciatore, oppure Ercole con la pelle del Leone di Nemea sul braccio. \u00c8 stato anche suggerito che in realt\u00e0 l'erezione sia il risultato della fusione di un cerchio rappresentante l'ombelico e un pene pi\u00f9 piccolo, risalente a un riscavo in epoca vittoriana.\nCampagne pubblicitarie.\nIn anni recenti il gigante \u00e8 stato usato per varie campagne pubblicitarie, per oggetti molto diversi tra loro quali preservativi, jeans e biciclette. Un esempio moderato \u00e8 stata la campagna pubblicitaria della birra Heineken nel 1983. Come campagna pubblicitaria per l'uscita del film dei \"Simpson\" il 16 luglio 2007, un gigantesco Homer Simpson che brandisce una ciambella \u00e8 stato tracciato con vernice biodegradabile a base d'acqua a sinistra del gigante di Cerne Abbas. Ci\u00f2 sollev\u00f2 le proteste dei neopagani locali, che promisero di eseguire una danza della pioggia affinch\u00e9 il disegno venisse cancellato. In seguito la Pagan Federation ha smentito una falsa citazione di un non ben identificato tabloid relativa alla presunta danza della pioggia, mentre allo stesso tempo ha confermato che non avrebbero potuto soprassedere a un tale uso commerciale del gigante.\nNell'agosto del 2007 un articolo del quotidiano \"Dorset Echo\" riportava di un uomo, che sosteneva di essere il \"Purple Phantom\", il quale aveva dipinto di viola il pene del gigante di Cerne Abbas. Nell'articolo si affermava che l'uomo appartenesse all'associazione Fathers 4 Justice, la quale tuttavia sment\u00ec il dato, negando di conoscere quella persona."}
{"id": "2151276", "revid": "729019", "url": "https://it.wikipedia.org/wiki?curid=2151276", "title": "Je t'aime m\u00e9lancolie", "text": "Je t'aime m\u00e9lancolie \u00e8 un singolo della cantante francese Myl\u00e8ne Farmer, pubblicato il 19 novembre 1991 come terzo estratto dall'album \"L'Autre...\".\nDescrizione.\nScartata l'idea di fare uscire come terzo singolo \"Pas de doute\" (che inizialmente avrebbe dovuto accompagnare un ulteriore cortometraggio di Libertine 3) \u00e8 \"Je t'aime m\u00e9lancolie\", traccia dalle sonorit\u00e0 pop, ad essere messa in commercio. Nella canzone la Farmer improvvisa un rap francese probabilmente poco riuscito visto l'epoca. Il testo \u00e8 una denuncia abbastanza umoristica alla stampa e ai giornalisti (poco docili nei confronti della rossa). Il videoclip, girato da Boutonnat, mostra Myl\u00e8ne su un ring in lotta contro un pugile (che potrebbe rappresentare la lotta tra l'artista e la critica o la lotta tra i due sessi).\nIl singolo vender\u00e0 quasi 300.000+ copie (poco meno del precedente estratto), raggiunger\u00e0 la terza posizione della classifica e sar\u00e0 certificato disco d'argento."}
{"id": "2151283", "revid": "92723", "url": "https://it.wikipedia.org/wiki?curid=2151283", "title": "Enrico II Rampini", "text": ""}
{"id": "2151284", "revid": "92723", "url": "https://it.wikipedia.org/wiki?curid=2151284", "title": "Francesco III Piccolpasso", "text": ""}
{"id": "2151285", "revid": "92723", "url": "https://it.wikipedia.org/wiki?curid=2151285", "title": "Francesco II Crippa", "text": ""}
{"id": "2151289", "revid": "1305772", "url": "https://it.wikipedia.org/wiki?curid=2151289", "title": "SPOGS Racing", "text": "SPOGS Racing \u00e8 un videogioco di guida pubblicato il 7 luglio 2008 in esclusiva per il servizio WiiWare della console Nintendo Wii.\nModalit\u00e0 di gioco.\nIl gameplay del gioco \u00e8 incentrato su di una competizione tra pneumatici, che sono controllati direttamente dal giocatore inclinando il Wiimote a destra e a sinistra.\nVincere le gare d\u00e0 diritto ad una valuta virtuale da spendere per il potenziamento e la personalizzazione della propria ruota, in maniera del tutto simile a quanto avviene in altri giochi del genere.\nAccoglienza.\nCaratteristica del gioco \u00e8 stata un'accoglienza decisamente poco positiva.\nSu Metacritic.com la media \u00e8 solo di 18/100 (abbassata addirittura da alcuni 0/100), ed il gioco \u00e8 stato eletto \"Dummy of the year\" Wii, ovvero gioco peggiore dell'anno 2008.\nNemmeno i siti specializzati hanno risparmiato il gioco: \"WiiWare World\" ha infatti assegnato una valutazione di 4/10, definendolo un gioco in grado di \"spaventare chiunque non sia dipendente dai giochi di corse\".\nIn Italia poi la valutazione non si \u00e8 certo alzata: Nintendo La Rivista Ufficiale ha infatti bocciato il gioco con un secco 3/10, definendolo come \"un'idea che poteva anche funzionare, ma che \u00e8 stata sviluppata in maniera fallimentare in tutti i suoi aspetti\"."}
{"id": "2151297", "revid": "245802", "url": "https://it.wikipedia.org/wiki?curid=2151297", "title": "Paperino e il pesce d'aprile", "text": "Paperino e il pesce d'aprile (\"The April Foolers\"), nota al pubblico italiano anche con il titolo Paperino e la fortuna fortunosa, \u00e8 una mini storia scritta da Carl Barks raccolta in 10 tavole\nTrama.\nI nipoti di paperino, Qui, Quo, Qua organizzano diversi pesci di aprile al loro zio ma questi si ritorcono contro di loro.\nEdizioni.\nNella prima vignetta della seconda tavola, Carl Barks ha disegnato, tra i rifiuti dell'immondezzaio cittadino, una copia del mein kampf di Adolf Hitler con un intento palesemente denigratorio. Nella prima edizione italiana, con un intento altrettanto chiaramente censorio, il titolo \u00e8 stato cancellato dalla copertina del libro. La vignetta censurata \u00e8 rimasta tale fino alle meritorie edizioni amatoriali degli anni ottanta. La stessa sorte \u00e8 toccata alle edizioni tedesche del racconto."}
{"id": "2151303", "revid": "21053771", "url": "https://it.wikipedia.org/wiki?curid=2151303", "title": "Tovo Sant'Agata", "text": ""}
{"id": "2151308", "revid": "834", "url": "https://it.wikipedia.org/wiki?curid=2151308", "title": "Verit\u00e0 confessate", "text": "Verit\u00e0 confessate (\"True Confessions\") \u00e8 un romanzo noir scritto da John Gregory Dunne.\nTrama.\nIl romanzo \u00e8 ispirato ad un fatto realmente accaduto: l'omicidio ancora irrisolto di Elizabeth Ann Short, la Dalia Nera (Boston, 29 luglio 1924 \u2013 Los Angeles, 15 gennaio 1947).\nLos Angeles, 1946: una ragazza di nome Lois Fazenda \u00e8 ritrovata tagliata in due in un lotto vacante, dopo che l'assassino ha oscenamente infierito sul cadavere. A causa del soprannome \"La Vergine Disponibile\", datole solo per compiacere un giornalista, un \"normale omicidio che in un paio di giorni si sarebbe sgonfiato\" diventa il centro di una tempesta. Due fratelli, Tom e Desmond Spellacy, sono i protagonisti di questo corrosivo romanzo di vita irlandese-cattolica nella California subito dopo la Seconda Guerra Mondiale. Tom \u00e8 un tenente della omicidi non molto onesto ma in gamba al quale viene assegnato il caso e Desmond \u00e8 un monsignore abile ed arrivista in rapida ascesa all'interno della Chiesa, gi\u00e0 scelto per divenire il prossimo vescovo. L'indagine di omicidio offre lo sfondo per narrare con un linguaggio ironico e volgare, ricco di termini razzisti e omofobi, le miserie e le ipocrisie della societ\u00e0. Il mondo dei fratelli Spellacy \u00e8 fatto di gangster e bigotti, pervertiti e poveracci, giocatori di golf e prostitute, preti dalla moralit\u00e0 discutibile e affaristi dalla moralit\u00e0 inesistente le cui storie sono unite tra loro in un intreccio di corruzione e disperazione nel quale ben pochi avranno da guadagnare: l'omicidio della \"Vergine Disponibile\" \u00e8 un crimine che non ha soluzioni, solo vittime.\nTrasposizione cinematografica.\nDal romanzo \u00e8 stato tratto il film \"L'assoluzione\", diretto da Ulu Grosbard ed interpretato da Robert De Niro e Robert Duvall, uscito nelle sale nel 1981. Dunne ha scritto la sceneggiatura con sua moglie Joan Didion."}
{"id": "2151313", "revid": "74801", "url": "https://it.wikipedia.org/wiki?curid=2151313", "title": "Roberto Santillo", "text": "Biografia.\nDopo aver frequentato il Liceo Artistico e l'Accademia di Belle Arti di Palermo, termina gli studi a Roma.\nNel dicembre 1988, and\u00f2 a Milano e incoraggiato da Giovan Battista Carpi e Romano Scarpa (due disegnatori Disney) si iscrisse alla scuola per disegnatori patrocinata dalla Walt Disney Company Italia.\nDal 1990 collabor\u00f2 al progetto disegnando, fra le altre storie, \"Paperinik e il tempio indiano\". Da \"DuckTales\" prese spunto per alcuni episodi, scrisse anche per il tascabile statunitense \"Disney Adventures\" (1990-1992) e disegn\u00f2 molte copertine dei pi\u00f9 famosi fumetti disneyani italiani.\nDivenne responsabile dell'Accademia Disney nel 1993."}
{"id": "2151318", "revid": "123297372", "url": "https://it.wikipedia.org/wiki?curid=2151318", "title": "National Geographic Magazine", "text": "The National Geographic Magazine \u00e8 una rivista mensile della National Geographic Society pubblicata in moltissimi paesi del mondo e tradotta in 31 lingue diverse, contando il numero di ben cinquanta milioni di lettori al mese.\nLa rivista.\nEra il 13 gennaio 1888 quando un gruppo di trentatr\u00e9 esponenti scientifici della citt\u00e0 di Washington riuniti al Cosmos Club discusse sull'opportunit\u00e0 di costituire una societ\u00e0 dedita alla diffusione e allo sviluppo delle conoscenze geografiche. Due settimane pi\u00f9 tardi i membri fondatori elessero Gardiner Greene Hubbard primo presidente della National Geographic Society, conosciuta anche semplicemente come Society.\nIl 22 settembre dello stesso anno vide la luce anche il primo numero della rivista. Si presentava come brossura scientifica, in copertina color terracotta, contenente tra gli altri un articolo di W. M. Davis su \"Metodi geografici nella ricerca in geologia\", \"La classificazione genetica delle forme geografiche\", di W. J. McGee e il racconto della pilota C. h. Marshall, sopravvissuta alla grande burrasca dell'11-14 marzo 1888.\nNel 1889 venne stampato il primo National Geographic con illustrazioni a colori, disegni a pastello in un articolo sul Nicaragua, e fu per la prima volta allegata una cartina, cosa che in seguito sar\u00e0 un aspetto importante importante del periodico. Sempre grande valore \u00e8 stato dato anche alla fotografia, elemento distintivo del mensile. Nel 1910 furono pubblicate ventiquattro pagine con fotografie della Corea e del Giappone. Fu solo nel 1896 che la rivista cominci\u00f2 ad essere venduta nelle edicole, al prezzo di 25 cent, con uscite mensili.\nL'adozione del riquadro giallo in copertina risale al 1910, mentre nel 1959 si decise di inserire in copertina anche una foto che avrebbe aiutato ad identificare il numero. Alcune copertine sono poi rimaste famose, come ad esempio quella che ritraeva una ragazza afgana fotografata da Steve McCurry. Era il 1927 quando il National Geographic pubblic\u00f2 le prime fotografie a colori subacquee del mondo, che ritraevano i fondali della laguna delle Dry Tortugas, in Florida.\nNel gennaio 1979 fu allegato al numero anche un disco in vinile contenente i canti della megattera. Nel 1995 il mensile cominci\u00f2 ad essere pubblicato in varie lingue ed oggi \u00e8 pubblicato in venticinque idiomi. Esiste anche, dal 1998, un'edizione italiana, la \"National Geographic Italia\", edita dal Gruppo L'Espresso, con un suo sito internet dal 2010. Dal dicembre 2010 il direttore del mensile italiano \u00e8 Marco Cattaneo."}
{"id": "2151320", "revid": "533647", "url": "https://it.wikipedia.org/wiki?curid=2151320", "title": "Palermo", "text": "Palermo (: ; \"Palermu\" in siciliano, \"Pali\u00e8mmu\", \"Pal\u00e8imu\", \"Pal\u00e8rmu\" o \"Pal\u00ecaimmu\" in dialetto palermitano) \u00e8 un comune italiano di abitanti, quinto in Italia per popolazione, capoluogo della Regione Siciliana e dell'omonima citt\u00e0 metropolitana. La citt\u00e0 si estende sulla pianura Conca d'Oro ed \u00e8 bagnata dal suo golfo omonimo e circondata dalla barriera dei Monti di Palermo.\nIl sito \u00e8 abitato sin dalla preistoria e la sua lunga storia e il succedersi di numerose civilt\u00e0 e popoli hanno regalato alla citt\u00e0 un notevole patrimonio artistico e architettonico. Il sito seriale Palermo arabo-normanna e le cattedrali di Cefal\u00f9 e Monreale, di cui fanno parte pi\u00f9 beni monumentali \u00e8 stato dichiarato Patrimonio dell'umanit\u00e0 dall'UNESCO nel 2015. Numerosi edifici, tra chiese e palazzi, sono riconosciuti monumenti nazionali.\nA Palermo, all'interno del Palazzo dei Normanni, ha sede l'Assemblea regionale siciliana, la pi\u00f9 antica assise parlamentare in attivit\u00e0 del mondo. La citt\u00e0 ha mantenuto il ruolo di capitale del Regno di Sicilia dal 1130 al 1816. \u00c8 stata la citt\u00e0 protagonista dello scoppio dell'insurrezione del Vespro nel 1282 e della Rivoluzione siciliana del 1848. Fa parte della rete Eurocities delle pi\u00f9 grandi citt\u00e0 europee.\nGeografia fisica.\nTerritorio.\nOrografia.\nPalermo sorge all'interno di una pianura di circa (la Conca d'Oro) stretta tra il golfo e i monti calcarei, che prendono nome dalla citt\u00e0. Alcune conformazioni rocciose si spingono verso la costa creando una vera spaccatura fisica tra diversi quartieri. La citt\u00e0 ricade in zona sismica 2 ossia sismicit\u00e0 moderata.\nIdrografia.\nL'idrografia della Conca d'Oro di Palermo \u00e8 stata radicalmente modificata nel corso della storia. Il primo insediamento abitato venne costruito tra due fiumi, il Kemonia e il Papireto, non pi\u00f9 visibili in superficie; sono evidenti le loro tracce nella toponomastica e nella conformazione delle vie. Il fiume Oreto (unico fiume a scorrere nel ventunesimo secolo tra le strade cittadine) si trovava ben oltre le mura cittadine.\nErano presenti anche molti torrenti stagionali, che contribuivano a creare zone paludose o comunque ricche di acqua come la zona San Lorenzo e l'area di Mondello. Sono presenti alle pendici del Monte Grifone delle gole chiamate \"valloni\", quali il vallone di Croceverde e quello di Belmonte Chiavelli, che in caso di maltempo incanalano le discese alluvionali.\nClima.\nSecondo la classificazione dei climi di K\u00f6ppen, il clima di Palermo appartiene al gruppo denominato \"Csa\": clima mediterraneo con la stagione estiva asciutta e calda e inverno tiepido e piovoso. Le stagioni intermedie hanno temperature molto gradevoli. L'estate \u00e8 arida e calda, generalmente torrida, anche se frequentemente ventilata grazie alla presenza delle brezze marine.\nNon di rado il vento africano scirocco fa impennare la temperatura (picco storico di 45,6\u00a0\u00b0C registrati all'Osservatorio astronomico di Palermo), con tassi di umidit\u00e0 che scendono anche sotto il 15%; in inverno possono registrarsi massime superiori ai 20\u00a0\u00b0C (spiccano i picchi termici del febbraio 2010 e del novembre 2014, dove si sfiorarono i +30\u00a0\u00b0C per pi\u00f9 giorni).\nIl periodo pi\u00f9 piovoso per la citt\u00e0 \u00e8 compreso fra ottobre e marzo. L'acme pluviometrica si ebbe durante l'alluvione del febbraio 1931 e ammont\u00f2 a circa 395\u00a0mm in 39 ore. In periodo autunnale improvvisi nubifragi possono abbattersi sulla citt\u00e0 con anche 130 mm di pioggia in poche ore, come accadde il 16 settembre 2009, in cui si ebbero alluvioni nelle frazioni di Belmonte Chiavelli e Croceverde-Giardina.\nI centri meteo d'informazione nazionale utilizzano i dati dell'aeroporto di Punta Raisi, per indicare la situazione di Palermo; ma l'aeroporto (diviso dalla citt\u00e0 da alcuni rilievi) si trova a circa 22 km e registra di norma in inverno minime pi\u00f9 alte e in estate massime pi\u00f9 contenute.\nTemperature minime negative ogni tanto sono registrate nelle zone periferiche pedemontane. Sono, invece, un fenomeno quasi sconosciuto in pieno centro cittadino, la zona pi\u00f9 calda della citt\u00e0, in cui solo la stazione meteo dell'Osservatorio astronomico (situata a 75 metri di altitudine) ha registrato minime negative durante le nevicate del febbraio 1895 ( -1.9\u00a0\u00b0C), dell'8 gennaio 1981 (-0,5\u00a0\u00b0C), e quelle del 30-31 gennaio e 1 febbraio 1999 (fino a -0,2\u00a0\u00b0C). Le altre stazioni hanno sempre registrato minime positive.\nLe precipitazioni nevose sono rare ed effimere, in genere circoscritte alle zone pedemontane. Il maggiore evento nevoso dal dopoguerra fu quello dell'8 gennaio 1981.\nOrigini del nome.\nLa citt\u00e0 di Palermo veniva chiamata (pronuncia ) dai fenici . Il nome attuale deriva , \u00abampio porto\u00bb, per la presenza dei due fiumi Kemonia e Papireto che creavano un enorme approdo naturale, e divenne \"Panormus\" con i Romani. Gli arabi pronunciavano il nome della citt\u00e0 \"Balarm\", dizione che venne parzialmente adottata nella forma ufficiale \"Balermus\" del periodo normanno. \"Palermo\" viene acquisito definitivamente in et\u00e0 moderna.\nStoria.\nEt\u00e0 antica.\nLa zona conserva resti di presenza umana sin dal paleolitico. Nelle grotte dell'Addaura ci sono alcune cavit\u00e0 abitate, che presentano tra gli altri ritrovamenti, incisioni e disegni databili tra l'epigravettiano finale e il mesolitico, raffiguranti figure antropomorfe e zoomorfe.\nLa citt\u00e0 venne fondata dai Fenici tra il VII e il VI secolo a.C., probabilmente con il nome di \"Zyz\". Precedentemente l'area era stata un centro commerciale e logistico per la Sicilia nord-occidentale.\nI Greci, stanziati nella Sicilia orientale e solo in minima parte in quella occidentale, si avvicinarono raramente a Palermo: nel 409 a.C. il generale siracusano Ermocrate effettu\u00f2 un'incursione durante la quale il territorio venne saccheggiato e 500 dei suoi abitanti vennero uccisi davanti alle mura, le quali, per\u00f2, non vennero attaccate. Nel 397 a.C. il tiranno di Siracusa Dionisio I, durante la guerra contro l'isola di Mozia colonia cartaginese, attacc\u00f2 e saccheggi\u00f2 Palermo, rimasta fedele a Cartagine. Infine, secondo Polibio, Pirro, in guerra contro Cartagine, conquist\u00f2 Palermo, principale roccaforte punica in Sicilia dopo la distruzione di Mozia.\nNel 254 a.C. la citt\u00e0 venne conquistata dai Romani che riuscirono a sottrarla ai Cartaginesi di Amilcare Barca, costretti a rifugiarsi alle falde del monte Pellegrino durante la prima guerra punica, nella battaglia di Palermo. I tentativi di riconquista dei Cartaginesi risultarono vani e la citt\u00e0 divenne una conquista romana col nome di \"Panormus\". Sotto il governo di Roma Palermo continu\u00f2 a ricoprire il ruolo di porto strategico nel Mediterraneo, vivendo un periodo di tranquillit\u00e0 e agiatezza, tanto che la citt\u00e0 crebbe e si dot\u00f2 di splendidi edifici per spettacoli noti da epigrafi e testi antichi e in parte ancora individuabili. Palermo fu citt\u00e0 romana fino a quando le invasioni barbariche causarono il saccheggio e la devastazione della citt\u00e0.\nEt\u00e0 medievale.\nDopo la caduta dell'Impero romano d'Occidente, nel 535 la Sicilia fu in gran parte devastata con l'arrivo dei Vandali nell'occidente dell'isola. La ricostruzione di Palermo avvenne grazie ai Bizantini, che tennero Palermo per tre secoli.\nCon la conquista della citt\u00e0, comandata da Belisario, la Sicilia divenne una provincia periferica dell'Impero d'Oriente.\nNel IX secolo i musulmani dal Nordafrica invasero la Sicilia: la conquista, fu iniziata nell'827 e Palermo fu presa nell'831. I governatori musulmani spostarono la capitale della Sicilia da Siracusa a Palermo e la citt\u00e0 fu dotata di tutte le strutture burocratiche e dei servizi necessari a una capitale. Gli arabi introdussero i primi agrumeti, formando la Conca d'Oro e aprendo cos\u00ec una nuova possibilit\u00e0 di sviluppo economico. Nel 948 in citt\u00e0 si registravano oltre duecentomila abitanti, figurando tra le citt\u00e0 pi\u00f9 popolose del mondo.\nLa citt\u00e0 divenne la prospera capitale del nuovo emirato indipendente kalbita nel 948, ma l'autonomia incoraggi\u00f2 le lotte dei cristiani per l'indipendenza, fino ad aprire la via alla conquista normanna. Nel 1071/1072, dopo quattro anni d'assedio, Ruggero I d'Altavilla,primo conte normanno, espugn\u00f2 Palermo. Nel 1098 i Normanni completarono la conquista del resto dell'isola: la capitale, prima della Gran Contea di Sicilia, poi del Regno di Sicilia, rest\u00f2 a Palermo, ma gli abitanti calarono drasticamente (60.000), per scendere infine a 51.000 nel 1330. L'arrivo dei Normanni a Palermo port\u00f2 alla costruzione di un numero considerevole di edifici cristiani e la citt\u00e0 raggiunse il massimo splendore sotto il governo di Ruggero II. Dopo il regno normanno in Sicilia salirono sul trono gli Svevi (dal 1194 al 1266), che fecero di Palermo un centro amministrativo imperiale. Alla morte di Federico II (1250), Palermo e la Sicilia persero importanza nel panorama politico: il potere si spost\u00f2 a Napoli, con Carlo d'Angi\u00f2 e gli Angioini (dal 1266 al 1282). Proprio a Palermo nel 1282 ebbe inizio la guerra del Vespro contro i francesi. Al termine della guerra, la corona della Sicilia venne offerta al ramo cadetto degli aragonesi, e Palermo ne divenne la capitale. L'isola perder\u00e0 l'indipendenza nel XV secolo, per diventare vicereame iberico.\nEt\u00e0 moderna.\nLa dominazione del Regno di Spagna, che pose a Palermo la sede del Vicer\u00e9, ponendo un confine politico, culturale e religioso contro il mondo islamico, port\u00f2 come conseguenza l'isolamento e l'impoverimento della Sicilia. L'agricoltura dell'isola fu spinta verso la coltivazione del grano duro, necessario alla flotta spagnola per il sostentamento degli equipaggi, e, quindi, oltre a produrre meno reddito, generava carestie da eccesso di esportazione. Scoppiarono molte rivolte, che, per\u00f2, avevano pi\u00f9 come bersaglio l'organismo, incaricato della ripartizione e raccolta di imposte e tasse e composto di nobili siciliani, che il re di Spagna. I due secoli di dominio spagnolo a Palermo terminarono nel 1713 con il Trattato di Utrecht, che segn\u00f2 la fine della guerra di successione spagnola.\nNel 1734 la citt\u00e0 divenne dominio dei Borboni, che mantennero il Regno di Sicilia e di Napoli separati. Nel 1816 i regni vennero riuniti nel Regno delle Due Sicilie: Palermo perse lo status di capitale, divenendo secondo centro amministrativo dopo Napoli. Tuttavia Palermo continu\u00f2 a possedere il titolo di \"capitale della parte isolana del regno\".\nEt\u00e0 contemporanea.\nLa primavera dei popoli, conosciuta anche come \"rivoluzione del 1848\", o \"moti del 1848\", cominci\u00f2 proprio a Palermo il 12 gennaio di quell'anno e rappresent\u00f2 la prima miccia dell'esplosione europea. L'insurrezione siciliana costrinse i Borbone a concedere il ritorno nell'Isola alla costituzione del 1812. Segu\u00ec una rivoluzione a Napoli, il 27, che costrinse, due giorni dopo, Ferdinando II a promettere una Costituzione, promulgata l'11 febbraio.\nNel 1860, dopo che a Palermo si era verificata la rivolta della Gancia, avvenne lo sbarco dei garibaldini a Marsala, che raggiunsero Palermo il 27 maggio, entrando in citt\u00e0 dalla porta Termini. In tale occasione il Re Borbone Francesco II si rifiut\u00f2 di far cannoneggiare i garibaldini dalle artiglierie del Castello a Mare, per non causare vittime tra i civili; analoghi scrupoli non avrebbero avuto i Savoia durante le rivolte per fame della popolazione. Tra il 1860 e il 1866 la citt\u00e0 fu soggetta a varie lotte e rivolte contro il nuovo Regno d'Italia da parte di ex garibaldini delusi, reduci dell'esercito meridionale, partigiani borbonici e repubblicani e soprattutto popolazione ridotta alla fame, la pi\u00f9 importante delle quali fu la rivolta del sette e mezzo, con il conseguente bombardamento operato dalla flotta, che distrusse non poche strutture architettoniche. Tuttavia la politica fiscale del governo sabaudo non mut\u00f2, sino a portare al regicidio di Umberto I.\nNel primo ventennio del XX secolo Palermo attravers\u00f2 un'epoca florida, con un breve ma intenso periodo liberty, caratterizzato prevalentemente da architetture di gusto eclettico. Protagonisti di questa stagione furono i Florio, una famiglia di tradizione industriale, che rese protagonista la citt\u00e0 in ambito internazionale nella cosiddetta \"Belle \u00c9poque\". Non interessata dal primo conflitto mondiale, Palermo sub\u00ec notevoli distruzioni a causa dei bombardamenti durante la seconda guerra mondiale, fino a essere occupata nel luglio 1943 dalle truppe alleate del generale statunitense George Patton.\nIl secondo Novecento \u00e8 stato caratterizzato dalla concessione dello status di Regione a Statuto speciale alla Sicilia, che ha reso Palermo, ancora una volta, il centro della burocrazia e della politica regionale. A partire dalla fine degli anni '50 la principale organizzazione malavitosa siciliana, Cosa Nostra, grazie al boom economico e al processo di urbanizzazione della popolazione contadina, conosce una fase di crescita, riuscendo ad infiltrarsi nella spesa pubblica, nelle opere edilizie di ricostruzione post bellica e di espansione della citt\u00e0. \u00c8 l'epoca del sacco di Palermo, l'espansione incontrollata della citt\u00e0 verso nord, anche a costo dell'abbattimento di ville liberty. Dagli anni 60 agli anni 80, si ebbero 3 guerre di mafia con molti morti tra i componenti della mafia. In quel periodo e in seguito furono colpiti anche imprenditori, giornalisti, medici, magistrati come Giovanni Falcone e Paolo Borsellino, poliziotti e il patrimonio culturale italiano, cosa che port\u00f2 a una forte risposta dello Stato e della societ\u00e0 civile e ad un conseguente arretramento del potere mafioso.\nNel marzo 2015 alcuni giuristi, attivisti dei diritti umani, amministratori pubblici e organizzazioni non governative sottoscrivono la \"Carta di Palermo\" per sollecitare la comunit\u00e0 mondiale a una revisione della legislazione sul permesso di soggiorno e delle politiche legate ai fenomeni migratori, sostenendo la mobilit\u00e0 umana internazionale come diritto inalienabile della persona. Nel novembre 2015 Palermo \u00e8 entrata a far parte del programma \"Safer Cities\" lanciato nel 1996 dall'Agenzia UN-Habitat delle Nazioni Unite, assumendone la co-presidenza mondiale.\nSimboli.\nLo Stemma del comune di Palermo \u00e8 descritto dallo statuto comunale:\nL'origine dello stemma non \u00e8 certa, alcune fonti lo fanno risalire a una concessione del 1154 di re Guglielmo I di Sicilia mentre altre all'epoca romana.\nIl gonfalone del comune di Palermo \u00e8 \"un drappo di colore rosso, frangiato d'oro caricato dell'aquila romana d'oro ad ali spiegate, tenente con gli artigli una fascia carica delle iniziali S.P.Q.P.\".\nUn altro simbolo della citt\u00e0 \u00e8 il Genio di Palermo, antico nume tutelare del luogo.\nMonumenti e luoghi d'interesse.\nIl maggior numero di monumenti della citt\u00e0 \u00e8 dislocato all'interno del centro storico; altri sono distribuiti in tutto il territorio palermitano: ville storiche, torri d'avvistamento, tonnare, graffiti rupestri, antiche chiese o palazzi nobiliari.\nSiti protetti dall'UNESCO.\nLe residenze arabo-normanne, la cattedrale e altre chiese, insieme al duomo di Monreale e a quello di Cefal\u00f9, sono state inserite nella lista dei patrimoni dell'umanit\u00e0 dall'UNESCO il 3 luglio del 2015 nel sito seriale \"Palermo arabo-normanna e le cattedrali di Cefal\u00f9 e Monreale\".\nI sette complessi monumentali palermitani che hanno tale riconoscimento sono:\nAltri complessi architettonici con caratteristiche e tracce arabo normanne non rientrano formalmente nel sito seriale UNESCO, non rispondendo interamente ai suoi criteri: la Cuba Soprana, inglobata dalla settecentesca Villa di Napoli, la Cappella di S.Maria l\u2019Incoronata, San Giovanni dei Lebbrosi, la Chiesa dei Vespri, la Chiesa di Santa Cristina la Vetere, il Palazzo dell'Uscibene, i Qanat e i Bagni di Cefal\u00e0 Diana.\nMonumenti nazionali.\nQuattro beni monumentali sono riconosciuti e tutelati come monumenti nazionali:\nArchitetture religiose.\nAll'interno del Palazzo dei Normanni si trova la sontuosa Cappella Palatina, fatta costruire da Ruggero II dopo l'incoronazione avvenuta nel 1130. Essa rappresenta una straordinaria sintesi di forme architettoniche latine, mosaici bizantini e muqarnas islamiche considerate tra le massime espressioni dell'arte iranica e fatimida. Vicino \u00e8 ubicata la chiesa di San Giovanni degli Eremiti; con le sue cupole rosse (dipinte cos\u00ec nel XIX secolo) \u00e8 diventata uno dei simboli della citt\u00e0. Notevoli anche la chiesa della Martorana dalla ricchissima decorazione a mosaico del pi\u00f9 puro stile bizantino, la chiesa di San Cataldo del 1160, dalla facciata tripartita sormontata da grosse cupole realizzate su tamburo e la basilica La Magione, conosciuta anche come chiesa della Santissima Trinit\u00e0, che presenta una pianta a forma basilicale a tre navate, sorrette da colonne; mentre internamente la costruzione si presenta molto squadrata e movimentata da una serie di archi ogivali, tipici dell'architettura normanna, che girano intorno alla chiesa.\nSul C\u00e0ssaro, oggi Corso Vittorio Emanuele II, si affaccia lo splendido complesso della cattedrale, eretta nel 1185 su un'area pianeggiante precedentemente occupata da una moschea araba.\nLa commistione artistica presente nell'edificio, sembra ripercorrere l'intera storia cittadina, con un portale laterale e delle torrette campanarie in stile gotico trecentesco, una facciata principale quattrocentesca, un'abside con decorazioni arabo-normanne, una cupola e cupolette laterali tardo barocche e numerosi inserzioni neogotiche dei primi anni del XIX secolo tra cui le parti basse del prospetto meridionale (oltre al nuovo transetto) e il gruppo di campanili sul Palazzo Arcivescovile di Emmanuele Palazzotto. Per restaurare e rimodernare la basilica, l'interno venne ricostruito in stile neoclassico alla fine del XVIII secolo. Vi sono conservati i sarcofagi di Federico II, Ruggero II, Arrigo VI, Costanza d'Altavilla e Costanza d'Aragona, oltre alla corona d'oro di Costanza di Sicilia, preziosi ornamenti e gioielli reali esposti nel tesoro della Cattedrale. La torre pi\u00f9 imponente della cattedrale ospita 8 campane ambrosiane.\nNell'arco del XII e XIII secolo, in maniera particolare durante la dominazione angioina, in citt\u00e0 si svilupp\u00f2 lo stile architettonico del gotico, di cui sono esempi: la chiesa di San Francesco d'Assisi, con sovrapposizioni di linguaggi artistici diversi, tanto che in et\u00e0 barocca l'edificio, al suo interno, venne ricoperto da stucchi e affreschi da Pietro Novelli e nel 1723 Giacomo Serpotta adorn\u00f2 i pilastri con le statue delle Virt\u00f9.\nAppartengono al periodo compreso tra la fine del XV e gli inizi del XVI secolo la chiesa della Gancia, la chiesa di San Francesco di Paola, la chiesa di Santa Maria della Catena, e la chiesa di Santa Maria la Nova.\nTra le chiese barocche sono degne di menzione: la chiesa del Santissimo Salvatore; la chiesa della Madonna dei Rimedi; la chiesa di Santa Caterina; la chiesa di San Matteo al Cassaro, che conserva le spoglie di Giacomo Serpotta e Vito D'Anna; la chiesa dell'Immacolata Concezione al Capo, con un interno straordinariamente ricco di decorazione marmorea policroma; la chiesa di San Giuseppe dei Teatini, di cui una delle facciate costituisce uno dei quattro prospetti architettonici dell'Ottagono del Sole; la chiesa del Ges\u00f9 o Casa Professa, rivestita al suo interno da bassorilievi marmorei posti sulla tribuna e Putti, tutti su modelli di Giacomo Serpotta, esperto in \"barocco sacro\".\n La chiesa di San Domenico, con il caratteristico fronte formato da un telaio di colonne, di dimensioni maggiori di quelle della Cattedrale stessa, maestosa e dalla facciata sgargiante domina l'omonima piazza, con al centro la colonna dell'Immacolata, creando cos\u00ec una grande sintonia tra piazza e facciata della chiesa. Dalla met\u00e0 del XIX secolo la chiesa \u00e8 adibita a Pantheon dei siciliani illustri.\nLa seicentesca chiesa del Carmine Maggiore, nello storico quartiere Albergheria, \u00e8 una basilica a croce latina con tre navate, sorretta da 12 colonne in pietra di Billiemi con capitelli dorici, e una splendida cupola, costruita nel 1680, ricca di elementi scultorei e completamente rivestita nella parte esterna da maioliche smaltate con colori, che richiamano lo stile arabo, unica nel suo genere non solo a Palermo, ma in tutta la Sicilia.\nUna menzione a parte merita la chiesa di Santa Maria dello Spasimo, costruita a partire dal 1509, dove era conservato lo Spasimo di Sicilia: \u00e8 un suggestivo teatro all'aperto e vi si allestiscono spesso mostre ed eventi. Ospita inoltre gli uffici della Fondazione The Brass Group, il Museo del jazz, la Scuola Popolare di Musica, il Ridotto, denominato anche Blue Brass e la Scuola Europea d'Orchestra Jazz.\nUn particolare interesse ha il santuario di Santa Rosalia sito sul Monte Pellegrino, costruito nel 1626 in una grotta, gi\u00e0 sede di un santuario dedicato a Tanit, e presunto luogo di ritrovamento del corpo di Santa Rosalia, patrona principale della citt\u00e0.\nArchitetture civili.\nDi particolare interesse sono i Qanat, imponente opera di ingegneria idraulica costruita nel sottosuolo della citt\u00e0 a cavallo tra la dominazione araba e il periodo normanno. A questo periodo risalgono anche diversi palazzi appartenuti ai sovrani normanni. Fra questi ricordiamo il Palazzo dei Normanni,\n la pi\u00f9 antica residenza reale d'Europa, dimora dei sovrani del Regno di Sicilia e sede imperiale di Federico II e Corrado IV, oggi sede dell'Assemblea Regionale Siciliana; e le residenze di villeggiatura: il Palazzo della Zisa e il suo sistema di fontane; il Palazzo della Cuba; il castello di Maredolce, sito all'interno del Parco della Favara; il Castello dell'Uscibene. Agli edifici arabo-bizantino-normanni va affiancato il Ponte dell'Ammiraglio, del 1131, a dodici archi. Durante il dominio aragonese, la citt\u00e0 si arricchisce di pregevoli palazzi nobiliari e chiese caratterizzati da un tipico gotico proveniente dal Regno di Aragona e dalla contea di Catalogna (il gotico catalano). Il Palazzo Sclafani,del 1330, costruito dal conte di Adern\u00f2 (Adrano) Matteo Sclafani. Coevo \u00e8 Palazzo Chiaramonte detto Steri, in piazza Marina, gi\u00e0 sede e carcere dell'inquisizione e attualmente sede del rettorato palermitano. Il Palazzo Conte Federico \u00e8 uno dei pi\u00f9 antichi edifici di Palermo. La sua torre arabo-normanna, denominata \"Torre di Scrigno\", \u00e8 infatti datata al XII secolo. Del 1473 \u00e8 palazzo Alliata di Pietratagliata; mentre risale al 1490 la costruzione del Palazzo Ajutamicristo, noto per gli sfarzosi interni. Nel 1495 venne edificato in stile catalano il Palazzo Abatellis: ospita la Galleria Regionale d'arte Moderna e Medievale. Pure tardo quattrocentesco \u00e8 Palazzo Bonet, sede della GAM di Palermo.\nTra i numerosi edifici cinquecenteschi vanno menzionati: il Palazzo Alliata di Villafranca, situato nella scenografica Piazza Bologni; il Palazzo Scavuzzo; il Palazzo Castrone-Santa Ninfa; il Palazzo Branciforte; il Palazzo Bordonaro; il nucleo originario di Palazzo Bonocore, tra gli edifici che fanno da cornice a Piazza Pretoria.\nNel 1583 fu eretta la Porta Nuova. La versione esistente risale al 1669 ed \u00e8 caratterizzata da una copertura a piramide ricoperta di maioliche colorate. Tra le tante testimonianze della Palermo barocca anche Palazzo Asmundo.\nPalazzo Mirto con parti risalenti al XIII secolo, ma terminato tra la fine del Cinquecento e l'inizio del Seicento, \u00e8 arredato con opere d'arte che vanno dal XVII al XIX secolo. Del Seicento \u00e8 anche il Loggiato San Bartolomeo, adiacente a Porta Felice.\nPalazzo Isnello con una facciata post-baroccaal suo interno ospita l'Apoteosi di Palermo, di Vito D'Anna, una delle otto rappresentazioni iconiche del Genio di Palermo. Palazzo Comitini, sitoin via Maqueda e gi\u00e0 sede della Provincia Regionale di Palermo, presenta interni ricchi di stucchi, soffitti affrescati e opere d'arte, tra cui due tele di Renato Guttuso. Il Palazzo Valguarnera-Gangi, noto per essere stato scelto dal regista Luchino Visconti come set di una delle pi\u00f9 affascinanti scene della celebre pellicola \"Il Gattopardo: la scena della festa e del ballo\", \u00e8 una delle pi\u00f9 importanti dimore nobiliari della Sicilia. Completato nel 1784, Palazzo Riso, \u00e8 un esempio del passaggio dallo stile tardo Barocco siciliano al Neoclassicismo per opera di Giuseppe Venanzio Marvuglia.\nNel XVIII secolo la zona limitrofa della citt\u00e0 muta considerevolmente per il sorgere di numerose ville neoclassiche.\nTra esse vanno ricordate: la maestosa Villa Belmonte all'Acquasanta, realizzata da Giuseppe Venanzio Marvuglia in stile neoclassico; nonch\u00e9 Villa Niscemi, Villa Malfitano Whitaker, Villa Trabia, Villa Camastra, Villa Boscogrande, Villa Lampedusa, Villa Raffo.\nNeoclassici sono i due Palchetti della Musica: il primo del 1844, sito nella spianata del Foro Italico, progettato per ospitare i concertini domenicali da Domenico Lo Faso Pietrasanta e da Carlo Giachery; il secondo, del 1875, sito in Piazza Castelnuovo, voluto dalla famiglia Ingham.\nTra la fine del Settecento e il 1814 nasce il Palazzo d'Orl\u00e9ans, oggi sede della Presidenza della Regione Sicilia.\nParticolarmente originale \u00e8 la Palazzina Cinese di Giuseppe Venanzio Marvuglia, dimora di villeggiatura di Ferdinando IV, che unisce i canoni dell'architettura neoclassica con l'eclettismo del tempo di ispirazione orientale.\nAll'inizio del XX secolo, la citt\u00e0 comincia a estendersi fuori le mura verso nord, soprattutto lungo una nuova strada chiamata via Libert\u00e0. In questo quartiere vengono costruite numerose ville e palazzi in stile eclettico e \"liberty\", da parte di molti architetti, tra i quali Giovan Battista Palazzotto, Francesco Paolo Palazzotto, Ernesto Basile. La citt\u00e0 mostra nuovi fermenti in pi\u00f9 settori, quali l'economico, l'industriale, il culturale, l'artistico, l'architettonico, ecc., grazie anche all'intraprendenza di pi\u00f9 famiglie, come i Florio, i Whitaker, i Sandron, i Ducrot, i Basile, i Rutelli, gli Utveggio, e altre. Si rinnova, dotandosi di nuovi ospedali, teatri, come il celebre Teatro Massimo, il Politeama Garibaldi, il Teatro Biondo e altri edifici pubblici. Il crollo economico della famiglia Florio, segner\u00e0 la fine di quest'epoca.\nFra i molti villini liberty vanno ricordati il Villino Florio, che con il suo stile eclettico rappresenta un magnifico esempio dell'Art Nouveau, messa in luce da Ernesto Basile, e il Villino Favaloro, progettato dal padre Giovan Battista Filippo Basile. L'esempio pi\u00f9 significativo di liberty a Mondello, che diventer\u00e0 in breve tempo la spiaggia preferita dei palermitani, \u00e8 lo stabilimento balneare, realizzato nel 1912. \nDurante l'epoca fascista l'architettura ufficiale, finalizzata all'esaltazione del regime vigente, assume connotati dall'aspetto maestoso, che si ispirano alla romanit\u00e0 e alla cultura latina, tipici del Neoclassicismo, spesso mescolati all'ondata della nuova corrente del Futurismo. Vengono costruiti importanti edifici pubblici quali: il Palazzo di Giustizia (progettato nel 1938 ma ultimato nel 1957 dagli architetti Gaetano ed Ernesto Rapisardi in puro stile razionalista italiano); in via Roma il Palazzo delle Poste e la casa del fascio, oggi Caserma dei Vigili del Fuoco, primi esempi di edifici in cemento armato in citt\u00e0. Degni di nota sono pure l'Ingresso monumentale di via Roma, la \"Sede del Banco di Sicilia\" in via Roma e la Casa del Mutilato. Viene pure edificato un quartiere di case popolari, il Littorio, in Via Libert\u00e0, con la tecnica dei muri portanti in mattoni di laterizi, estranei all'uso locale, che \u00e8 rimasto il pi\u00f9 razionale esempio di edilizia popolare in citt\u00e0.\nDurante gli anni successivi alla seconda guerra mondiale, a causa della devastazione della guerra, si \u00e8 avuto l'abbandono da parte dei cittadini del centro urbano originario e lo spostamento verso le periferie, soprattutto verso nord nella \"piana dei Colli\". L'immigrazione dalla provincia ha determinato un boom della popolazione e, quindi edilizio, senza precedenti, che ha portato alla creazione nuovi quartieri residenziali, composti principalmente da palazzi in cemento armato. A partire dagli anni 50 vengono costruiti vari quartieri di edilizia pubblica residenziale, tra questi nella zona nord della citt\u00e0 ZEN (Zona Espansione Nord) e ZEN2, mai completati e rimasti separati dal resto della citt\u00e0. A partire dagli anni 60 viene costruito il polo universitario di viale delle Scienze. \nGli edifici pi\u00f9 alti della citt\u00e0 sono il Grattacielo Ina Assitalia (65 metri) nel centro della citt\u00e0 in piazzale Ungheria; Torre Resuttana I (63 metri); Torre Resuttana II (60 metri) e Torre Sperlinga (59 metri). Altri edifici di interesse sono: il palazzo della sede dell'Enel del 1961, concepito da Giuseppe Samon\u00e0 secondo i canoni del Brutalismo; Palazzo Amoroso e la sede della Banca Commerciale Italiana (oggi Intesa Sanpaolo), entrambe opere del celebre gruppo BBPR; la piscina olimpionica comunale, costruita tra il 1963 e 1970; la sede regionale della Rai, edificata nel 1980 e i postmoderni nuovi edifici del tribunale, progettati nel 1981, siti proprio dietro il Palazzo di Giustizia.\nMura e porte di Palermo.\nLe prime mura furono costruite nel periodo punico, poi ampliate dagli arabi e dai normanni. Tra gli altri reperti sono visibili alcune porzioni della cinta bastionata cinquecentesca, che fino alla fine del XVIII secolo circondava il centro cittadino In particolare sono integri alcuni bastioni, porte urbane e piccoli tratti delle cinta murarie, che sono state risparmiate dall'urbanizzazione ottocentesca, oltre ad alcune torri di avvistamento.\nDi alcune porte sono rimasti solo i nomi. Tra le esistenti ricordiamo: la gi\u00e0 citata porta Nuova del 1669; Porta Sant'Agata, costruita in pietra grezza e grossi blocchi di tufo, che presenta una fessura dalla tipica forma del periodo Normanno.\nL'ingresso pi\u00f9 recente di epoca fascista in stile modernista: \u00e8 l'ingresso monumentale di via Roma.\nPiazze.\nPiazza Pretoria, incorniciata dal Palazzo delle Aquile, la Chiesa di Santa Caterina, Palazzo Bonocore e, oltre la Via Maqueda, dal prospetto laterale della Chiesa di San Giuseppe dei Teatini, presenta al centro l'imponente fontana rinascimentale di Francesco Camilliani. \nL'incrocio tra via Vittorio Emanuele II (detto \"Cassaro\") e via Maqueda crea la piazza ottagonale, che rappresenta il centro della citt\u00e0 antica, Piazza Vigliena (detta anche \"teatro del sole\"), racchiusa da quattro prospetti architettonici (conosciuti come \"quattro canti\"). Le due strade formano la cosiddetta \"croce barocca\" che suddivide la citt\u00e0 in quattro parti (detti mandamenti): Kalsa, La Loggia, Seralcadio, Albergheria. I canti sono articolati su pi\u00f9 livelli, con fontane che rappresentano i fiumi storici della citt\u00e0 (Oreto, Kemonia, Pannaria, Papireto), allegorie delle quattro stagioni, statue di sovrani spagnoli (Carlo V, Filippo II, Filippo III e Filippo IV) e infine, nell'ordine superiore, le quattro sante patrone di Palermo (Sant'Agata, Santa Ninfa, Santa Oliva e Santa Cristina), che prima dell'avvento di Santa Rosalia proteggevano ognuna un mandamento di Palermo.\nDavanti al Palazzo Steri Chiaramonte si estende l'ampia Piazza Marina, che contiene il Giardino Garibaldi, ridefinito da Giambattista Basile nel 1863 e dominato da imponenti ficus magnolioides. Tra la chiesa di San Domenico e la via Roma si apre piazza San Domenico, con al centro di essa la Colonna dell'Immacolata, del 1726. Tutt'intorno alla colonna, proprio nel centro esatto della piazza, vi \u00e8 una formazione circolare di statue marmoree raffiguranti alcuni tra i pi\u00f9 grandi cardinali del passato della citt\u00e0. Su Corso Vittorio Emanuele II si apre invece la Piazza Bologni, piazza quadrangolare su cui si affacciano palazzo Belmonte-Riso, palazzo Alliata di Villafranca e palazzo Ugo delle Favare. Al centro la statua di Carlo V, opera di Scipione Li Volsi, del 1630. Piazza Castelnuovo e l'adiacente Piazza Ruggero Settimo formano un unico ampio spazio, comunemente chiamato \"Piazza Politeama\", che contiene un Palchetto della Musica. Piazza del Parlamento, antistante il Palazzo dei Normanni, presenta il Teatro Marmoreo di Re Filippo V di Spagna, un gruppo scultoreo monumentale, opera dello scultore barocco Gaspare Guercio e di Carlo D'Aprile, con l'attuale statua, realizzata da Nunzio Morello nel 1856 in sostituzione della precedente, rappresenta Filippo V di Spagna. Piazza Vittorio Veneto, opera di Ernesto Basile, presenta un colonnato a forma di esedra con al centro un imponente monumento dedicato alla Libert\u00e0, con alla sommit\u00e0 una statua in bronzo raffigurante la \"Vittoria alata\" di Mario Rutelli. A queste si aggiungono Piazza Verdi, Piazza Marina, Piazza della Vittoria, Piazza Giulio Cesare, Piazza Bellini, Piazza Rivoluzione, Piazza Magione, Piazza Garraffello.\nMercati storici.\nPalermo conserva il suo aspetto mediterraneo nei vari mercati storici: i pi\u00f9 caratteristici sono la Vucciria, Ballar\u00f2 e Il Capo.\nLa Vucciria si sita all'interno del mandamento Castellammare tra via Roma, il Cassaro e la Cala, il vecchio porto cittadino, la cui vicinanza stimol\u00f2 l'insediamento di mercanti e commercianti genovesi, pisani, veneziani sin dal XII secolo. La presenza di numerosi artigiani si riscontra nella toponomastica. Il termine \"Bucceria\" deriva dal francese \"boucherie\", \"macelleria\". Il mercato era infatti inizialmente destinato al macello e alla vendita delle carni; in seguito del pesce, della frutta e della verdura.\nBallar\u00f2 \u00e8 il pi\u00f9 antico mercato di Palermo e si estende da piazza Casa Professa ai bastioni di corso Tukory. \u00c8 uno dei pi\u00f9 pittoreschi mercati di \"grascia\", cio\u00e8 d'alimentari.\nIl Capo si sviluppa nel cuore dell'omonimo quartiere: conserva elementi popolari del tipico mercato mediterraneo. Altri mercati storici sono il mercato delle Pulci e dei Lattarini; un mercato dell'usato si trova a Piazza Marina.\nSiti archeologici.\nDel periodo punico rimane essenzialmente l'impianto urbano della citt\u00e0, corrispondente a un asse urbano principale (il Cassaro) e una viabilit\u00e0 minore che si dirama da questo; sono scarse, invece, le testimonianze tangibili. \nVi sono tracce puniche in porzioni dell'antica cinta muraria e nella necropoli punico-romana, situata nei pressi di corso Pisani.\nAll'interno di Villa Bonanno sono visitabili i resti di due domus romane, poste di fronte al Palazzo dei Normanni; altre abitazioni si trovano nei pressi di piazza Pretoria e piazza Sett'Angeli. Quest'ultimo sito presenta stratificazioni, che vanno dal periodo ellenistico-romano a quello bizantino; tra i resti, le pavimentazioni musive di una casa patrizia, un tratto stradale coevo e la parte basamentale di un pilastro di epoca bizantina.\nIl Parco archeologico del Castellammare, nei pressi della Cala, include i resti del castello-fortezza di epoca normanna, una necropoli islamica e i resti della Chiesa di Santa Maria di Piedigrotta, quasi interamente rasa al suolo dai bombardamenti del 1943.\nVille, parchi e giardini.\nL'area verde pi\u00f9 estesa \u00e8 quella del Parco della Favorita. Sono presenti ville e giardini d'interesse storico che mantengono la loro conformazione originale. L'area urbana comprende inoltre ancora rilevanti porzioni di verde agricolo.\nRiserve naturali.\nAll'interno del territorio comunale di Palermo sono presenti quattro riserve naturali:\nSociet\u00e0.\nEvoluzione demografica.\npopolazione storica (migliaia)\nEtnie e minoranze straniere.\nAlla fine del 2019 vivevano a Palermo 25.075 cittadini stranieri. Considerando il totale dei residenti, la consistenza degli immigrati \u00e8 piuttosto bassa, attestandosi sul 3,8%. I gruppi pi\u00f9 rappresentativi provengono dal subcontinente indiano, con in testa Bengalesi e Tamil originari dello Sri Lanka.\nIn forte crescita la presenza di cinesi, concentrati soprattutto nella zona della stazione centrale, in particolare sulla centralissima via Lincoln, dove si sta sviluppando una piccola Chinatown attorno a un piccolo centro commerciale, sorto con accordo internazionale tra Cina e Regione Siciliana.\nLingue e dialetti.\nLe lingue pi\u00f9 parlate a Palermo sono l'italiano e il siciliano nella sua variante locale.\nReligione.\nLa confessione religiosa pi\u00f9 diffusa \u00e8 quella cristiana cattolica di rito latino. I cattolici dal 1624riconoscono come patrona di Palermo Santa Rosalia, a cui sono dedicate le celebrazioni del festino. I patroni secondari Sant'Agata, Santa Cristina, Santa Ninfa, Sant'Oliva, San Benedetto il MoroSant'Onofrio e Sant'Agatone non sono pi\u00f9 ricordati. Palermo \u00e8 stata citt\u00e0 natale di due papi (Agatone e Sergio I), entrambi santificati.\nLa parrocchia di San Nicol\u00f2 dei Greci alla Martorana e la comunit\u00e0 religiosa delle suore basiliane nella chiesa di Santa Macrina, appartenenti alla storica enclave albanese della provincia, osservano il rito bizantino.\nSono anche presenti, in minoranza, altri cristiani di pi\u00f9 recente arrivo. Tra i protestanti gli anglicani hanno un loro edificio di culto Chiesa anglicana di Palermo, cos\u00ec come i valdesi Tempio valdese di Palermo. Sono presenti anche evangelici e ortodossi.\nNel periodo della dominazione musulmana erano presenti a Palermo pi\u00f9 di 300 moschee, molte delle quali luoghi di culto cristiani trasformati. Negli ultimi anni l'Islam ha avuto una certa diffusione ed \u00e8 stata istituita nel 1990 la Moschea di Palermo, ricavata dalla vecchia chiesa sconsacrata di San Paolino..\nIl quartiere ebraico medievale era diviso in due parti collegate tra loro dalla \"Pubblica via\" (poi diventata via Mastrangelo): la contrada della Meschita (nei pressi di via Giardinaggio e via Calderai) e la contrada della Guazzetta (nei pressi di via Lattarini e vicolo Corrieri). Nel 2011 \u00e8 stato celebrato per la prima volta dal XV secolo un Bar mitzvah.. Dopo quasi cinque secoli, nel 2018 l'oratorio di Santa Maria del Sabato viene trasformato in sinagoga della citt\u00e0, diventando cos\u00ec punto di riferimento per l'intera comunit\u00e0 ebraica dell'isola.\nSono presenti altre piccole minoranze religiose.\nTradizioni e folclore.\nTradizioni religiose.\nLa festa di santa Rosalia o \"U fistinu\" \u00e8 la festa dedicata alla santa patrona dal 1624 in poi. Ogni anno rappresenta un evento a cui prendono parte migliaia di persone e si svolge con la processione dei carri trionfali della santa per il Cassaro, con il finale della festa colorato dai giochi pirotecnici sul lungomare del Foro Italico\nOpera dei Pupi.\nL'Opera dei Pupi, patrimonio dell'UNESCO, appartiene alla tradizione marionettistica del teatro epico-popolare della Sicilia da almeno il 1700 e prende spunto dalle narrazioni cavalleresche tratte da romanzi e poemi del Ciclo carolingio.\nA Palermo si pu\u00f2 ammirare la pi\u00f9 ricca collezione di Pupi divisa tra il Museo etnografico siciliano Giuseppe Pitr\u00e9 e il Museo internazionale delle marionette Antonio Pasqualino ed ogni anno, oltre alla quotidiana attivit\u00e0 dei pupari, viene organizzato il Festival di Morgana.\nComunit\u00e0 LGBT.\nPalermo \u00e8 stata una delle citt\u00e0 italiane pioniere del movimento per i diritti LGBT. Il 9 dicembre 1980 a Palermo, da un'idea del sacerdote Marco Bisceglia con la collaborazione Nichi Vendola, Massimo Milani, Gino Campanella e altri militanti, viene fondato l'Arcigay, la prima sezione italiana dell'ARCI dedicata alla cultura omosessuale, che si diffonder\u00e0 di l\u00ec a poco in tutta Italia. Pochi mesi dopo, il 28 giugno 1981, presso Villa Giulia si svolse la festa dell'orgoglio omosessuale, una delle prime manifestazioni pubbliche per i diritti LGBT in Italia.\nAlla parata del Pride nazionale, svoltasi a Palermo il 22 giugno 2013, hanno preso parte, per la prima volta nella storia delle parate italiane, diverse importanti cariche istituzionali: la Presidente della Camera, la Ministra delle pari opportunit\u00e0, il Presidente della Regione Siciliana e il sindaco della citt\u00e0 ospitante. Inoltre, per l'occasione, \u00e8 stato istituito il Villaggio Omosessuale pi\u00f9 grande d'Europa all'interno dei Cantieri Culturali alla Zisa (50.000 \u00a0m\u00b2), dove per 10 giorni sono stati organizzati concerti, mostre d'arte, convegni, rassegne cinematografiche, due discoteche e grandi spazi per la ristorazione e l'artigianato. Appena tre giorni prima dell'inaugurazione il comune di Palermo aveva dato un segnale concreto di apertura: aveva istituito il registro delle unioni civili.\nDal 2010 a Palermo si svolge il Sicilia Queer Filmfest, festa internazionale del cinema LGBT e nuove visioni e dal 2012 aderisce alla rete RE.A.DY. (Rete Nazionale delle Pubbliche Amministrazioni per il superamento delle discriminazioni basate sull'orientamento sessuale e sull'identit\u00e0 di genere).\nMedia.\nStampa ed editoria.\nIl principale quotidiano cartaceo attualmente pubblicato a Palermo \u00e8 il Giornale di Sicilia. La Repubblica ha una redazione in citt\u00e0, che pubblica l'edizione locale del quotidiano.\nDal 1900 al 1992 si pubblic\u00f2 anche il quotidiano L'Ora\nIn citt\u00e0 hanno sede diverse case editrici:\nDal 2011 la citt\u00e0 ospita \"Una marina di libri\", festival dell'editoria indipendente.\nTelevisione.\nNella sede RAI di Palermo nata negli anni '80, vi \u00e8 un polo produttivo dedicato al Mediterraneo, con un centro di produzione TV e un auditorium. Dal 2001 al 2012 produceva il canale in italiano e arabo Rai Med. Quotidianamente si trasmettono TG e GR regionali e si producono le rubriche Mediterraneo, Riva Sud, Buongiorno regione e il Settimanale della TGR. L'archivio storico di RAI Sicilia \u00e8 costituito da 886 programmi televisivi realizzati tra il 1979 e il 1993, riversati e digitalizzati.\nCultura.\nI Cantieri Culturali alla Zisa, oltre a essere un pregevole esempio di archeologia industriale, costituiscono uno spazio espositivo per eventi teatrali, musicali, artistici e iniziative culturali di ogni genere. Il Padiglione 18 ospita il Centro internazionale di fotografia, diretto da Letizia Battaglia.\nArchivi e biblioteche.\nPresso l'Archivio di Stato nella sede della Catena, oltre a carte topografiche, pergamene, manoscritti, stampe e atti notarili, \u00e8 conservato il \"Mandato di Adelasia\". Si tratta del documento cartaceo pi\u00f9 antico d'Europa: una lettera bilingue, in greco e in arabo, scritta nel 1109 dalla terza moglie di re Ruggero I, Adelasia del Vasto.\nA Palermo ha sede la Biblioteca centrale della Regione Siciliana, che custodisce ogni volume stampato nell'isola.\nCi sono inoltre le biblioteche dell'Universit\u00e0 degli Studi di Palermo, che costituiscono il Sistema bibliotecario dell\u2019Ateneo (SBA), e le due biblioteche dell'Universit\u00e0 LUMSA, che invece aderiscono al Polo SBN comunale.\nIstruzione.\nRicerca.\nL'accademia cittadina \u00e8 la Accademia nazionale di scienze, lettere e arti.\nScuole.\nA Palermo sono presenti pi\u00f9 di 450 plessi scolastici, cos\u00ec suddivisi: 162 scuole materne, 144 Istituti di Istruzione primaria, 76 Istituti di Istruzione secondaria di primo grado e 71 Istituti di Istruzione secondaria di secondo grado (dati all'anno scolastico 2007/2008).\nLetteratura.\nDecisiva per lo sviluppo in territorio italiano di una produzione letteraria in volgare romanzo fu la Scuola siciliana, una corrente filosofico-letteraria, che si svilupp\u00f2 dal 1166 al 1266. Ebbe i suoi centri maggiori a Palermo e Messina. Fu particolarmente operosa nella prima met\u00e0 del XIII secolo, tra il 1230 e il 1250, presso la corte di Federico II di Svevia. La poesia lirica della scuola, in volgare siciliano aulico, ebbe anche il merito di introdurre il sonetto. Esercit\u00f2 un chiaro influsso sulla produzione culturale delle citt\u00e0 ghibelline dell'Italia centrale (come per esempio Bologna, dove visse Guido Guinizelli, padre del Dolce stil novo). La Scuola siciliana, anche se in genere ricordata soprattutto per la produzione poetica, fu in realt\u00e0 caratterizzata da una molteplicit\u00e0 di interessi culturali e scientifici. Diede infatti un notevole impulso alle conoscenze matematiche, tecnico-scientifiche, agli studi di letteratura filosofica araba, di alchimia, astrologia e mantica, per opera principalmente di Michele Scoto (presso la corte palermitana furono tradotti Avicenna, Averro\u00e8 e Alpetragio), e alla conoscenza della letteratura greco-bizantina e della poesia tedesca, soprattutto della lirica cortese d'amore del Minnesang.\nTra i primi anni del XIV secolo e la met\u00e0 del XV la cultura umanistica diffuse l'importanza della filologia e personaggi di spicco del periodo, come Antonio Beccadelli, detto il Panormita, si dedicarono quasi esclusivamente a dar nuova vita a testi antichi, senza donare contributi originali, ma producendo materiale importantissimo dal punto di vista accademico. Francesco Balducci fu uno degli ultimi esponenti della corrente letteraria siciliana del petrarchismo. Il pi\u00f9 importante poeta palermitano del XVII secolo fu Pietro Fullone. Fece parte dell'Accademia dei Riaccesi, assieme a Tommaso Aversa, Ortensio Scammacca, Giuseppe Galeano, Vincenzo Auria, Giuseppe Galeano, Ippolito Maia e tanti altri. Pietro Fullone rappresent\u00f2 il legame tra il monrealese Antonio Veneziano, che scrisse nel XVI secolo, e i due pi\u00f9 importanti poeti siciliani a cavallo tra il XVIII e il XIX secolo, il catanese Domenico Tempio e il palermitano Giovanni Meli.\nGiovanni Meli raggiunse notoriet\u00e0 in tutta Italia aderendo ai modi e allo stile dell'Arcadia, di cui \u00e8 ritenuto il pi\u00f9 grande esponente assieme a Metastasio. Tra i pi\u00f9 illustri scrittori palermitani va ricordato Giuseppe Tomasi di Lampedusa.\nIl movimento letterario Gruppo 63 si costitu\u00ec a Palermo nel 1963 per iniziativa di alcuni intellettuali fortemente critici nei confronti dei modelli letterari degli anni cinquanta. Fu definito di neoavanguardia per differenziarlo dalle avanguardie storiche del Novecento.\nFilosofia.\nLa \"Biblioteca filosofica di Palermo\", fu fondata da Giuseppe Amato Pojero. Dapprima cenacolo, si trasform\u00f2 poi in \"Societ\u00e0 per gli studi filosofici\" e infine in Biblioteca filosofica di Palermo, costituita legalmente il 26 luglio 1910 da un gruppo di soci fondatori con in testa Giovanni Gentile. Ebbe vita attivissima dal 1910 al 1937, quando divenne una sezione dell'Accademia di scienze, lettere e arti. Esercit\u00f2 larga influenza nel generale movimento del pensiero speculativo e scientifico, facendo di Palermo la capitale della filosofia italiana. Vide la partecipazione di eminenti studiosi italiani e stranieri come Cosmo Guastella, Francesco Orestano, Santino Caramella, Vito Fazio Allmayer, Agostino Gemelli, Giovanni Vailati, Lev Gillet, Franz Brentano. Dallo scoppio della Seconda guerra mondiale non ha pi\u00f9 svolto vera ed efficace attivit\u00e0, anche se ne \u00e8 stata proposta la ricostituzione. Va inoltre ricordato Antonio Aliotta, che si pose in polemica con l'imperante neoidealismo di Benedetto Croce e di Giovanni Gentile.\nArte.\nL'Accademia di Belle Arti di Palermo venne istituita nel 1780 e in origine nacque come \"Scuola di disegno\", assumendo l'attuale conformazione degli istituti nel 1923. In quell'anno nasce il liceo artistico Eustachio Catalano, fondato da Ernesto Basile. Dal 2013 si svolge la Biennale Internazionale d'Arte di Palermo.\nPalermo ha dato i natali a Giacomo Serpotta, principale esponente della famiglia di scultori, famoso per aver rinnovato significativamente la tecnica dello stucco. \nAltra nota dinastia di artisti, considerati tra i principali maestri nella scultura del Rinascimento siciliano fu quella dei Gagini, il cui principale esponente fu Antonello.\nMusica.\nPalermo ha dato i natali a importanti musicisti come, per esempio, Sigismondo d'India. Il pi\u00f9 celebre \u00e8 Alessandro Scarlatti, compositore italiano di musica barocca, che, in campo operistico, viene considerato uno dei padri della Scuola musicale napoletana.\nDi rilievo anche il musicologo Nino Pirrotta, autore di numerose pubblicazioni sulla musica antica.\nIl teatro dell'opera di Palermo \u00e8 il Teatro Massimo Vittorio Emanuele.\nL'Orchestra Sinfonica Siciliana, istituita dalla Regione Siciliana nel 1951, dal 2001 ha la sua sede fissa presso il Teatro Politeama. All'interno dell'ex chiesa di Santa Maria dello Spasimo c'\u00e8 la sede del Brass Group, che la utilizza come auditorium per concerti.\nNegli anni settanta la citt\u00e0 \u00e8 stata sede del Palermo Pop, tra i primissimi festival rock tenutisi in Italia.\nCinema.\nLa citt\u00e0 ospita storicamente produzioni cinematografiche ed ha fatto da sfondo a diverse pellicole, fra le quali, tra le pi\u00f9 celebri Il Gattopardo per la regia di Luchino Visconti e Il padrino - Parte III di Francis Ford Coppola. In citt\u00e0 avviene la prima proiezione siciliana del cinematografo dei fratelli Lumi\u00e8re nell'aprile del 1897 e, successivamente nasce la Lucarelli Film nel 1905, prima Casa di produzione cinematografica dell'Isola.\nScienze matematiche, fisiche e naturali.\nIl Circolo Matematico di Palermo \u00e8 un'organizzazione accademica di matematica fondata da Giovanni Battista Guccia il 2 marzo 1884. Viene considerata la pi\u00f9 antica tra le societ\u00e0 matematiche fondate in Italia. All'inizio del XX secolo il circolo annoverava tra i suoi membri quasi mille tra i pi\u00f9 prestigiosi matematici del mondo. Edmund Landau, il grande teorico dei numeri di Gottinga, nell'aprile del 1914 definiva Palermo \"Il centro del mondo matematico\".\nTra i pi\u00f9 noti scienziati palermitani va ricordato Domenico Scin\u00e0. Fu il primo a occupare la cattedra di fisica sperimentale all'Accademia degli studi di Palermo. Nei primi anni del XIX secolo venne inoltre nominato regio storiografo dal re Ferdinando di Borbone. Nel 1812 collabor\u00f2 alla stesura della costituzione siciliana e fu membro perpetuo della Commissione di pubblica istruzione ed educazione in Sicilia. Ha lasciato diverse opere di carattere scientifico e storico.\nDecisivo fu poi l'intervento nel 1867 di Gaetano Giorgio Gemmellaro, che conferm\u00f2 i risultati cui era pervenuto Domenico Scin\u00e0. Gemmellaro nel 1866 cre\u00f2 la prima collezione universitaria di geologia e paleontologia, fondando il museo che porta il suo nome. Svolse un'intensa attivit\u00e0 di ricerca e collabor\u00f2 con Charles Lyell e con la Geological Society, uno dei centri pi\u00f9 prestigiosi della geologia mondiale. Importante fu inoltre l'attivit\u00e0 svolta a Palermo da Pietro Doderlein. Originario di Dubrovnik, nel 1862 venne chiamato a ricoprire la cattedra di zoologia e anatomia comparata all'Universit\u00e0 di Palermo e organizz\u00f2 in modo esemplare il Museo di storia naturale di Palermo, poi divenuto Museo di zoologia Pietro Doderlein, ed ebbe un'influenza decisiva sullo sviluppo della zoologia e sul progresso della biologia marina in Sicilia.\nVa ricordato anche l'Osservatorio astronomico di Palermo, con una storia di oltre duecento anni di attivit\u00e0, segnati da picchi di eccellenza e fasi di declino. Fondato nel 1790 per volont\u00e0 di Ferdinando I di Borbone, venne eretto sulla torre pisana del Palazzo Reale, e fu immediatamente dotato della migliore strumentazione allora disponibile, commissionata da Giuseppe Piazzi, che ne fu il primo direttore. Nel 1801 dall'Osservatorio di Palermo venne scoperto Cerere, cos\u00ec chiamato in onore del famoso mito che si svolge proprio in Sicilia. Un'altra importante scoperta fu quella dell'ammasso globulare NGC 6541 da parte di Niccol\u00f2 Cacciatore. Oggi l'Osservatorio di Palermo, intitolato a Giuseppe Vaiana, \u00e8 una delle strutture dell'Istituto nazionale di astrofisica (INAF) e porta avanti diversi progetti di ricerca.\nUn illustre botanico palermitano fu Filippo Parlatore. Si deve al suo impegno la rinascita di forme associative nel campo della scienza botanica, che condurr\u00e0 nel 1888 alla nascita della Societ\u00e0 botanica italiana. Nel 1841 fond\u00f2 l\"Erbario centrale italiano\" e nel 1844 il Giornale botanico italiano. Tra i pi\u00f9 importanti direttori dell'Orto botanico di Palermo Vincenzo Tineo e Agostino Todaro. Altri due importanti botanici sono stati Paolo Silvio Boccone e Giuseppe Catalano.\nNelle scienze naturali si distinse l'ornitologo Baldassare Palazzotto (1777-1858), dimostratore di Scienze Naturali alla Real Universit\u00e0 e direttore della Biblioteca Comunale di Palermo. Va menzionato anche Cesare Airoldi, naturalista del XVIII secolo, che port\u00f2 avanti soprattutto studi di mineralogia.\nNella chimica si \u00e8 distinto Stanislao Cannizzaro. Nel 1858 pubblic\u00f2 il fondamentale \"Sunto di un corso di filosofia chimica\" e fece scoperte note come Reazione di Cannizzaro e Regola di Cannizzaro. Fu tra i fondatori, nel 1871 a Palermo, della rivista scientifica Gazzetta Chimica Italiana e nel 1891 vinse la Medaglia Copley per i suoi lavori scientifici. A lui \u00e8 stato intitolato il cratere lunare Cannizzaro, situato nell'emisfero opposto alla Terra, subito oltre il margine nordorientale. Tra gli altri prestigiosi chimici palermitani vanno ricordati Emanuele Patern\u00f2 e Domenico Marotta.\nNelle scienze mediche vanno ricordati il pediatra Giovanni Di Cristina, l'oncologo Maurizio Ascoli.\nTra i pi\u00f9 noti geodeti palermitani, Corradino Mineo. Tra gli entomologi, Pietro Genduso. Vanno inoltre ricordati i matematici Michele De Franchis, Francesco Paolo Cantelli, Salvatore Correnti, Renato Calapso e Michele Cipolla, e i fisici Damiano Macaluso e Michele La Rosa. Luigi Crocco \u00e8 stato tra i maggiori studiosi mondiali nel campo dell'aerodinamica teorica e della propulsione a razzo.\nStoriografia.\nMichele Amari ha contribuito in modo rilevante alla conoscenza della storia della Sicilia islamica ed \u00e8 ritenuto il fondatore dell'organizzazione scientifica e metodologica degli studi di orientalistica in Italia.\nRosario Gregorio fu uno degli storici palermitani pi\u00f9 importanti del XVIII secolo. La sua opera maggiore \u00e8 \"Considerazioni sopra la storia di Sicilia dai tempi normanni sino a' presenti\", di cui i sette volumi uscirono dal 1805 al 1826.Fondamentale \u00e8 stato il lavoro svolto da Gioacchino Di Marzo, tra i fondatori della moderna storia dell'arte siciliana, mentre per ci\u00f2 che riguarda la storiografia siciliana in generale, ebbe il merito d'aver dato vita a la \"Biblioteca storica e letteraria di Sicilia, ossia Raccolta di opere inedite e rare di scrittori siciliani dal secolo XVI al XIX\", in ventotto volumi, in cui raccolse la vita pubblica e privata, intellettuale e morale della Sicilia, e soprattutto di Palermo, dagli inizi del XVI secolo fino alla fine del XVIII, tramite le notizie che ne avevano dato diaristi e cronisti come Rocco Pirri, Filippo Paruta, Vincenzo Auria, il Mongitore e Francesco Maria Emanuele Gaetani.\nVa ricordato anche l'archeologo, numismatico e paleografo Antonio Salinas. Socio nazionale dei Lincei, fu tra i pi\u00f9 importanti curatori museali in Sicilia, pioniere di un'idea di museo come luogo di raccolta di \"bene comune\", oltre che tra i fondatori dell'Istituto italiano di numismatica. Partecip\u00f2 agli scavi che si effettuarono a Mozia, Selinunte, Tindari, Solunto, Lilibeo ed ebbe diversi altri incarichi, come quello di primo archeologo della Missione scientifica italiana ad Atene. Fu il primo a illustrare i monumenti del Ceramico. Tra le collezioni del Museo archeologico regionale di Palermo, intitolato allo studioso, c'\u00e8 quella di oltre 6.000 pezzi che lo stesso Salinas cedette al Museo nel 1914.\nCucina.\nLa cucina palermitana rientra nel modello nutrizionale della dieta mediterranea e mostra tracce e contributi di tutte le culture, che si sono stabilite in Sicilia negli ultimi due millenni.\nTra le pietanze pi\u00f9 famose troviamo la caponata (utilizzata sia come antipasto sia come contorno), primi come la pasta con le sarde o anelletti al forno e secondi come le sarde a beccafico o l'arrosto panato alla palermitana. L'insalata tipica \u00e8 invece quella di arance con erba cipollina, olio d'oliva, sale e pepe.\nCome in molte parti del Mediterraneo, il vino accompagna i pasti palermitani. La tipica bevanda alcolica \u00e8 l'Anice Unico Tutone, un prodotto ad altissima gradazione alcolica (60 gradi) a base di anice misto aromatizzato con parti di cumino e che, mischiato all'acqua fredda, compone la famosa bevanda rinfrescante chiamata \"Acqua i zamm\u00f9\".\nPalermo \u00e8 famosa per la sua pasticceria e in maniera particolare per i dolci tipici, che hanno come ingrediente principale la crema di ricotta: cannoli, cassate, dita d'apostolo, sigarette, sfince (che si mangiano il giorno di San Giuseppe), la cucc\u00eca (che si mangia il giorno di Santa Lucia) e i biscotti di San Martino ripieni (che si mangiano il giorno di San Martino).\nIl cuoco palermitano Francesco Procopio dei Coltelli \u00e8 ritenuto il padre del gelato, uno dei dessert pi\u00f9 consumati e noti al mondo. A Palermo hanno avuto origine anche la frutta martorana e pi\u00f9 recentemente l'Iris, creata da un pasticcere palermitano nel 1901.\nUn aspetto caratteristico della cucina locale \u00e8 il cibo da strada, largamente diffuso. Il panino con la milza, che viene preparato con fette di milza e polmone di vitello fritte nello strutto e pu\u00f2 essere consumato \"schiettu\" (semplice) o \"maritatu\" (con scaglie di caciocavallo o ricotta o entrambi), e il panino con panelle, frittelle salate di farina di ceci spesso accompagnate con le \"crocch\u00e9\" (morbide crocchette fritte di patate), si contendono il primato in tale campo. Molto popolare anche una variante palermitana della pizza chiamata sfincione: una focaccia preparata con pomodoro, cipolla, caciocavallo e olio d'oliva. Altre pietanze che rientrano nella categoria sono la stigghiola, la frittola e la caldume (\"quarume\").\nMolto diffusi i cosiddetti \"pezzi\" di rosticceria locale, tra cui: calzoni, ravazzate, rizzuole, \"roll\u00f2\" (che hanno come base una sorta di pasta brioche poi farcita all'interno), \"mattonelle\" (pasta sfoglia in forma rettangolare farcita in vario modo), e le celeberrime arancine.\nEventi.\nNel 2015 ha ospitato la biennale europea di arte contemporanea Manifesta 12\n\u00c8 stata Capitale italiana della cultura nel 2018, e \"Capitale italiana dei Giovani\" nel 2017.\nGeografia antropica.\nUrbanistica.\nLa forma del primo nucleo della citt\u00e0 ricorda un piede e pertanto Palermo viene spesso definita \"Piede Fenicio\". Lo sviluppo urbanistico ha risentito delle varie dominazioni che si sono succedute nel corso dei secoli con una grande variet\u00e0 di ambienti e scorci; in ultimo l'espansione recente ha reso il centro storico un luogo ben differenziato dalla cosiddetta Palermo Nuova.\nQuadro amministrativo.\nLa citt\u00e0 di Palermo \u00e8 capoluogo della Regione Autonoma Sicilia e della Citt\u00e0 metropolitana di Palermo (fino al 2015 Provincia di Palermo).\nIl territorio comunale si estende su una superficie di con una popolazione di circa abitanti.\nSuddivisioni storiche.\nIl centro storico di Palermo (che corrisponde alla prima circoscrizione) \u00e8 suddiviso in quattro parti da Via Maqueda e Corso Vittorio Emanuele che incrociandosi a piazza Vigliena danno origine alla \"croce barocca\" (i \"Quattro Canti\", detto anche \"Teatro del Sole\").\nI quattro quartieri storici o \"mandamenti\" cos\u00ec creati sono:\nCircoscrizioni.\nLa citt\u00e0 di Palermo \u00e8 ripartita in otto circoscrizioni, ripartite a loro volta in 25 quartieri e 55 unit\u00e0 di primo livello.\nFrazioni.\nPalermo \u00e8 una citt\u00e0 policentrica, poich\u00e9 durante l'espansione urbanistica novecentesca vennero inglobati centri urbani preesistenti, talvolta ormai poco distinguibili all'interno del tessuto urbano.\nUna capillare rete viaria di antica origine metteva in collegamento il centro storico con questi insediamenti minori, di cui alcuni erano borgate marinare e altri erano dediti all'agricoltura degli agrumi.\nEconomia.\nAgricoltura e pesca.\nBench\u00e9 il territorio sia prevalentemente urbanizzato, all'interno del comune sono presenti vasti territori dedicati all'agricoltura. In particolare forte \u00e8 la presenza di questi terreni nella zona di Ciaculli, dove viene coltivato un particolare tipo di mandarino locale per il quale i produttori si sono riuniti in un consorzio. Tale consorzio tratta anche un frutto, che in zona trova il suo habitat: la nespola.\nLa pesca \u00e8 un'importante attivit\u00e0 cittadina: grossi gruppi di pescatori sono presenti in alcuni porti minori cittadini come La Cala e soprattutto il porto di Sferracavallo. La borgata \u00e8 infatti rinomata per la grossa presenza di ristoranti specializzati nella preparazione di pietanze a base di prodotti ittici. L'allevamento \u00e8 diffuso soprattutto al di l\u00e0 delle alture, che delimitano il tessuto urbano della citt\u00e0. \u00c8 inoltre diffuso al largo della costa cittadina l'allevamento del tonno.\nIndustria e servizi.\nIl principale polo industriale cittadino \u00e8 il porto di Palermo con la presenza dei cantieri navali di propriet\u00e0 della Fincantieri, che generano anche un grosso indotto. Altri poli industriali cittadini sono: il quartiere industriale di Brancaccio dove sono presenti molte attivit\u00e0 industriali di media dimensione, il maggiore deposito ferroviario merci della citt\u00e0 e i capannoni della nettezza urbana comunale e degli Autobus; la Zona Industriale Nord, nota anche come via Ugo La Malfa, anche se quest'area \u00e8 in larga parte occupata da societ\u00e0 di servizi; la zona di Partanna. Altre zone industriali sono ormai dismesse come l'area dell'Ex Chimica Arenella, destinata a trasformarsi in zona turistico alberghiera.\nIl terziario e i servizi rappresentano la principale economia cittadina. In particolare la grossa presenza di uffici governativi della Regione Siciliana, degli uffici comunali e provinciali (tra cui la filiale della Banca d'Italia), oltre che delle sedi regionali di enti pubblici o di societ\u00e0 a capitale pubblico, tra cui la RAI, occupa direttamente e tramite l'indotto una grossa fetta della popolazione attiva. Sono inoltre nate molte societ\u00e0 di servizi che si occupano di telefonia.\nImportante settore \u00e8 quello bancario. La citt\u00e0 \u00e8 stata per decenni sede principale del Banco di Sicilia sin dalla fondazione del banco fino all'incorporazione in Unicredit. Altre banche con sede a Palermo erano la Banca Nuova e la Banca di Palermo.\nIl settore commerciale \u00e8 invece orientato al dettaglio e alle aziende di piccola e media dimensione. Il 25 novembre del 2009 ha aperto ufficialmente il primo grosso centro commerciale presente sul territorio comunale, il Forum Palermo nel quartiere Roccella, a cui ne sono seguiti altri.\nTurismo.\nPalermo, gi\u00e0 nel \u2018700, era spesso met\u00e0 di visitatori del Grand Tour compiuto da artisti, letterati e nobili europei (specialmente provenienti da Gran Bretagna, Francia e Germania) vedendo ospite grandi personaggi come per esempio: Jean-Pierre Hou\u00ebl, Alexandre Dumas (padre), Guy de Maupassant e Johann Wolfgang von Goethe.\nIl turismo \u00e8 un settore molto importante nell\u2019economia della citt\u00e0, che attrae per il suo clima mediterraneo, per il cibo caratteristico, per i luoghi naturali, il patrimonio artistico-architettonico e culturale. A partire dagli anni 2000 ha subito un profondo incremento anche grazie al sempre crescente traffico crocieristico.\nIl turismo religioso ha il suo fulcro nel culto di Santa Rosalia. A partire dal 2017 \u00e8 stata rivalutata la \"Magna Via Francigena\", da Palermo ad Agrigento (sezione della \"Via Francigena\"), la percorrenza della quale permette di conseguire il \"Testimonium\", prova della propria devozione.\nIl turismo LGBT vede una citt\u00e0 da sempre culturalmente aperta alle diversit\u00e0 ha alle spalle una storia che l'ha vista protagonista nel movimento LGBT italiano, con la nascita di Arcigay e lo svolgimento di uno dei primi gay pride italiani. Ricca di locali, serate e di luoghi di ritrovo estivi come le spiagge di Barcarello e Balestrate (dove si pu\u00f2 anche praticare nudismo), offre anche importanti iniziative culturali a tema come il Sicilia Queer Filmfest (rassegna di cinematografia gay internazionale) e manifestazioni come il Palermo Pride accompagnato annualmente dall'organizzazione del gay village e dalla parata conclusiva nel centro storico della citt\u00e0. Negli ultimi anni \u00e8 diventata sempre pi\u00f9 numerosa l'offerta di strutture turistiche gayfriendly come hotel e bed and breakfast.\nInfrastrutture e trasporti.\nStrade.\nPalermo \u00e8 attraversata, da sud-est a nord-ovest, dal viale della Regione Siciliana (detto anche circonvallazione di Palermo); l'arteria assume per la citt\u00e0 un'importanza fondamentale in quanto connette alla viabilit\u00e0 urbana le due autostrade (A19 e A29): l'autostrada A19, che la collega a Catania dal 1975 e all'autostrada A20 per Messina nei pressi dell'uscita Buonfornello e infine l'autostrada A29, che collega Palermo a Mazara del Vallo, all'aeroporto Punta Raisi e all'A29 Dir. Alcamo-Trapani; questa, inaugurata nel 1978, fu collegata alla circonvallazione alla fine degli anni ottanta. Alla circonvallazione sono connesse anche due strade statali: la SS 186, che collega Palermo a Partinico uscendo in direzione sud-ovest lungo corso Calatafimi e che, dopo aver superato viale della Regione Siciliana, raggiunge il quartiere periferico di Mezzomonreale e prosegue fino a raggiungere Borgetto e Partinico, dove si innesta sulla strada statale 113 Settentrionale Sicula; e la SS 624, che ha inizio da via Ernesto Basile, in corrispondenza del cavalcavia che sovrasta viale della Regione Siciliana sud-est e termina confluendo nella strada statale 115 Sud Occidentale Sicula.\nPer Agrigento si percorre lo scorrimento veloce Palermo-Agrigento, che \u00e8 un asse stradale, che collega le due citt\u00e0 passando per Lercara Friddi e per la valle del Platani. Lo scorrimento veloce non ha una classificazione ufficiale in quanto tale ed \u00e8 costituito da due strade statali:\nLe due arterie sono collegate senza soluzione di continuit\u00e0 in corrispondenza del bivio Manganaro, costituendo effettivamente un unico asse stradale.\nFerrovie.\nIl territorio comunale \u00e8 interessato da un discreto traffico ferroviario: le stazioni ferroviarie svolgono anche il traffico metropolitano. Le principali stazioni sono:\nAltre stazioni sono Tommaso Natale, Brancaccio, San Lorenzo Colli, Francia, Giachery e Vespri.\nPorti.\nLa citt\u00e0 ospita uno dei maggiori scali nazionali per traffico di passeggeri e merci. L'area gestita dall'Autorit\u00e0 portuale della Sicilia Occidentale comprende, oltre al moderno porto commerciale, anche l'antico scalo de La Cala e quelli ad uso diportistico e peschereccio dell'Arenella, dell'Acquasanta e di Sant'Erasmo.\nSono inoltre presente piccoli porti approdi turistici all'Addaura, alla Bandita, a Fossa di Gallo e nelle due frazioni costiere di Mondello e Sferracavallo\nMobilit\u00e0 urbana.\nA Palermo \u00e8 attivo un servizio ferroviario metropolitano, gestito da Trenitalia, articolato su due linee:\nInoltre la Stazione Centrale, la Stazione Notarbartolo e la Stazione di Roccella sono servite dai treni regionali di Trenitalia.\nIl trasporto urbano su gomma \u00e8 curato dall'ex azienda municipalizzata AMAT; le linee (cinquantatr\u00e9 ordinarie, sette notturne, tre speciali e cinque stagionali) sono diffuse in tutto il territorio cittadino e arrivano anche in alcuni comuni limitrofi\nLa prima rete tranviaria venne inaugurata nel 1887, il sistema venne utilizzato per circa 60 anni, dismesso nel 1947 e sostituito da una rete filoviaria (ugualmente soppressa nel 1966). Della rete palermitana faceva parte l'originale tranvia Palermo-Monreale, con capolinea in piazza Bologni, la cui tratta intermedia superava la forte pendenza esistente per mezzo di una sezione a trazione funicolare.\nLa rete attuale, completata nel 2015, si compone di quattro linee. \nLa linea 1 collega il capolinea Roccella alla stazione di Palermo Centrale.\nLa linea 2 collega Borgo Nuovo alla stazione Palermo Notabartolo.\nLa linea 3 collega San Giovanni Apostolo (CEP) alla stazione Palermo Notabartolo.\nLa linea 4 collega la Stazione Palermo Notabartolo a corso Calatafimi.\nNel 2009 sono state costruite due piste ciclabili con percorso che dalla zona pedemontana va verso il mare scavalcando letteralmente la circonvallazione. Entrambe sono lunghe 7 km ciascuna, per un totale di quasi 14 km di pista ciclabile che si vanno ad aggiungere all'altra pista ciclabile lunga poco pi\u00f9 di 1 km che costeggia via Messina Marine.\nA partire da gennaio 2016 \u00e8 stato attivato un servizio comunale di taxi condiviso che interessa cinque percorsi urbani pi\u00f9 uno extraurbano, per il collegamento tra lo scalo Falcone-Borsellino e il centro abitato.\nAmministrazione.\nConsolati.\nAlbania, Austria, Bangladesh, Belgio, Bolivia, Brasile, Bulgaria, Burkina Faso, Capo Verde, Repubblica Ceca, Cile, Cipro, Corea del Sud, Costa d'Avorio, Danimarca, Estonia, Filippine, Finlandia, Francia, Germania, Ghana, Grecia, Libia, Lituania, Lussemburgo, Macedonia, Malta, Marocco, Messico, Norvegia, Paesi Bassi, Pakistan, Polonia, Portogallo, Principato di Monaco, Regno Unito, Federazione Russa, Senegal, Slovenia, Spagna, Stati Uniti, Sudafrica, Svezia, Tunisia, Ungheria, Zambia.\nGemellaggi.\nPalermo \u00e8 gemellata con le seguenti citt\u00e0:\nSport.\nPalermo ha ospitato molte importanti manifestazioni sportive quali: il di calcio e cinque edizioni del Giro d'Italia.\nDal 20 al 31 agosto 1997 ha ospitato la XIX Universiade (la prima edizione in cui le competizioni si sono svolte in una intera regione) e ha ospitato per ben tre volte (nel 1999 nel 2006 e nel 2011) i Giochi delle Isole.\nTennis.\nTra gli storici club cittadini: il Circolo del Tennis (fondato nel 1926), il Tennis Club Palermo 2 (1975) e il Country Time Club (1985).\nVela.\nDa non dimenticare: il Circolo Canottieri Roggero di Lauria, il Circolo Velico Sferracavallo e la Lega Navale Palermo Centro.\nImpianti sportivi.\nTra gli altri:\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2151322", "revid": "247222", "url": "https://it.wikipedia.org/wiki?curid=2151322", "title": "Drupi", "text": "Biografia.\nIl suo debutto discografico avviene con un 45 giri pubblicato per la Ariston Records, contenente le canzoni \"Che ti costa\" e \"Plenilunio d'agosto\" (quest'ultima con citazioni musicali da Beethoven), come leader del gruppo \"Le Calamite\". Nel 1972 passa poi alla Dischi Ricordi, prendendo come pseudonimo il nome di un folletto che aveva interpretato da bambino in una commedia. Partecipa al Festival di Sanremo 1973 con \"Vado via\", scritta da Enrico Riccardi e Luigi Albertelli, e si classifica ultimo.\nDrupi \u00e8 sul punto di tornare a fare il suo mestiere di idraulico ma l\u2019incontro con Silvano Rossi sul lago di Caldonazzo (TN) gli porta molta fortuna. Dopo aver infatti combattuto per aggiudicarsi il primo premio nella storica gara di pesca del luogo, il brano scala le classifiche di vendita diventando un gran successo, non solo in Italia, ma soprattutto in Francia. Seguono poi una serie di \"hit\" che lo consacreranno come interprete di successo in Europa e nei mercati in lingua spagnola: \"Rimani\", \"Piccola e fragile\" (seconda classificata a Un disco per l'estate 1974 e al Festivalbar 1974), \"Sereno \u00e8\" 1974, \"Due\" (con cui vincer\u00e0 il Festivalbar 1975), \"Sambari\u00f2\" (Festival di Sanremo 1976). Seguiranno poi \"Bella Bellissima 1976,\" che riscontra un notevole successo e \"Come va 1977.\" Nel 1978 pubblica la canzone \"Paese\", che diventa la sigla finale di Domenica in (edizione 1978-1979).\nNel 1982 si piazza al terzo posto del Festival di Sanremo con \"Soli\", scritta e realizzata insieme ai New Trolls, che diventer\u00e0 un buon successo discografico. Dopo due anni arriva uno dei pi\u00f9 grandi successi di tutta la sua carriera con \"Regalami un sorriso\", arrangiata da Tony Hymas dei Ph.D. e prodotta da Victorio Pezzolla per la WEA Italiana, presentata al Festival di Sanremo 1984. Nelle successive apparizioni sanremesi propone, rispettivamente, \"Fammi volare\" (1985), \"Era bella davvero\" (1988), \"Un uomo in pi\u00f9\" (1992) e \"Voglio una donna\" (1995), quest'ultima con la produzione di Toto Cutugno. Nel suo album \"Amica mia\" (1992) \u00e8 inserito inoltre il brano \"Maledetta musica\" che porta la firma (musica e testo) di Giorgio Faletti. Continua a incidere dischi senza rincorrere la notoriet\u00e0 a ogni costo, declinando anche numerosi inviti a trasmissioni revival e reality show, inclusi quelli a carattere musicale.\nDrupi nel corso degli anni ha acquistato una notoriet\u00e0 sempre crescente nell\u2019Europa dell\u2019est. In Polonia, in un concerto ha superato per pubblico Elton John. In Repubblica Ceca, nella capitale Praga, ha avuto l\u2019onore di esibirsi in concerto nella Piazza della Citt\u00e0 Vecchia, dove ad oggi solamente due artisti si sono esibiti: i Rolling Stones e, per l'appunto, Drupi.\nVita privata.\nSposato con Dorina Dato, non ha figli."}
{"id": "2151323", "revid": "92723", "url": "https://it.wikipedia.org/wiki?curid=2151323", "title": "Lebedo", "text": "Lebedo (greco: \"\u039b\u03ad\u03b2\u03b5\u03b4\u03bf\u03c2\", \"L\u00e9bedos\"; latino: \"Lebedus\") era un'antica citt\u00e0 greca della Ionia, in Asia Minore (odierna Turchia).\nGeografia.\nLebedo era situata all'interno della piccola penisola dove era posta Clazomene, fra le citt\u00e0 di Teo e Colofone. Pi\u00f9 precisamente, Strabone situava Lebedo sulla costa della Lidia, alla distanza di 90 stadi (16,65 km) a est di Capo Mionneso a e 120 stadi (22,2 km) a ovest di Colofone. La localit\u00e0 corrisponde alla moderna penisola di Kisik fra le grandi spiagge di Guemuelder e di Uerkmez, nelle vicinanze dell'attuale citt\u00e0 turca di Izmir (Smirne).\nStoria.\nSecondo Pausania, Lebedo sarebbe stata strappata ai Cari dagli Ioni, guidati da Andremone figlio di Codro; secondo Strabone sarebbe stata fondata invece da Andropompo, il padre di Codro, che l'avrebbe battezzata \"Artis\". \nLa citt\u00e0 divenne famosa nel VII secolo a.C. sia per le sue sorgenti termali che per i suoi templi, dedicati ad Apollo e a Dioniso. Partecip\u00f2 alla rivolta ionia contro l'impero degli Achemenidi. La citt\u00e0 fece parte della Lega delio-attica, alla quale contribuiva con ben tre talenti, una somma molto alta per una citt\u00e0 piccola. Lebedo infatti era molto piccola e attorno al 300 a.C., sotto il dominio di Antigono Monoftalmo nella regione, Lebedo avrebbe dovuto essere distrutta e gli abitanti trasferiti a Teo affinch\u00e9 quest'ultima ne fosse potenziata. Pi\u00f9 tardi, nel 288 a.C., le abitazioni di Lebedo, assieme a quelle di Colofone, vennero effettivamente distrutte e gli abitanti delle due localit\u00e0 trasferiti nella nuova Efeso, ribattezzata \"Arsinoeia\" da Lisimaco. Lebedo fu ricostruita nell'antica sede forse dalla Dinastia tolemaica e rifior\u00ec col nuovo nome di \u03a0\u03c4\u03bf\u03bb\u03b5\u03bc\u03b1\u1fd6\u03c2 (Tolemaide), che conserv\u00f2 dal 206 al 190 a.C. Pass\u00f2 agli Attalidi, in conseguenza della battaglia di Magnesia (190 a.C.) e dal 133 a.C. fu inglobata nella provincia romana dell'Asia.\nSede titolare di Lebedo.\nLabedo fu sede vescovile fino al XIII secolo, suffraganea dell'Arcidiocesi di Efeso; poi decadde. Sono noti i nomi di tre soli vescovi."}
{"id": "2151334", "revid": "212078", "url": "https://it.wikipedia.org/wiki?curid=2151334", "title": "Dr. Xavier", "text": ""}
{"id": "2151341", "revid": "745179", "url": "https://it.wikipedia.org/wiki?curid=2151341", "title": "Testadicocco", "text": ""}
{"id": "2151343", "revid": "111319", "url": "https://it.wikipedia.org/wiki?curid=2151343", "title": "Distretti di Mauritius", "text": "I distretti di Mauritius sono la suddivisione territoriale di secondo livello del Paese e sono pari a 9; ad essi sono equiordinate 2 dipendenze (Agalega e Saint Brandon e Cargados Carajos) e una regione (Rodrigues)."}
{"id": "2151349", "revid": "255167", "url": "https://it.wikipedia.org/wiki?curid=2151349", "title": "Suddivisioni di Mauritius", "text": ""}
{"id": "2151350", "revid": "287204", "url": "https://it.wikipedia.org/wiki?curid=2151350", "title": "Martin Qwerly", "text": ""}
{"id": "2151354", "revid": "1442080", "url": "https://it.wikipedia.org/wiki?curid=2151354", "title": "Tempio di Giove Appennino", "text": "Il tempio di Giove Appennino o di Giove Pennino era un tempio umbro-romano che sorgeva alle falde del monte Catria, tra Umbria e Marche, nel territorio delle antiche citt\u00e0 di \"Iguvium\" (Gubbio) e \"Luceoli\", ora al confine tra i comuni di Scheggia e Pascelupo, in provincia di Perugia, e Cantiano in provincia di Pesaro e Urbino. Il tempio sorgeva nei pressi dell'antica via Flaminia (l'odierna SS3), a 135 miglia da Roma, dove la via valicava gli Appennini. La struttura, un tempo uno dei pi\u00f9 importanti santuari umbri, \u00e8 ora completamente scomparsa.\nDenominazione.\nIl tempio era dedicato a \"Jupiter Poeninus\" o \"Apenninus\": Jupiter \u00e8 la romanizzazione di \"Poenina/Poeninus\", una divinit\u00e0 celtica. La divinit\u00e0 era legata al dio ligure \"Poeninus\" menzionato da Tito Livio in relazione ad un culto sulla montagna, a sua volta legato al termine celtico \"pen\", con il significato di monte, collina e, in genere, altura. Il culto di Giove Pennino \u00e8 testimoniato non solo a Scheggia ma anche in territori vicini, come a \"Nuceria\", dove la cima pi\u00f9 alta della zona, Monte Pennino, ha preso il nome dal dio. Esso nacque comunque prima della conquista romana, e fu importato in Umbria dai Celti.\nUn'iscrizione dedicatoria descritta di seguito attribuisce a questa divinit\u00e0 l'appellativo di \"Optimus Maximus\", proprio di Giove, al quale doveva essere assimilato. La divinit\u00e0 va identificata con \"Iuppiter Grabovius\", dio pi\u00f9 volte citato nelle Tavole eugubine. Insieme con \"Mars Grabovius\" e \"Vofionus Grabovius\" era parte della Triade Arcaica venerata a \"Ikuvium\".\nCome argomenta il ricercatore Euro Puletti in \"\"Riscoperta e recupero dei siti archeologici umbro-romani nel Parco Regionale del Monte Cucco\", \"\"Un nome di luogo, designante la zona del valico di Scheggia \u00e8 \"Luc\u00e8rta\". Io ho creduto di interpretarlo coi due termini latini, \u201cfusisi\u201d tra loro: \"luci\", \u201cdel bosco sacro\u201d ed \"erctus\", \u201cpendio ripido\u201d (la via Flaminia fin qui snodatasi).\nSi pu\u00f2 allora pensare che l\u2019antica via Flaminia, salendo qui con un erto pendio, attraversasse il bosco sacro dell\u2019area sacra contornante il tempio di Giove Appennino. I boschi sacri, d\u2019altronde, come si sa, avviluppavano spesso le antiche costruzioni religiose pagane. Pio Paolucci stesso, trattando del sorgere dell\u2019abitato di Luceoli sulle rovine della romana \"Ad Ensem\", dice di quest\u2019ultima che: \u201c\"\u2026 fu rasa al suolo e le genti\" (furono) \"disperse nei \u2018luci\u2019, che nei secoli anteriori facevano corona al tempio di Giove Appennino\u2026\"\u201d (\"cors. agg.\"). Nelle Tavole Eugubine, poi, si parla di due boschi sacri, l\u2019uno di \"Coretio\" e l\u2019altro denominato con l\u2019attributo aggettivale di \"Giovio\", ossia \u201cdi Giove\u201d. Non mi sembra dunque irragionevole supporre che quest\u2019ultimo bosco potesse, in antico, situarsi nelle vicinanze del tempio di Giove Appennino, cio\u00e8 nel territorio attuale di Scheggia.\nAnche l\u2019antico poleonimo Luceoli, popolarmente reso con la forma composta \"Citt\u00e0 Luceoli\", pu\u00f2 forse interpretarsi come un diminutivo del latino \"lucus\", \u201cbosco sacro\u201d. Una preziosa testimonianza orale, offertami da Amato Gasparri, abitante nella localit\u00e0 \"Fiume\", assai prossima all\u2019area della \"Piaggia dei Bagni\", che diversi autori indicano quale probabile ubicazione del tempio di Giove Appennino, attesta che la tradizione orale definiva questo luogo con il significativo nome di \"Foresta Sacra\".\nUbicazione.\nLa Tabula Peutingeriana, sempre del III secolo, riporta, nel punto in cui la via Flaminia oltrepassa gli Appennini, la scritta \"ad Ensem\", riferita ad una stazione di posta e, vicina a questa, il disegno di un tempio, con la scritta \"Iovis Penninus id est Agubio\", riferita alla vicina citt\u00e0 di Gubbio (\"Iguvium\").\nLa \"Statio ad Hensem\", citata da tutti gli \"Itineraria\" antichi (Antonino, Gaditano, Burdigalense) \u00e8 stata identificata con il moderno villaggio di Scheggia, ed era situata a 140 miglia da Roma lungo la Via Flaminia. Gubbio, non essendo menzionata negli \"Itineraria\", in quanto discosta dalla via Flaminia, venne menzionata solo in quanto posta nei pressi del Tempio di Giove. E' possibile che \"ad hensem\" facesse allora parte del territorio eugubino, ipotesi supportata dalla testimonianza di Plinio il Giovane, che nella sua \"Naturalis historia\" scrive che gli abitanti di Gubbio solevano vendere lungo la Via Flaminia una certa erba medicinale.\nIn un'opera ottocentesca i ruderi allora visibili nei pressi del castello della Scheggia furono attribuiti al santuario citato nelle fonti antiche. Secondo Gaetano Moroni, il tempio di Giove Appennino sarebbe stato situato in localit\u00e0 La Piaggia dei Bagni di Scheggia, a circa 2. 5 km dall'abitato di Scheggia. Questo luogo \u00e8 vicino al moderno \"Ponte a Botte\", eretto nel 1802-5 lungo la via Flaminia, nel sito denominato \"Campo delle Grigne\", cio\u00e8 'il campo delle rocce conglomerate', sulle pendici nord-occidentali del Monte S\u00e8nnico (detto anche delle Pianelle o Petrara).\nQuest'area apparteneva al territorio delle antiche citt\u00e0 di \"Iguvium\" (l'odierna Gubbio) e \"Luceoli\", e oggi si trova al confine tra i comuni di Scheggia e Pascelupo, in provincia di Perugia, e Cantiano in provincia di Pesaro e Urbino. Il tempio sorgeva dove l'antica via Flaminia attraversava gli Appennini, a 135 miglia da Roma. Prima della costruzione del \"ponte a botte\", la strada scendeva attraversando un torrente e si snodava poi su per la montagna in un tortuoso percorso di nove curve (noto come la \"Lumaca di Scheggia\"). Da un passo del poeta Claudiano, \u00e8 probabile che il tempio si trovasse in cima al pendio, in corrispondenza della moderna Casa Cantoniera dell'ANAS.\nStoria.\nPer chi accetta la versione del ritrovamento delle Tavole eugubine presso Scheggia nel 1444, queste erano verosimilmente ospitate nel tempio. In tal caso il santuario - in modo analogo al Fanum Voltumnae degli Etruschi - potrebbe essere identificato come il santuario federale degli Umbri. Come tale esso doveva avere un'et\u00e0 considerevole, e sarebbe stato romanizzato in un momento successivo. Il periodo \"ante quem\" per la sua costruzione \u00e8 il I secolo d.C., l'et\u00e0 di un cippo descritto nella sezione successiva.\nDalle notizie delle fonti antiche sappiamo che era noto nel III secolo come santuario oracolare: nella \"Historia Augusta\" Flavio Vopisco riferisce come l'imperatore Aureliano volesse esporre nel suo tempio del Sole a Roma una statua d'oro di Giove e come, \"Appenninis sortibus additis\"\" (\"secondo il responso dell'oracolo degli Appennini\"), avrebbe voluto chiamarlo con il nome di Giove \"Console\" o \"Consulente\". Un altro autore dell'\"Historia Augusta\", Trebellio Pollione racconta come l'imperatore Claudio il Gotico avesse consultato tre volte l'oracolo \"in Appennino\", per s\u00e9 stesso, per i propri discendenti e per il fratello Quintillo.\nL'importanza del tempio pu\u00f2 essere dedotta anche dal fatto che nella Tabula Peutingeriana \u00e8 uno dei tre templi raffigurati lungo l'intera via Flaminia.\nIl tempio si conservava ancora agli inizi del V secolo: il poeta Claudio Claudiano, descrivendo il viaggio dell'imperatore Onorio da Ravenna a Roma nel 404 , riporta come dopo la gola del Furlo l'imperatore .\nRitrovamenti.\nAll'inizio del XVIII secolo, durante i lavori di miglioramento della via Flaminia ordinati da papa Clemente XI (r. 1700-1721), in localit\u00e0 \"Piaggia dei Bagni\", tra l'attuale Scheggia e Pontericci\u00f2li di Cantiano, furono scoperti resti di antichi edifici e una stele dedicatoria iscritta con dedica a Giove Appennino.\nLa stele, risalente al I secolo d.C. e oggi conservata presso il Museo lapidario maffeiano di Verona, reca la seguente dedica di una coppia di liberti di origine greca a Giove Appennino: \nUn'altra stele, rinvenuta all'inizio del XVIII secolo nello stesso luogo in cui fu trovata l'epigrafe precedente e ora nel Museo di antichit\u00e0 di Torino, fu dedicata a Giove Ottimo Massimo da una donna romana:\nLa scoperta nella \"Piaggia dei Bagni\" di due epigrafi entrambe relative a Giove rafforza l'ipotesi sull'ubicazione del Tempio di Giove Appennino in questa localit\u00e0.\nScavi pi\u00f9 recenti hanno riportato alla luce vasche di epoca romana, che raccoglievano le acque delle locali sorgenti, collegate ipoteticamente al santuario. Esse sono simili a quelle costruite accanto al Tempio della Fortuna Primigenia a Praeneste. Queste vasche, che fanno luce sull'origine del toponimo (\"spiazzo dei Bagni\"), permettevano ai fedeli di lavarsi e fare abluzioni prima di pregare nel tempio.\nLa struttura del tempio, invece, \u00e8 ora completamente scomparsa.\nCome scrive lo studioso Euro Puletti, in \"\"Riscoperta e recupero dei siti archeologici umbro-romani nel Parco Regionale del Monte Cucco\", \"\"Un qualche manufatto sacro dovette pur sopravvivere al Tempio di Giove presso la Piaggia dei Bagni. Ci\u00f2 \u00e8 testimoniato, fra l\u2019altro, dal ritrovamento antico di una sorta di bellissimo pozzo, forse identificabile con una \"favissa\", ossia una cavit\u00e0 nella quale venivano gettate le effigi di deit\u00e0 decadute o le suppellettili sacre oramai fuori uso, perch\u00e9 non venissero profanate.\nAttendibili testimonianze di fonte orale attestano come nell\u2019area limitrofa alla Piaggia dei Bagni venissero, attraverso il tempo, alla luce vari reperti archeologici, certo riferibili al tempio di Giove, o ad altro manufatto di natura sacrale. In base ad essi si potrebbe tentare di abbozzare una ricostruzione ideale dell\u2019edificio sacro.\nDi tali frammentarie vestigia archeologiche non \u00e8 pi\u00f9 dato conoscere l\u2019ubicazione, n\u00e9 \u00e8 pi\u00f9 possibile sapere quale fine abbiano mai fatto.\nOltre alle pietre calcaree da costruzione, che Edoardo Martinori sostiene siano andate a costituire la struttura portante dell\u2019originario Ponte a B\u00f3tte del secolo XVIII, intorno alla Piaggia dei Bagni vennero inopinatamente alla luce:\n1) \u00a0 \u00a0 frammenti di marmi policromi (forse i resti di una pavimentazione);\n2) \u00a0 \u00a0 vasche in pietra calcarea (i probabili bagni del tempio, ricordati dal toponimo), che taluno riferisce fossero parzialmente rivestite di vetri policromi, disposti a mosaico;\n3) \u00a0 \u00a0 un pozzo (da me identificato con la favissa del tempio);\n4) \u00a0 \u00a0 un piedistallo marmoreo a tre gradini, di forma semicircolare (probabile base della statua del dio);\n5) \u00a0 \u00a0 una statua d\u2019oro (o marmorea, secondo altri), recante sul capo l\u2019effigie d\u2019oro di un uccello. Sembra che tale statua fosse mutila di un braccio e che l\u2019uccello sul suo capo si fosse successivamente staccato. Lo stesso braccio mancante pare fosse stato rinvenuto in epoca anteriore e portato in Inghilterra.\nGrossi blocchi di \"Conglomerato\", fungenti da probabile sostruzione della limitrofa via Flaminia, vennero alla luce sempre nella medesima zona. In un luogo vicino a questo, pare si scoprissero degli allineamenti di antichi muri.\nPare, inoltre, che durante dei lavori di consolidamento della scarpata a monte della via Flaminia fossero venuti alla luce resti esigui di capitelli d\u2019ordine corinzio, i quali si dice venissero in seguito addirittura macinati per farne calce.\nDi concamerazioni sotterranee di oscura destinazione, ma, sempre, comunque, in probabile collegamento col tempio di Giove, riferisce una leggenda popolare, relativa ad un personaggio storico di Scheggia, \"Vital D\u2019Angelo\", in cui si dice che, nelle citate cavit\u00e0, trovassero posto tre mucchi di minerali preziosi: di oro il primo, di argento il secondo, di rame il terzo.\nSi racconta, poi, anche del ritrovamento di una scalinata marmorea (probabilmente quella del tempio) che, dipartendosi dall\u2019attuale via Flaminia, si dirigeva verso la contigua montagna.\nAlcuni defunti abitanti della frazione di Fiume giungevano un tempo persino a sostenere che il \"Fosso della Foce\", durante le sue periodiche piene, trasportasse vari reperti archeologici, che le acque abbandonavano poi sul greto del corso d\u2019acqua\"."}
{"id": "2151355", "revid": "226458", "url": "https://it.wikipedia.org/wiki?curid=2151355", "title": "Beniamino D'Andrea", "text": "Beniamino D'Andrea laureato in medicina fu fervente patriota. Fratello di Giovanni, fu condannato al carcere per la sua attivit\u00e0 insurrezionale durante la prima guerra di indipendenza del 1848 e riacquist\u00f2 la libert\u00e0 solo nel 1852, ma restando a domicilio coatto fino al 1860. \nFu decurione di Chieti dal 1861 al 1863. Nel 1867, durante l'epidemia di colera che colp\u00ec la citt\u00e0, si distinse per la sua abnegazione a prestare la sua attivit\u00e0 di medico. Questo gli valse una Medaglia d'argento del Consiglio Provinciale quale benemerito della salute pubblica."}
{"id": "2151356", "revid": "307923", "url": "https://it.wikipedia.org/wiki?curid=2151356", "title": "Giovanni D'Andrea (1829-1920)", "text": "Biografia.\nLaureato in Chimica, fu un volontario garibaldino che partecip\u00f2 alle battaglie per l'indipendenza nazionale. Per il suo eroismo ricevette due medaglie d'argento al Valor Militare. Si distinse anche in campo civile ricevendo una medaglia d'argento per l'organizzazione dei soccorsi e dei sistemi di disinfezione durante il colera di Napoli del 1884, ove gest\u00ec una farmacia e fu vice sindaco per il partito liberale italiano dal 1886 al 1891.\nA tarda et\u00e0 lasci\u00f2 Napoli per tornare a Chieti dove visse con il fratello Beniamino."}
{"id": "2151360", "revid": "767487", "url": "https://it.wikipedia.org/wiki?curid=2151360", "title": "One Piece - Un'amicizia oltre i confini del mare", "text": " \u00e8 un film del 2007 diretto da Takahiro Imamura. \u00c8 l'ottavo film basato sul manga e anime \"One Piece\" di Eiichir\u014d Oda, e il primo ad essere un effettivo adattamento di un arco narrativo del manga. Il film riassume infatti gli eventi narrati nei volumi 18-23, dove la ciurma di Cappello di Paglia si reca nel regno di Alabasta per salvare il paese da Crocodile e dalla sua organizzazione criminale segreta Baroque Works.\nIl film usc\u00ec nelle sale giapponesi il 3 marzo 2007 insieme al cortometraggio \"Dr. Mashirito &amp; Abale-chan\", tratto dalla serie \"Dr. Slump &amp; Arale\", e debutt\u00f2 al secondo posto per incassi nella prima settimana, raggiungendo infine la cifra di 7.075.924 dollari. A livello mondiale il film incass\u00f2 un totale di 7.090.891 dollari. Il film venne brevemente mostrato in alcune sale negli Stati Uniti, prima della sua uscita in DVD in Nord America il 19 febbraio 2008 e in Blu-ray il 27 gennaio 2009. In Italia \u00e8 stato trasmesso in prima TV la sera di Natale del 2013 su Italia 2 in versione censurata.\nTrama.\nNefertari Bibi e la ciurma di Cappello di Paglia incontrano il subordinato di Crocodile Mr. 2 Von Clay. Mr. 2 mostra alla ciurma i poteri del suo frutto del diavolo, che gli permette di assumere la forma e la voce di chiunque a cui lui abbia toccato il volto. Bibi racconta di come il leader della Baroque Works Crocodile abbia utilizzato la Dance Powder per atteggiarsi a eroe di Alabasta, facendo combattere tra loro i ribelli e l'esercito reale. Una volta ad Alabasta, e dopo aver attraversato il deserto, la ciurma trova la base dei ribelli deserta, mentre l'esercito ribelle, guidato dall'amico d'infanzia di Bibi, Kosa, assiste all'incendio della citt\u00e0 portuale di Nanohana da parte dei membri della Baroque Works travestiti da soldati dell'esercito reale. I ribelli decidono di attaccare Alubarna, dove al tempo stesso Mr. 2 impersona il re, Nefertari Cobra, e ordina all'esercito reale di combattere. Nel frattempo, nel deserto, la ciurma viene intercettata da Crocodile e la sua compagna, Miss All-Sunday. Crocodile mira a Bibi, ma Rufy rimane indietro e lo distrae, mentre il resto della ciurma fugge. Nella lotta che ne segue, Crocodile sconfigge Rufy impalandolo attraverso il torace con il suo uncino e seppellendolo vivo.\nLa ciurma arriva alla capitale di Alabasta, Alubarna, dove gli ufficiali della Baroque Works li stanno gi\u00e0 aspettando. La ciurma li attira verso la citt\u00e0, permettendo a Bibi di cercare di fermare i ribelli in arrivo. Il tentativo di Bibi fallisce, e lei si precipita a palazzo. Nel frattempo, Usop e TonyTony Chopper sconfiggono Mr. 4 e Miss Merry Christmas, mentre Sanji riesce a sconfiggere Mr. 2. Vivi raggiunge infine il palazzo e convince il capitano dell'esercito reale, Chaka, a far saltare in aria il palazzo perch\u00e9 le due fazioni in battaglia la ascoltino. Tuttavia, Crocodile e Miss All-Sunday arrivano e interferiscono con il suo piano. Nelle strade, Nami sconfigge Miss Doublefinger, e Roronoa Zoro impara a tagliare l'acciaio sconfiggendo l'uomo-lama Mr. 1. A palazzo, Kosa assiste a Crocodile che interroga il padre di Bibi, inchiodato al muro, sull'Arma ancestrale Pluton. Lui e Chaka attaccano Crocodile, ma sono rapidamente sconfitti. Con i leader dei due eserciti in suo controllo, Crocodile avvolge la piazza in una tempesta di sabbia, rendendo ancora pi\u00f9 difficile fermare i combattimenti. Dopo di che, egli segue la sua compagna e il re nel mausoleo reale. Rufy arriva e segue Crocodile. Nelle strade, Bibi e il resto della ciurma cercano di trovare una bomba preparata dalla Baroque Works per spazzare via entrambi gli eserciti. Rufy e Crocodile combattono nel mausoleo. Crocodile colpisce Rufy con il suo uncino velenoso, ma Rufy non si ferma. La ciurma trova la bomba, cos\u00ec come Mr. 7 e Miss Father's Day, nella torre dell'orologio della citt\u00e0. Bibi caccia via gli agenti e impedisce che la bomba esploda; tuttavia scopre che la bomba ha un timer. Pell, il guardiano della citt\u00e0 capace di trasformarsi in falco, vola via con la bomba e presumibilmente si sacrifica per salvare Alabasta. Nel frattempo, nel mausoleo, un infuriato Rufy rompe l'uncino velenoso di Crocodile e lo sconfigge.\nSulla piazza inizia a piovere, e quando Chaka e Kosa presentano lo sconfitto Crocodile come orchestratore della ribellione, i combattimenti si fermano. Piove per tre giorni. Dopodich\u00e9 Rufy si sveglia, e ai pirati viene preparato un banchetto. Alla notizia che una flotta della Marina sta per arrivare ad Alabasta, la ciurma decide di andarsene il pi\u00f9 velocemente possibile, lasciando Bibi con una scelta. Il giorno dopo, lei appare sulla costa per dire addio alla ciurma. Da l\u00ec usa un lumacofono per trasmettere un discorso attraverso il paese. I ragazzi si salutano cos\u00ec col braccio sinistro alzato, dove si erano disegnati una X per distinguersi da Mr. 2. In seguito Bibi trova Pell vivo, e la pace finalmente torna a Alabasta.\nColonna sonora.\nLa colonna sonora del film venne composta da K\u014dhei Tanaka, Shir\u014d Hamaguchi, Yasunori Iwasaki, Minoru Maruo, Kazuhiko Sawaguchi. Il brano dei titoli di coda, \"Compass\", venne scritto ed eseguito da Ai Kawashima. Per la versione in inglese venne creata una cover di \"Compass\" in tale lingua, ma essa non compare nell'edizione DVD.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano \u00e8 stato eseguito dalla Merak Film e diretto da Sergio Roman\u00f2 su dialoghi di Manuela Scaglione. I nomi di personaggi e tecniche sono quindi quelli dell'edizione italiana dell'anime, cos\u00ec come le censure (la pi\u00f9 evidente \u00e8 l'annerimento del sangue).\nAccoglienza.\nIncassi.\nNella sua prima settimana di proiezione in Giappone, il film si classific\u00f2 al secondo posto degli incassi giapponesi. Nella seconda e terza settimana si classific\u00f2 rispettivamente al quarto e nono posto, prima di cadere fuori dalla Top 10 la settimana dopo. Nella sua quinta settimana di proiezione, il film rientr\u00f2 nella Top 10 per un nono posto finale. Nel mercato giapponese gli incassi del film arrivarono a 7.075.924 dollari. Escludendo il Nord America, il film incass\u00f2 un totale di 7.084.304 dollari, e dopo la proiezione limitata della Funimation Entertainment negli Stati Uniti la cifra sal\u00ec a un totale mondiale di 7.090.891 dollari.\nCritica.\nCarl Kimlinger di Anime News Network descrisse il film come \"un riassunto in forma di lungometraggio con un montaggio leggermente rivisto e un pesante strato di lucido cinematografico\" che \"spreme una trama enorme in un piccolo film come un uomo in crisi di mezza et\u00e0 cerca di spremersi nei suoi jeans del liceo\", ma osserv\u00f2 che \"la colonna sonora \u00e8 una gioia per le orecchie, trascinante e divertente\". Bamboo Dong, un altro recensore di Anime news Network, disse che il ritmo del film \u00e8 \"tutt'altro che regolare\" e che le battaglie sono \"rattoppate insieme\". Comment\u00f2 che il film \u00e8 \"sciropposamente divertente\" per coloro che sono fan della serie, ma osserv\u00f2 che per i non-fan mantiene solo \"un'attrazione limitata\". Sebbene Todd Douglass Jr. di DVD Talk disse che \"bisogna essere realmente affermati nella tradizione di \"One Piece\" per poterlo apprezzare completamente\" e comment\u00f2 che sembra \"incompleto e squilibrato\", raccomand\u00f2 comunque il film, affermando che \u00e8 \"a corto di storia, ma... molto divertente\".\nBryce Coulter di Mania Entertainment disse che il film \"non pu\u00f2 essere raccomandato per chi non ha familiarit\u00e0 con la serie\" ma per il resto lo raccomanda, cautamente, commentando che d\u00e0 \"una prospettiva pulita\" sul materiale di origine, ma alla fine non gli fa \"alcuna giustizia\". Davey C. Jones di Active Anime disse che gli piacque l'animazione, in particolare gli sfondi, e comment\u00f2 che il film \"porta i disegni dei personaggi fuori dal manga e dalla serie TV e li alza con lustro di qualit\u00e0 cinematografica\". N.S. Davidson di IGN diede al film un voto di 7 su 10, affermando che l'animazione \u00e8 solo \"leggermente pi\u00f9 sofisticata (...) che nella serie televisiva\" e che il film stesso \u00e8 \"pi\u00f9 probabilmente (...) per i soli fan di \"One Piece\"\". Dustin Somner di Blu-ray.com concord\u00f2 sul fatto che il film fosse primariamente per i fan, affermando che la mancanza di contesto rende il film \"frustrante (con la F maiuscola)\" per chi non conosce la serie.\nAltri media.\nSh\u016beisha ha creato due adattamenti del film: una light novel e un anime comic, entrambi con lo stesso titolo del lungometraggio. La light novel (ISBN 978-4-08-703178-2) venne pubblicata il 12 marzo 2007, mentre l'anime comic (ISBN 978-4-08-874236-6) il 4 marzo 2008."}
{"id": "2151362", "revid": "116377547", "url": "https://it.wikipedia.org/wiki?curid=2151362", "title": "Anita Lindblom", "text": "Biografia.\nNata nella G\u00e4vleborgs l\u00e4n in Svezia, si spos\u00f2 nel 1966 con Bo H\u00f6gberg (attore che ha recitato ne \"Il colpo\"), per divorziare quattro anni dopo nel 1970."}
{"id": "2151364", "revid": "15756", "url": "https://it.wikipedia.org/wiki?curid=2151364", "title": "Vincenzo Dapino", "text": "Biografia.\nNacque a Torino il 28 marzo 1891, figlio di Paolo e Purma Dapino, e dopo essersi arruolato nel Regio Esercito viene nominato sottotenente del Corpo degli Alpini, e il 19 maggio 1912 parte per la Libia in forza al 7\u00ba Reggimento alpini, dove si guadagna una medaglia di bronzo al valore militare. Dal 24 maggio 1915 prende parte alla Grande Guerra in una compagnia di sciatori impegnata sul Massiccio dell\u2019Adamello, dove rimane ferito.\nNel 1935 parte per l'Africa Orientale Italiana, dove combatte durante la successiva conquista dell'Etiopia. Reintrato in Patria, per un breve periodo, a partire dal 1937, presta servizio nel 19\u00ba Reggimento fanteria, assumendo nel gennaio 1939, con il grado di tenente colonnello, il comando dell'8\u00ba Reggimento alpini.\nDopo l'entrata in guerra dell'Italia, avvenuta il 10 giugno 1940, inizialmente prende parte ai combattimenti contro la Francia, e quindi alla campagna di Grecia, che termin\u00f2 nel maggio 1941, e in cui fu decorato con una medaglia d'argento al valore militare e con la Croce di Cavaliere dell\u2019Ordine militare di Savoia.\nIl 1\u00ba luglio 1942 viene promosso generale di brigata, e diviene comandante della 58\u00aa Divisione fanteria \"Legnano\".\nDopo la firma dell'Armistizio di Cassibile, avvenuto l'8 settembre 1943 la sua divisione non si arrese ai tedeschi, e il 29 settembre dello stesso mese gli fu affidato il comando del 1\u00ba Raggruppamento Motorizzato costituito a San Pietro Vernotico, e che inizi\u00f2 l'addestramento a Montesarchio, tra grandi difficolt\u00e0, sotto il diretto controllo degli anglo-americani. L'armamento proveniva, in gran parte, tra i residuati bellici italiani giunti dai vari fronti. Al comando del 1\u00ba Raggruppamento Motorizzato il 16 dicembre partecipa alla battaglia di Montelungo, dove le truppe italiana danno prova di grande valore, al prezzo di dure perdite (40% della fanteria) e in vista dei successivo impegno contro Monte Marrone (22 dicembre) \u00e8 costretto a chiedere per iscritto al generale Geoffrey Keyes di poter ricevere rinforzi prima di rientrare in azione.\nL'11 gennaio 1944 lasci\u00f2 il comando del raggruppamento al generale Umberto Utili, entrando in servizio presso lo Stato maggiore dell'Esercito per speciale incarico, viene decorato con il titolo di Ufficiale dell\u2019Ordine militare di Savoia. Dopo la fine della guerra lascia la vita militare e muore nel luglio 1957.\nRiconoscimenti.\nIl 17 dicembre 1943, il comandante della 5\u00aa Armata americana, generale Mark Wayne Clark, gli invi\u00f2 un telegramma di congratulazioni riportante il seguente testo:"}
{"id": "2151366", "revid": "287204", "url": "https://it.wikipedia.org/wiki?curid=2151366", "title": "Margreth Weivers", "text": "Biografia.\n\u00c8 stata sposata con Bertil Norstr\u00f6m a partire dal 1947, ma in seguito hanno divorziato."}
{"id": "2151367", "revid": "97833670", "url": "https://it.wikipedia.org/wiki?curid=2151367", "title": "Non \u00e8 mai un errore", "text": "Non \u00e8 mai un errore \u00e8 una canzone di Raf, pubblicata come secondo singolo estratto dall'album \"Metamorfosi\" nel 2008. La canzone \u00e8 stata scritta da Raf con Saverio Grandi e Pacifico.\nIl brano.\nIl testo narra la storia di due persone che stanno per lasciarsi ma che in fin dei conti ancora sentono di provare qualcosa, per\u00f2 si evitano proprio per la paura di rincontrarsi.\nIl video.\nIl videoclip del brano \u00e8 stato girato dal regista partenopeo Claudio D'Avascio. Nel video, registrato interamente in studio in chroma key, vengono fatti riferimenti all'illustratore Milo Manara ed al regista Federico Fellini."}
{"id": "2151370", "revid": "38120", "url": "https://it.wikipedia.org/wiki?curid=2151370", "title": "Tha\u00efs", "text": ""}
{"id": "2151371", "revid": "1851848", "url": "https://it.wikipedia.org/wiki?curid=2151371", "title": "Giovanni Vastola", "text": "Carriera.\nCresciuto nella Palmese, pass\u00f2 nel 1959 alle Fiamme Oro Roma, squadra militante nel campionato di Serie D, con cui mise a segno 22 reti in due stagioni giocando prevalentemente come ala sinistra.\nNel 1961, a 23 anni, fu acquistato dal Lanerossi Vicenza, in Serie A. Debutt\u00f2 in massima divisione il 22 ottobre in SPAL-L.R. Vicenza 1-0, rimanendo in forza ai veneti per quattro stagioni consecutive, di cui solo l'ultima da titolare, anche a causa di un grave infortunio nell'estate 1962. Incrementa ogni anno il numero di reti segnate fino ad un massimo di 8, nel campionato di Serie A 1964-1965.\nDopo l'exploit in maglia vicentina, nel 1965 pass\u00f2 al . Pur in concorrenza con Marino Perani per il ruolo di ala destra titolare, mise a segno 9 reti in 18 partite nella sua prima stagione con i rossoblu, mentre nell'annata successiva trov\u00f2 meno spazio, disputando 10 partite con 4 reti.\nPer ritrovare il posto da titolare si trasfer\u00ec al Varese, sempre in Serie A. In coppia con il giovane Pietro Anastasi gioc\u00f2 27 partite realizzando 7 reti, tra cui la quinta rete nella partita Varese-Juventus 5-0 del 4 febbraio 1968, realizzata con un pallonetto sull'uscita di Roberto Anzolin. Le prestazioni con la maglia del Varese gli valgono la chiamata dell', dove rimase fino al 1970: nella prima stagione, impiegato come riserva, collezion\u00f2 15 presenze con 7 reti, mentre nel campionato 1969-1970 scese in campo in un'unica occasione, in Coppa Italia.\nNel 1970 ritorn\u00f2 al , ancora come rincalzo (6 presenze e due reti), poi una brevissima esperienza in Canada col Toronto, prima di concludere la carriera nelle serie inferiori: nel campionato 1971-1972 milit\u00f2 nel , in Serie B, senza poter evitare la retrocessione dei campani. In seguito disput\u00f2 altre due stagioni con le maglie di (realizzando 8 reti in 26 gare nel campionato di Serie C 1972-1973) e Derthona, con cui chiuse la carriera nel 1974.\nAllenatore.\nDopo il ritiro intraprese l'attivit\u00e0 di allenatore, guidando tra gli altri Cesenatico (con cui conquista la promozione in Serie C2), l'Adelaide Nicastro nel suo unico campionato di Serie C2 e Corigliano."}
{"id": "2151381", "revid": "1318658", "url": "https://it.wikipedia.org/wiki?curid=2151381", "title": "Aqua Tepula", "text": "L'ultimo acquedotto dell'et\u00e0 repubblicana, il quarto, quello dell\u2019Aqua Tepula, venne costruito dai censori Gneo Servilio Cepione e Lucio Cassio Longino nel 125 a.C..\nIl nome era dovuto alla temperatura \"tiepida\" dell'acqua, a 16-17 gradi alle sorgenti, che erano situate nella zona vulcanica dei Colli Albani, al X miglio della via Latina, tra gli odierni comuni di Grottaferrata e Marino, e che sono state probabilmente identificate con quelle note oggi col nome di \u201cPantanella\u201d e \u201d Acqua Preziosa\u201d.\nFino all'epoca augustea l'acquedotto scorreva lungo un tragitto completamente sotterraneo, servendosi anche delle strutture dell'acquedotto dell\"'Aqua Marcia\", del quale poi utilizz\u00f2 in parte anche le arcuazioni esterne. La lunghezza complessiva raggiungeva quasi le 12 miglia romane, circa 18\u00a0km, pi\u00f9 della met\u00e0 dei quali (9.580 m) in comune con la \"Marcia\". La portata giornaliera era molto ridotta, e raggiungeva appena le 190 quinarie (corrispondenti a circa 7.885 m3 al giorno).\nDopo la ristrutturazione e modifica operata nel 33 a.C. da Agrippa, in concomitanza con la realizzazione del nuovo acquedotto dell\u2019\"Aqua Iulia\", alla portata originale vennero aggiunte 92 quinarie prese da una diramazione dell\u2019\"Aqua Marcia\". Il condotto fu fatto confluire in quello appena costruito della \"Iulia\", dal quale si separava nuovamente, essendosi l'acqua un po' raffreddata, nei pressi dell'attuale localit\u00e0 Capannelle, dove si trovava una \"piscina limaria\" (bacino di decantazione). Correva, quindi, insieme all\"'Aqua Iulia\", in un condotto distinto sopra gli archi dell\u2019\"Aqua Marcia\" e giungeva in citt\u00e0 \"ad spem veterem\", nei pressi di Porta Maggiore. Da qui in avanti il condotto sfruttava le mura aureliane fino a scavalcare la via Tiburtina su un arco che fu poi trasformato nella Porta Tiburtina. Il percorso superava la porta Viminale, dove oggi sorge la Stazione Termini, e terminava in prossimit\u00e0 della porta Collina, dov'era il \u201ccastello\u201d principale di distribuzione, nelle vicinanze dell'attuale via XX Settembre.\nAltre 163 quinarie vennero in seguito derivate dal futuro acquedotto \"Anio novus\" (realizzato intorno al 50 d.C.), per un totale complessivo definitivo, alla distribuzione, di 445 quinarie (=18.467 m3, circa 200 litri d'acqua al secondo)."}
{"id": "2151385", "revid": "1566286", "url": "https://it.wikipedia.org/wiki?curid=2151385", "title": "Rolf Sohlman", "text": "Biografia.\n\u00c8 il figlio di Karin Falck oltre ad essere stato attore era anche regista di film per la televisione."}
{"id": "2151389", "revid": "226458", "url": "https://it.wikipedia.org/wiki?curid=2151389", "title": "Francesco Sciucchi", "text": "Biografia.\nNacque a Chieti, nel 1908, si laure\u00f2 in medicina nel 1933 presso l'Universit\u00e0 di Roma.\nFu ufficiale medico a Roma, Bari, Chieti e in Spagna, Albania e Grecia.\nDopo la caduta del fascismo organizz\u00f2 una banda partigiana. L'8 novembre 1943, mentre gli Alleati raggiungevano il fiume Sangro, venne catturato con Antonio Aceto dai tedeschi e insieme vennero trucidati sulla S.S. 81 al Km 150 tra Buon Consiglio di Chieti e Bucchianico."}
{"id": "2151390", "revid": "260760", "url": "https://it.wikipedia.org/wiki?curid=2151390", "title": "Pipppero\u00ae (english version)", "text": ""}
{"id": "2151402", "revid": "110157", "url": "https://it.wikipedia.org/wiki?curid=2151402", "title": "Cliterniano", "text": "Cliterniano \u00e8 stato un villaggio fortificato nei pressi del Saccione, in Molise, sorto dopo la distruzione della nuova Cliternia (947) saccheggiata dalle orde degli Ungari. Nel 1125 fu raso anch'esso al suolo, insieme al vicino Monastero di San Felice, da un forte terremoto, di cui si fa cenno anche nel \"Chronicon\" di \"S. Stefano ad rivum maris\" e in quello di Falcone Beneventano (1125). I pochi abitanti superstiti si dispersero per il Contado circostante.\nToponimo.\nRiguardo alla corruzione del nome, Giovanni Andrea Tria conferma quanto aveva in precedenza scritto il citato abate Polidori, ossia che dalle rovine della nuova Cliternia fu edificata una piccola citt\u00e0, \u00abchiamata Licchiano, Licchiarno, Cliternio, Cliternia...\u00bb. In particolare, il toponimo \"Licchiano\", secondo alcuni, potrebbe indicare l'esatta ubicazione di Cliterniano, ipotizzandone la derivazione da \"Casalpiano\", zona inclusa una volta nel territorio di San Martino."}
{"id": "2151408", "revid": "767487", "url": "https://it.wikipedia.org/wiki?curid=2151408", "title": "Il rally pi\u00f9 pazzo d'Africa", "text": "Il rally pi\u00f9 pazzo d'Africa (\"Safari 3000\") \u00e8 un film del 1982 diretto da Harry Hurwitz e interpretato da David Carradine, Stockard Channing e Christopher Lee.\nTrama.\nDopo aver perso, per circostanze negative diverse, i rispettivi posti da riserva e da navigatrice un pilota e una giornalista si incontrano e decidono di fare coppia per partecipare, con una vettura rimediata all'ultimo momento, ad uno scalmanato rally africano lungo 3000\u00a0km. Nel corso della gara i vari protagonisti fanno ricorso a qualsiasi stratagemma e colpo basso per avere la meglio nei confronti dei rispettivi antagonisti.\nProduzione.\nIl budget messo a disposizione per la realizzazione il film \u00e8 stato di 5,5 milioni di dollari e originariamente prima del definitivo \"Safari 3000\" doveva intitolarsi \"Rally\" poi, in un secondo momento, \"Two in the Bush\".\nCast.\nOltre ai ben noti David Carradine e Christopher Lee \u00e8 da segnalare la presenza di Stockard Channing meglio nota al grande pubblico per aver interpretato la parte della ribelle \"Rizzo\" nel film Grease.\nRiprese.\nLe riprese della pellicola sono durate dodici settimane a cavallo tra l'ottobre e il dicembre del 1980 e si sono svolte principalmente all'interno di riserve e parchi nazionali del Sudafrica e dello Zimbabwe.\nDistribuzione.\nLa pellicola \u00e8 stata distribuita nei cinema italiani e statunitensi a partire dal maggio 1982. Negli USA, vista la partenza poco brillante, non ha comunque potuto godere di una distribuzione capillare finendo per diventare presto un prodotto destinato alla televisione via cavo.\nData di uscita.\nAlcune date di uscita internazionali nel corso del 1982 sono state:\nAccoglienza.\nIncassi.\nLa pellicola \u00e8 stata un flop al botteghino non riuscendo a classificarsi tra i primi 100 film di maggior incasso della propria stagione cinematografica n\u00e9 in Italia n\u00e9 negli Stati Uniti.\nCritica.\nLa rivista statunitense Variety ha liquidato il film come una pellicola minore, inoffensiva ma anche poco stimolante invece il quotidiano La Stampa lo definisce come un prodotto che si presenta con sembianze di serie A ma che risulta essere fiacco nel ritmo e annacquato da divagazioni estemporanee di comicit\u00e0 stantia."}
{"id": "2151414", "revid": "104437702", "url": "https://it.wikipedia.org/wiki?curid=2151414", "title": "Saccione", "text": "Il Saccione \u00e8 un torrente italiano.\nIl corso del torrente.\nNasce in una zona compresa tra Montelongo e Montorio nei Frentani ed \u00e8 lungo circa 38\u00a0km. Alla sorgente raccoglie le acque di diversi piccoli affluenti, bagnando cos\u00ec nei suoi primi chilometri i territori Molisani di Montelongo, Rotello, per poi stabilizzarsi, nella zona pianeggiante pi\u00f9 a valle, per un buon tratto, come confine tra il Molise e la Puglia. Sfocia nell'Adriatico tramite un bacino artificiale o piuttosto un largo canale adattato come porticciolo per piccole imbarcazioni e barche da diporto. Oltre a Montelongo e Rotello, il Saccione tocca i confini dei territori dei comuni molisani di San Martino in Pensilis e Campomarino, e quelli pugliesi di Serracapriola e Chieuti. Non attraversa nessun centro abitato.\nCaratteri idrologici.\nIl bacino indrografico del torrente Saccione \u00e8 modesto ed ha una portata molto minore del Cigno, affluente del Biferno. D'estate il suo corso d'acqua diventa poco pi\u00f9 che un rigagnolo.\nAffluenti.\nGli affluenti di sinistra del Saccione sono il vallone della Pila (in territorio di Ururi), il vallone della Sapestra, il vallone Reale e il vallone Sassani (questi ultimi due in territorio di San Martino in Pensilis).\nMentre l'unico importante affluente di destra \u00e8 il vallone delle Cannucce.\nStoria.\nIl suo nome viene spesso associato a Cliternia, antica citt\u00e0 Frentana, poi romana. Anticamente il Saccione attraversava una vasta area boschiva che da Ramitelli arrivava fino a Rotello, consentendo una portata possibilmente molto maggiore di quella attuale.\nFauna.\nTra le specie ittiche che vivono nel torrente e che meritano di particolare protezione vi \u00e8 l'alborella appenninica (\"Alburnus albidus\")."}
{"id": "2151420", "revid": "1745361", "url": "https://it.wikipedia.org/wiki?curid=2151420", "title": "Salumeria", "text": "La salumeria, definita anche pizzicheria o salsamenteria, \u00e8 un negozio dedito principalmente alla vendita di salumi.\nAltri alimenti che tipicamente sono in vendita in una salumeria sono i formaggi e i prodotti di gastronomia e rosticceria.\nUna salumeria dedita esclusivamente alla vendita di carni suine \u00e8 detta, specialmente nell'Italia centrale, norcineria."}
{"id": "2151421", "revid": "599013", "url": "https://it.wikipedia.org/wiki?curid=2151421", "title": "Red House Cemetery", "text": "Il Red House Cemetery \u00e8 un antico cimitero situato a Blaine, Contea di Grainger, nel Tennessee. \nStoria.\nFu costruito intorno al 1792 dal pioniere Thomas Jarnagin (nato il 25 luglio 1746), una chiesa giaceva edificata in quegli stessi anni (1789-1792) ma venne distrutta nel 1856. In quell'anno il cimitero si espanse.\nUn'associazione (chiamata \"The Red River Meeting House and Cemetery Association\") fu fondata per la ricostruzione della chiesa."}
{"id": "2151424", "revid": "113458052", "url": "https://it.wikipedia.org/wiki?curid=2151424", "title": "Ottorino Pomilio", "text": "Biografia.\nOttorino Pomilio nacque a Chieti, l'8 ottobre 1887. Dopo i primi studi si laure\u00f2 in ingegneria a Napoli nel 1911. Fu attratto dagli inizi dell'aeronautica e frequent\u00f2 la Scuola Superiore di aeronautica di Parigi dove si laure\u00f2 ingegnere di costruzioni aeronautiche. Fu pilota esperto compiendo raid e conseguendo primati. Nel 1913 stabil\u00ec il primato italiano di altezza con il co-pilota Pettazzi.\nTenente del Regio Esercito, nel maggio del 1916 in pieno svolgimento della prima guerra mondiale fond\u00f2 e diresse a Torino la \"Societ\u00e0 Anonima per Costruzioni Aeronautiche ing. Ottorino Pomilio &amp; C.\", una delle prime aziende aeronautiche italiane e tra le pi\u00f9 importanti dell'epoca pionieristica (passata poi alla FIAT). L'Esercito gli assegna un importante collaboratore, abruzzese come lui, l'allora tenente di complemento Corradino D'Ascanio, un altro importante pioniere italiano della aviazione. D'Ascanio collabora alla progettazione di aerei da caccia e bombardamento che poi fronteggiarono l'aviazione austriaca dopo la disfatta di Caporetto e gli cede il brevetto n.32500 del 30 giugno 1916 del \"clinometro universale automatico per aeroplani\", un precursore della strumentazione aeronautica necessaria per conoscere l'angolo di beccheggio e di rollio di un aereo.\nDiventato ormai una delle autorit\u00e0 mondiali nel campo della aeronautica, nel 1918 venne invitato dal governo statunitense per contribuire al proprio programma aeronautico. Fond\u00f2, insieme con i fratelli Ernesto e Alessandro, a Indianapolis (Indiana) la Pomilio Brothers Corporation per la produzione di caccia e bombardieri. Nel 1919 scrisse un trattato sulla progettazione e costruzione di velivoli.\nSuccessivamente si dedic\u00f2 con il fratello Umberto alla produzione di cellulosa con processo al cloro applicato ai vegetali (\"metodo Pomilio\") costruendo dal 1935 impianti in Italia (Foggia, Chieti, Mantova, Cuneo, Capua) e all'estero. L'impianto di cellulosa di Chieti si trovava presso lo Scalo lungo la via Tiburtina Valeria, inaugurato nel 1938; per l'occasione fu costruito un sobborgo operaio nominato Villaggio Celdit. La fabbrica in crisi fu chiusa e demolita nel 2008, e vi fu costruito il moderno edificio della Camera di Commercio Chieti-Pescara.\nMor\u00ec a Roma il 3 gennaio 1957."}
{"id": "2151432", "revid": "547034", "url": "https://it.wikipedia.org/wiki?curid=2151432", "title": "Joey Zimmerman", "text": "Biografia e carriera.\nMeglio conosciuto come Joey Zimmerman, l'attore \u00e8 talvolta indicato come Joseph Zimmerman, J. Paul Zimmerman o ancora abbreviato J.P. Zimmerman.\nFiglio di Kat e Harry Zimmerman, genitori divorziati, Joey ha iniziato la sua carriera piccolissimo, nella prima parte degli anni novanta.\nAmico dell'attore Miko Hughes, ha affiancato Luke Edwards nel film \"La notte della verit\u00e0\" (1994).\nHa preso parte alla serie televisiva \"Progetto Eden\", oltre ad aver interpretato film quali \"Cose molto cattive\" (1998) e la saga televisiva Disney di \"Halloweentown\" nel ruolo di Dylan Piper: \"Halloweentown - Streghe si nasce\" (1998); \"Halloweentown II - La vendetta di Kalabar\" (2001); \"Halloweentown High - Libri e magia\" (2004); \"Ritorno ad Halloweentown\" (2006).\nRiconoscimenti.\nZimmerman \u00e8 stato vincitore nella categoria \"Young Artist Award\", oltre ad aver conseguito 4 nomination per la medesima categoria."}
{"id": "2151433", "revid": "307923", "url": "https://it.wikipedia.org/wiki?curid=2151433", "title": "Battaglia della Marna", "text": ""}
{"id": "2151435", "revid": "205250", "url": "https://it.wikipedia.org/wiki?curid=2151435", "title": "Umberto Pomilio", "text": "Dopo essersi laureato in chimica presso l'Universit\u00e0 di Napoli e aver seguito corsi di perfezionamento in Germania, elabor\u00f2 un metodo per l'estrazione della cellulosa dallo e dalla paglia, che gli permise di ottenerne i brevetti tra il 1920 e il 1930. Cre\u00f2 impianti di fabbricazione della cellulosa che seguivano il suo procedimento a Chieti, a Foggia e in Argentina (Rosario di Santa F\u00e8).\nL'impianto di cellulosa di Chieti si trovava presso lo Scalo lungo la via Tiburtina Valeria, inaugurato nel 1938; per l'occasione fu costruito un sobborgo operaio nominato Villaggio Celdit. La fabbrica in crisi fu chiusa e demolita nel 2008, e vi fu costruito il moderno edificio della Camera di Commercio Chieti-Pescara."}
{"id": "2151439", "revid": "169529", "url": "https://it.wikipedia.org/wiki?curid=2151439", "title": "Pasquale De Virgilii", "text": "Biografia.\nPasquale De Virgilii ricevette la prima formazione culturale nel collegio degli Scolopi di Chieti. Nel 1832 si laure\u00f2 in giurisprudenza a Napoli. Agli inizi esercit\u00f2, sotto la guida di Pasquale Liberatore, la professione forense, quindi si dedic\u00f2 completamente agli studi letterari.\nAlla carriera di avvocato altern\u00f2 la passione per la poesia, di matrice romantica sui temi e motivi cari al byronismo italiano; fu anche il primo traduttore italiano delle opere di Byron. Scrisse alcuni poemi incentrati sull'esaltazione dell'energia umana, la rivolta dell'uomo contro la societ\u00e0. Nel 1835 fond\u00f2 la rivista letteraria \"Filologia abruzzese\", che in seguito assunse il nome di \"Giornale abruzzese di scienze lettere e arti\".\nDi ispirazione liberale, De Virgilii si avvicin\u00f2 alla politica nel 1848 senza per\u00f2 esporsi contro il vigente governo borbonico.\nNel 1860 fu Intendente di Teramo mantenendo ancora allora un atteggiamento ambiguo. Solo nel settembre di quell'anno, quando il Regno delle due Sicilie cominci\u00f2 a dare seri segni di disfacimento, emise un proclama del quale si riporta solo una parte:\n\"Signori. L'antico regime fece sempre assegno sulla ignoranza de' popoli per ispogliarli ed opprimerli impunemente. Il delitto vive comodamente nelle tenebre, n\u00e9 v'ha trionfo di verit\u00e0 e di giustizia che nelle regioni purissime della luce. Le istituzioni libere riescono impotenti al bene e restano lettera morta, se non si d\u00e0 alacremente opera di diffondere, specialmente nelle masse, la istruzione. Un regno tenuto vergognosamente e per tanti anni ravvolto nella pi\u00f9 bassa ignoranza pu\u00f2 dirsi oggi a mala pena capace di scernere i vantaggi del regime costituzionale ...\".\nNel settembre del 1860 si mise a capo dei liberali, diventando poi prodittatore con Troiano De Filippis Delfico e Clemente De Caesaris. Il neocostituito triunvirato decret\u00f2 quasi subito:\nDopo l'ingresso di Giuseppe Garibaldi a Napoli i prodittatori gestirono l'insurrezione nella provincia di Teramo proclamando Vittorio Emanuele II re d'Italia.\nDivenne in seguito governatore della sua provincia, e accolse sul ponte del Tronto Vittorio Emanuele, quando il re d'Italia entr\u00f2 per la prima volta in Abruzzo..\nIn seguito fu consigliere della Gran corte dei conti fino al 1871, quindi conservatore delle ipoteche di Trani.\nNella citt\u00e0 pugliese mor\u00ec nel 1876.\nOpere.\nI numeri del \"Giornale abruzzese di Lettere, Scienze e Arti\" sono stati raccolti in volume e conservati nella Biblioteca nazionale \"Vittorio Emanuele III\" di Napoli, e nella Biblioteca provinciale \"A.C. De Meis\" di Chieti. \nLe opere di Pasquale De Virgilii sono i poemi:\nTradusse tragedie, odi e poemetti di Lord Byron:"}
{"id": "2151440", "revid": "1305772", "url": "https://it.wikipedia.org/wiki?curid=2151440", "title": "James Cowan", "text": ""}
{"id": "2151442", "revid": "339392", "url": "https://it.wikipedia.org/wiki?curid=2151442", "title": "San Leo Confessore", "text": ""}
{"id": "2151446", "revid": "713714", "url": "https://it.wikipedia.org/wiki?curid=2151446", "title": "Lucio Camarra", "text": "Biografia.\nOttenuto il titolo di dottore in giurisprudenza, fu al servizio della famiglia Colonna, nei cui feudi abruzzesi fu funzionario ducale.\nGiureconsulto, fu anche un erudito conoscitore di latino e greco, lessicografo e storico della sua citt\u00e0 natale, della quale indag\u00f2 il passato archeologico.\nScrisse, sulle origini della citt\u00e0 e sulla storia della Federazione dei Marruccini, un'opera in tre volumi intitolata \"De Teate Antiquo Marrucinorum in Italia Metropoli\", pubblicata a Roma nel 1651, alla quale progettava di far seguire un \"Teate Sacrum\" di cui non \u00e8 rimasto che l'indice, e un \"Teate Hodiernum\". Scrisse anche opere di natura giuridica.\nCon il \"De Teate Antiquo\", che gli valse dal Romanelli il primo posto \"fra gli storici patrj\", approfond\u00ec la questione dei confini storici fra i Marruccini ed i Frentani, sostenendo che i Marruccini non fossero mai giunti sino al \"Mare Superiore\" (Mare Adriatico), e che il Teatino non fosse perci\u00f2 territorio marittimo (non affacciandosi a rive), bens\u00ec mediterraneo; il confine doveva situarsi lungo il corso del fiume Aterno. Per redigere l'opera si valse in parte degli studi del canonico Baroncini, compendiati nel \"De metropoli Teate\", nonch\u00e9 di numerosi altri documenti fra i quali si nota un codice longobardo della chiesa di San Leucio di Atessa, spunto di osservazioni critiche sul Baroncini stesso.\nCamarra fu tra i primi ad indagare negli scritti di Strabone l'antico toponimo di \"Tegeate\" con cui quello scrittore apparentemente identificava la citt\u00e0 di Chieti, giungendo poi, dopo consulto con Luca Olstenio, a convenire che doveva trattarsi di un errore di trascrizione ad opera degli amanuensi e che la vera radice fosse \"Teate\". Peraltro lo studio parve suffragare l'ipotesi di una discendenza da popoli arcadi del Peloponneso, che vi si sarebbero insediati edificando la citt\u00e0 col nome di Teate. Camarra infatti individu\u00f2 in 560 anni ed otto mesi (\"\"quindici et\u00e0\") prima della guerra di Troia il momento della fondazione. Non manc\u00f2 perci\u00f2 il Romanelli di rilevare che, appurato che vi era stato errore del copista, \"fa meraviglia\" come da un tale errore il Camarra fosse in grado di elaborare calcoli \"cos\u00ec certi, e definiti\".\nSi occup\u00f2 anche di altri toponimi, ad esempio quello di Ortona che contribu\u00ec a far derivare da \"Ortium\", sempre da Strabone detta \"petra piratarum\" (riconoscendo quei pirati nei Liburni, presunti fondatori). E certamente anche dell'etimologia del nome dei Marruccini, che con altri studiosi ritenne derivare dal nome di Marruvio, citt\u00e0 antica della Marsica, a sua volta giunto o dall'ebraica giunzione di \"mara\" e \"cin\", nel senso di \"amara habitatio\", oppure dal latino \"mare\" e \"coenum\", nel significato, per come riassunto dal Romanelli, di luoghi fangosi inondati dal mare; la teoria fu confutata dal Romanelli, che vi vide, come per tutte le etimologie della zona, una radice osca. Dalla lettura di Tito Livio, incontrato per questo studio, Camarra svilupp\u00f2 osservazioni circa la pace del 449 a.U.c. fra Roma e le popolazioni insorte, giudicandola equa per tutte le parti.\nDall'analisi monumentale, che lo pose in contatto con Francesco Brunetti, Camarra trasse altri spunti per la ricostruzione della storia dei luoghi, e diverse conclusioni trasse dall'interpretazione delle iscrizioni. Ad esempio, riguardo alla condizione civica romana a seguito della detta pace, per i Marruccini ritenne che, gi\u00e0 ascritti con i Frentani alla trib\u00f9 Arniense, fosse loro stato riconosciuto l'onore del municipio; tuttavia la teoria \u00e8 in contrasto con quanto altri scrittori hanno dedotto da un passo di Frontino relativo ad assegnazioni di ager publicus, al tempo di Augusto ed in ossequio alla relativa lex Augustea, passo per il quale dovrebbe invece supporsi che si trattasse di una colonia e non di un municipio. L'interpretazione data dal Camarra, quella di un ininterrotto \"status\" di municipio, corroborata dalla scoperta di ruoli di magistratura operativi nel territorio, richiam\u00f2 l'obiezione di numerosi scrittori, ad esempio Padre Allegranza, gi\u00e0 rassicurati dal titolo dell'opera di Frontino stesso, \"De coloniis\"; la presenza di magistrati nel governo dei territori infatti non era da s\u00e9 bastante al riconoscimento della condizione municipale, poich\u00e9 anche nelle colonie si avevano quegli stessi magistrati edili, come seviri augustali, come decurioni e patroni, nel governo delle citt\u00e0. Sottilmente, il Romanelli chios\u00f2 che \"l'Amor della patria trasport\u00f2 non pochi scrittori ad alterare i testi, e le idee degli antichi\"; e non fu il solo. Di questa teoria e soprattutto della sua confutazione, fece peraltro le spese anche l'ignaro Panvinio, rimbrottato \"en passant\" dal Nicolino (altro importante storico teatino) per non aver inserito anche questa fra le colonie d'Italia. Altre teorie del Camarra, come ad esempio quella che faceva discendere il nome dei Vestini da \"Titea\", quindi ancora da \"Teate\", furono liquidate brevemente dal Romanelli come \"putide favole\".\nRestano numerose le iscrizioni, le pietrre miliari, le rovine ispezionate nei territori studiati e precisamente riferite dal Camarra."}
{"id": "2151448", "revid": "767487", "url": "https://it.wikipedia.org/wiki?curid=2151448", "title": "Jimmy Calderwood", "text": ""}
{"id": "2151452", "revid": "767487", "url": "https://it.wikipedia.org/wiki?curid=2151452", "title": "Blaine (Tennessee)", "text": "Blaine \u00e8 un comune degli Stati Uniti d'America, nella Contea di Grainger, nello Stato del Tennessee.\nA Blaine vi \u00e8 un cimitero (il Red House Cemetery) dove sono stati sepolti numerosi personaggi dello spettacolo."}
{"id": "2151457", "revid": "1632387", "url": "https://it.wikipedia.org/wiki?curid=2151457", "title": "Destr\u00f6yer 666", "text": "I Destr\u00f6yer 666 sono un gruppo thrash/black metal australiano, formatosi nel 1994 con all'attivo cinque album in studio.\nIl gruppo era inizialmente cominciato come progetto solista del leader K.K. Warslut, proveniente dal gruppo black/death metal Bestial Warlust.\nLo stile.\nLa loro musica consiste in un black metal che molto deve al sound di gruppi storici quali Hellhammer, Bathory, primi Sodom e Celtic Frost, dunque si tratta di un black metal ancorato al thrash metal."}
{"id": "2151458", "revid": "287204", "url": "https://it.wikipedia.org/wiki?curid=2151458", "title": "Destroyer 666", "text": ""}
{"id": "2151460", "revid": "287204", "url": "https://it.wikipedia.org/wiki?curid=2151460", "title": "Snoqualmie (Washington)", "text": "Snoqualmie (pronuncia: /sno\u028a\u02c8kw\u0251\u02d0lmi/) \u00e8 un comune degli Stati Uniti d'America, nella Contea di King, nello Stato di Washington.\nFamosa per essere stata scelta come ambientazione per la serie televisiva \"I segreti di Twin Peaks\" di David Lynch e il film collegato (\"Fuoco cammina con me\")."}
{"id": "2151462", "revid": "287204", "url": "https://it.wikipedia.org/wiki?curid=2151462", "title": "Mammillaria surculosa", "text": "Mammillaria surculosa \u00e8 una pianta succulenta delle famiglia delle Cactaceae (sottofamiglia Cactoideae), originaria del Messico.\nDescrizione.\nHa fusticini quasi globosi alti 3\u00a0cm e larghi 2\u00a0cm, di colore verde scuro.\nRaramente si trova isolata, pi\u00f9 spesso forma densi gruppi i cui rami si staccano facilmente.\nI tubercoli sono cilindrici arrotondati all'apice.\nLe ascelle dei tubercoli sono nude.\nOgni tubercolo porta in cima un'areola provvista di circa 15 spine radiali biancaste inizialmente, lunghe 8-10mm, e una spina centrale lunga fino a 20mm di colore giallo ambra con la punta marrone. Questa spina centrale \u00e8 uncinata e come avviene per altre Mammillaria con questa caratteristica, la pianta la utilizza per farsi trasportare anche a considerevoli distanze, infatti l'uncino si attacca facilmente alla pelliccia degli animali portandosi dietro un piccolo rametto, quando l'animale se ne libera il rametto pu\u00f2 mettere radici.\nIl fiore nasce all'ascella dei tubercoli, \u00e8 imbutiforme, di colore giallo zolfo ed ha un delicato profumo dolce. \u00c8 largo poco meno di 2\u00a0cm.\nIl frutto \u00e8 di colore verde tendente al marroncino ed \u00e8 pieno di piccoli semi di colore marrone.\nDistribuzione e habitat.\n\"M.\u00a0surculosa\" \u00e8 diffusa in natura negli stati messicani di Tamaulipas e San Luis Potos\u00ed, ad altitudini comprese tra i 1000 e i 1200 m.\nConservazione.\nLa \"IUCN Red List\" classifica \"Mammillaria surculosa\" come specie in pericolo di estinzione (\"Endangered\")."}
{"id": "2151469", "revid": "86341", "url": "https://it.wikipedia.org/wiki?curid=2151469", "title": "Paperino campione di golf", "text": "Paperino campione di golf (\"Links Hijinks\") \u00e8 una breve storia a fumetti disegnata da Carl Barks. Essa \u00e8 composta da 10 tavole e prende spunto da un film \"Donald's Golf Game\" del 1938.\nTrama.\nNella storia Paperino si impegna nel gioco del golf portandosi dietro Qui, Quo e Qua in veste di caddie. I ragazzi si divertono alle sue spalle facendogli credere di essere bravissimo; convinto sfida Gastone (il papero fortunato che in questa storia venne chiamato \"Reginaldo Paperotti\"), alla fine ne esce sconfitto."}
{"id": "2151475", "revid": "268377", "url": "https://it.wikipedia.org/wiki?curid=2151475", "title": "Io, Topolino", "text": ""}
{"id": "2151480", "revid": "268377", "url": "https://it.wikipedia.org/wiki?curid=2151480", "title": "Noi, Qui Quo Qua", "text": ""}
{"id": "2151481", "revid": "1149807", "url": "https://it.wikipedia.org/wiki?curid=2151481", "title": "Paperino vigile", "text": "Paperino vigile (\"Watching the Watchman\") \u00e8 una storia breve disegnata da Carl Barks. Composta da complessivamente 10 tavole vedr\u00e0 una sorta di continuo nel \"Paperino e il museo delle cere\" del 1959\nTrama.\nPaperino viene assunto come guardiano notturno presso i magazzini cinesi della citt\u00e0. Non avendo riposato si ritrova assonnato e solo grazie ai suoi nipoti (Qui, Quo e Qua) riesce a mantenersi sveglio. Alla fine cadr\u00e0 in un sonno profondo e da sonnambulo riuscir\u00e0 a sventare una rapina che dei malviventi avevano organizzato."}
{"id": "2151482", "revid": "775504", "url": "https://it.wikipedia.org/wiki?curid=2151482", "title": "Matrioshki", "text": "Matrioshki \u00e8 una serie televisiva belga composta da due stagioni di dieci episodi ognuna per un totale di venti. Le protagoniste della prima stagione sono un gruppo di ragazze russe e lituane che con l\u2032imbroglio si ritrovano a prostituirsi in Belgio. La seconda \u00e8 in parte il proseguimento, tre anni dopo, della prima ma con altre ragazze (moldave, ucraine e thailandesi) che si prostituiscono in Belgio per aiutare economicamente le proprie famiglie.\nNonostante questa premessa, questa serie non si focalizza sugli aspetti drammatici della vita di queste ragazze, non \u00e8 incentrata sulla critica della prostituzione ma si pone come prodotto di intrattenimento, mostrando uno stile simile a I Soprano.\nLa prima stagione \u00e8 stata girata in Belgio, Lituania, Cipro. La seconda in Belgio, Moldavia, Thailandia, Ucraina, Romania, Bulgaria.\n\u00c8 trasmesso in Italia dalla rete satellitare a pagamento FX.\nA causa di contenuti espliciti (principalmente scene di sesso e violenza) il programma non \u00e8 considerato adatto ai minori di 16 anni secondo il sistema di classificazione del paese di origine."}
{"id": "2151489", "revid": "599013", "url": "https://it.wikipedia.org/wiki?curid=2151489", "title": "Green Mount Cemetery", "text": "Green Mount Cemetery \u00e8 un cimitero storico situato a Baltimora, Maryland, Stati Uniti, famoso per le varie personalit\u00e0 sepolte, al suo interno si ritrovano sculture di William H. Rinehart e Hans Schuler.\nStoria.\nVenne edificato nel 1839, il nome lo si deve ad una via che lo costeggia."}
{"id": "2151506", "revid": "197586", "url": "https://it.wikipedia.org/wiki?curid=2151506", "title": "Prati di Bagnacavallo", "text": ""}
{"id": "2151513", "revid": "125320716", "url": "https://it.wikipedia.org/wiki?curid=2151513", "title": "Paul Grimault", "text": "Biografia.\nPaul Grimault nasce nel 1905 nel nord della Francia, dove crescer\u00e0 e vivr\u00e0 per tutta la vita. Nel 1936 fonda col produttore cinematografico Andr\u00e9 Sarrut il primo studio d'animazione europeo, Les G\u00e9meaux (\"I gemelli\"); dopo i primi tempi dedicati alla realizzazione di molti fortunati cortometraggi, come \"Le voleur de paratonnerres\", \"Le petit soldat\", \"Les Passagers de la \"Grande-Ourse\"\" (ricavato dall'incompiuto \"G\u00f4 chez les oiseaux\") o \"La l\u00e9gende de la soie\" (realizzato per la promozione della seta), Grimault decide nel 1947 di realizzare un lungometraggio, e avvia la produzione di \"La berg\u00e8re et le ramoneur\", adattamento de \"La pastorella e lo spazzacamino\", una fiaba di Hans Christian Andersen. Nella lavorazione del film coinvolge anche il poeta Jacques Pr\u00e9vert. I due artisti intendono mantenere tutte le numerose scene (tutte concluse) di cui si componeva \"La berg\u00e8re et le ramoneur\", ma nonostante i molti anni di lavoro dei centocinquanta artisti e tecnici dello studio, l'opera non giunge a conclusione. Schiacciato dall'enorme impegno finanziario, lo studio Les G\u00e9meaux fallisce. Ma nel 1953 Sarrut decide comunque di distribuire il film in una forma incompiuta, irritando Grimault e Prevert al punto che i due rinnegano la paternit\u00e0 del film. Solo nel 1976 Grimault recupera la pellicola e, con l'aiuto di giovani animatori, completa l'opera. Nel 1980 il film esce nelle sale francesi col titolo \"Le Roi et l'Oiseau\" (\"Il re e l'uccello\") ed ottiene un grande successo in virt\u00f9 dei riscoperti valori innovativi e poetici del film.\nContemporaneamente Grimault continua a realizzare cortometraggi (\"La faim du monde\", realizzato su commissione dell'UNESCO, che diventer\u00e0 poi \"Le monde en raccourci\"; oppure \"Le chien m\u00e9lomane\", proiettato durante lo spettacolo teatrale \"C'est la guerre, Monsieur Gruber\" di Jacques Sternberg), anche se nella sua filmografia si registra una vistosa differenza fra la mole di lavoro precedente al 1955 e gli sparuti titoli successivi, che dimostra come la rottura con Andr\u00e9 Sarrut incise profondamente sul lavoro del regista francese.\nRiconoscimenti.\nMostra internazionale d'arte cinematografica\nPremio Louis-Delluc\nPremio C\u00e9sar\nInfluenza culturale.\nL'opera di Grimault, dai colori sognanti e delicati, influenzer\u00e0 moltissimo il regista italiano Anton Gino Domeneghini, che nel 1949 realizzer\u00e0 quello che \u00e8 considerato il primo lungometraggio d'animazione europeo, ovvero \"La rosa di Bagdad\". Il film mostra la stessa delicatezza di tratto dei lavori di Grimault, per quanto se ne distingue invece per complessit\u00e0 scenografica e struttura narrativa. Anche l'animatore giapponese Isao Takahata si \u00e8 detto colpito dall'opera del regista francese: in un'intervista ha dichiarato che ha scelto la sua professione dopo la folgorante visione di \"La berg\u00e8re et le ramoneur\", che lo affascin\u00f2 a tal punto da fargli \u00abpercepire l'enorme capacit\u00e0 espressiva insita nel cinema d'animazione\u00bb."}
{"id": "2151517", "revid": "365417", "url": "https://it.wikipedia.org/wiki?curid=2151517", "title": "Delegazioni del Distretto Federale Messicano", "text": "Le Delegazioni del Distretto Federale Messicano sono le demarcazioni territoriali del Distretto Federale Messicano.. \u00c8 compito della Assemblea legislativa stabilire, attraverso la Legge organica della Pubblica Amministrazione del Distretto Federale (\"Ley Org\u00e1nica de la Administraci\u00f3n P\u00fablica del Distrito Federal\") il loro numero, il territorio e la denominazione. \nIl Distretto Federale Messicano amministrativamente \u00e8 diviso in 16 Delegazioni, ognuna delle quali ulteriormente suddivisa in \"colonias\".\nLe delegazioni rappresentano, al pari dei comuni, il secondo livello di divisione amministrativa.\nJefe Delegacional.\nA differenza dei municipi degli altri Stati del Messico, dove esiste un Sindaco, ogni delegazione \u00e8 guidata dal \"Jefe delegacional\", eletto, a partire dal 2000 per suffragio universale ogni tre anni; precedentemente era designato dal Capo del Dipartimento del Distretto Federale (\"Jefe del Departamento del Distrito Federal)\", sostituito nel 1997 dal Capo di Governo del Distretto Federale (\"Jefe de Gobierno del Distrito Federal\"). I requisiti per poter essere candidato a Jefe Delegacional sono previsti dall'art 105 dello Statuto del Distretto Federale. Rappresenta la massima autorit\u00e0 tra gli organi politico amministrativi previsti nel Distretto Federale.\nStoria.\nIl Distretto Federale fu creato nel 1824 su un territorio circolare il cui centro era lo Zocalo e con raggio di venti leghe.\nNella Costituzione Messicana del 1857 questo stesso territorio viene identificato come sinonimo di Citt\u00e0 del Messico, tra il 1853 ed il 1898 furono fissati i confini tra il Distretto Federale e gli Stati Vicini\nratificati durante il governo del Generale Porfirio D\u00edaz. Da allora, il perimetro del Distretto Federale non ha subito grandi modifiche.\nStato attuale del Distretto Federale.\nLo Statuto del Distretto Federale all'art.3 e la legge organica della Pubblica Amministrazione del Distretto Federale all'art 9 stabiliscono che il territorio del Distretto Federale \u00e8 quello fissato dai decreti del 15 e del 17 dicembre 1898 e del 27 luglio 1994 approvati dal Congresso dell'Unione."}
{"id": "2151518", "revid": "324090", "url": "https://it.wikipedia.org/wiki?curid=2151518", "title": "Leone Confessore", "text": " Patrono principale di San Martino in Pensilis, \u00e8 festeggiato il 2 maggio.\nAgiografia.\nNon si conosce l'anno della sua nascita e della sua morte, visse comunque quasi certamente nell'XI secolo. Si pensa che il suo luogo natale possa essere stato Cliterniano o addirittura San Martino stesso.\nGiovanni Andrea Tria ammette che:\"\u00abCon tutte le diligenze da noi pratticate, altro in iscritto non abbiamo trovato di questo glorioso Santo, che una leggenda, l'ordine del suo officio, e Messa con propria orazione, che si conserva in pergamena nell'Archivio della Chiesa Arcipretale di detta Terra di S. Martino: e unendosi a tutto ci\u00f2 la fama, che vi \u00e8 di esso tra Frentani, e quanto si rappresenta in una tavola antichissima d'un quadro, che si ritrovava sopra l'Altare della sua Catacomba, posto nella Chiesa di Santa Maria in Pensili, e che da noi \u00e8 stata fatta trasportare nella Chiesa Collegiata, e delineare in rame come nel seguente foglio, sembra, che tutto ci\u00f2 possa esser bastevole in tale oscurit\u00e0 di tempi, per stendere le sue gloriose memorie. Quindi in primo luogo, come principal fondamento di quel, che dirassi si trascrive qui la leggenda preaccennata\".\n\"Il Beato Leo, proclamatore della fede in Cristo, Nobile di nascita, ma ancor pi\u00f9 nobile per la sua virt\u00f9 verso Dio, per il quale, per grazia ricevuta dal cielo, quando nel secolo inizi\u00f2 a splendere, ispirato dal Signore se ne and\u00f2 per farsi Monaco di San Benedetto, al Monastero di S. Felice, che non era molto distante da Cliterniano. Qui Leo visse santamente, e si dispose al Sacerdozio. Molto progred\u00ec nella sua indefessa predicazione, e con opere di misericordia, s\u00ec che Dio onnipotente, per la sua fedele devozione, miracoli attraverso lui operava. E cos\u00ec con pieno merito, e in et\u00e0 matura se ne invol\u00f2 al Signore. E poich\u00e9 non molto tempo dopo la sua morte, il Monastero venne abbandonato dai Monaci, a causa di gravi malanni e dei frequenti e forti terremoti, allo stesso modo la Chiesa and\u00f2 in rovina; proprio laddove il suo Corpo mirabile sotto l'Altare giaceva, Roberto, Conte di Loritello, andando a caccia, ne scopr\u00ec il Sacro Sepolcro: e da l\u00ec il corpo poi fu estratto per essere trasportato fino a Santa Maria in Pensili, costruita mirabilmente nel Castello di San Martino, e solennemente fu traslato. E ora affinch\u00e9 con preghiere, e con gli stessi meriti del B. Leone Confessore, Dio Misericordioso assidui benefici largisca, con fede insieme piamente invochiamo. La di lui lode, onore, e gloria nei secoli dei secoli. Amen\u00bb\"..Parlando della leggenda il Tria dice che il Conte Roberto di Loritello legando \"\u00abil cavallo all'anello d'una lapide sepolcrale, per Divina Provvidenza smossa a viva forza, il cavallo genuflesso rimanesse fin' a tanto, che giungessero il Conte, o altri, che fussero, i quali vedendo questo divino spettacolo, e osservando, che dentro il sepolcro si conservava il d. sagro Deposito, con altre reliquie, riconosciute da una carta pergamena, che ritrovarono dentro un cannello di piombo, quale attualmente abbiamo tra le memorie di esso Santo nella Terra di S. Martino, ne diedero il dovuto avviso al Clero, e Popolo della medesima Terra, di cui in quel tempo era di pertinenza del luogo, e successivamente ne fu fatto il trasporto, come nella Relazione Storica dell'ultima Traslazione... \u00bb\".Tra i miracoli additati a san Leo, il Tria fa riferimento a un certo Tommaso Costo il quale trattando delle cose avvenute nel Regno nel 1566 cos\u00ec scrive: \u00ab\"Era gi\u00e0 il Mese di Agosto di quest'anno 66, quando l'Armata Turchesca guidata da Pial\u00ec Bass\u00e0 scorse fino al Golfo di Venezia; e come fu al dritto di Pescara, luogo famoso, e forte dell'Abruzzo, fece alto. Di poi dato di nuovo de' remi in acqua, assalt\u00f2 quella riviera, ove per trascuraggine del Governatore di quella Provincia si era fatto poco provvedimento, e pose a sacco, e a fuoco alcune Terre, cio\u00e8 Francavilla, Ortona, Ripa di Chieti, S. Vito, il Vasto, la Serra Capriola, e Termoli, menando via e di robba, e di gente quanta ne pot\u00e9 mettere su Galee, guastando, e rovinando tutto il resto. Non fu altres\u00ec offeso dalla barbara rabbia il picciolo, ma nobile Castello di S. Martino: il che fu attribuito a' meriti di S. Leo, Protettore di quel luogo, dove le sue Sagre Reliquie si conservano\"\u00bb.\nCulto.\nIl Conte di Loritello, Roberto di Bassavilla, era alle prese con una delle sue usuali battute di caccia, insieme con baroni e altolocati del luogo, ma al ritorno, nell'appressarsi alle rovine del Monastero di San Felice, tutti videro con stupore i loro cavalli, che prima avevano lasciato legati, inginocchiati davanti ad una lapide, attorno alla quale si vedevano ancora i resti dell'altare della Chiesa, soffusi da una intensa luce. Ansiosi, cercarono di sapere qualcosa in pi\u00f9 di quel prodigio, e timidamente avvicinandosi, scrollando quel po' di polvere e detriti che vi erano sparsi ancora sopra, il conte riusc\u00ec a leggere incise sul marmo queste parole: qui giace il corpo di San Leo. Ancora nella memoria permaneva il ricordo e i suoi miracoli. Facendosi forza cercarono di smuovere il pesante coperchio del sepolcro, ma nel sollevarlo una luce accecante li invest\u00ec, quasi accecandoli. Poi attutito questo primo impatto in una luce meno intensa, riuscirono a vedervi un agoraio, un gomitolo, pochi altri umili oggetti e le ossa del santo. La commozione per\u00f2 subito cedette il posto a una concitata contesa su chi avrebbe avuto l'onore di appropriarsi delle sacre reliquie, contesa che sembrava volesse degenerare in qualcosa di ben pi\u00f9 grave. Allora il Conte Roberto, onde evitare il peggio, ordin\u00f2 a un suo servo di andare dal Vescovo di Larino, il quale, dopo essere stato informato dell'accaduto, consigli\u00f2 di legare la cassa contenente il Corpo del Santo sopra un carro trainato da buoi, e di lasciarli andare dove avessero voluto, perch\u00e9 proprio San Leo li avrebbe guidati. Appena posata la cassa sopra il carro, i buoi, come per incanto, cominciarono a correre. Senza fermarsi, il carro coi buoi passa per Ururi, Rotello, Chieuti, Portocannone, lasciando un vistoso velo di delusione su molti volti. Invertendo la rotta il carro inizia a dirigersi verso San Martino. La gente commossa accolse il carro festante che, entrando nel paese, venne a fermarsi proprio davanti alla Chiesa di Santa Maria. Le povere bestie stremate per l'immane fatica stramazzarono al suolo e sul carro come per incanto spariscono le reliquie del Santo. La gente entr\u00f2 nella chiesa, ma appena dentro un'altra meraviglia lasci\u00f2 tutti come sospesi: le reliquie di san Leo, avvolte in un alone di luce, stavano adagiate proprio sopra l'altare maggiore. Le campane, di colpo, come per incanto, si misero tutte insieme a suonare.\nOvviamente, tutte le leggende hanno le loro inevitabili varianti, e il poeta sanmartinese Domenico Sassi ne scrisse una stupenda in dialetto : \"A Storie de Sande L\u00e9\".\nIn suo onore viene dedicata la Corsa dei Carri (30 aprile) commemorante la solenne traslazione, dal luogo del rinvenimento delle sue reliquie, presso i ruderi del Monastero di San Felice, fino alla Chiesa Matrice di allora, \"Santa Maria in Pensili\".\nSembra per\u00f2 che non sia riportato in nessun martirologio un \"San Leo\" o \"San Leone\" che abbia un'origine Molisana o almeno attinenza con San Martino."}
{"id": "2151519", "revid": "729019", "url": "https://it.wikipedia.org/wiki?curid=2151519", "title": "Duck Down Records", "text": "La Duck Down Records \u00e8 un'etichetta discografica statunitense che produce prevalentemente dischi di genere hip hop.\n\u00c8 conosciuta soprattutto per essere l'etichetta discografica che produce il collettivo Boot Camp Clik. Fondata nel 1995 il primo album prodotto \u00e8 \"Nocturnal\" del duo Heltah Skeltah. Dal 1995 al 2000 sotto l'ala protettiva della Priority Records produce in tutto nove album. Dal 2000 al 2002 la Duck Down Records si ritrova sola senza un contratto di distribuzione. In questo periodo escono per\u00f2 diversi singoli solo su vinile. Nel 2002 trova un accordo con la Koch Entertainment per la distribuzione dei loro album. Oggi la Duck Down Records ha nel proprio roster oltre la Boot Camp Clik artisti come B-Real, KRS-One, Dj Revolution."}
{"id": "2151521", "revid": "775372", "url": "https://it.wikipedia.org/wiki?curid=2151521", "title": "Riforma municipale groenlandese del 2009", "text": "La riforma municipale groenlandese del 2009 \u00e8 una riforma amministrativa con la quale la Groenlandia dal 1\u00ba gennaio 2009 \u00e8 passata da 18 a 4 comuni e da 3 contee ad 1 regione (la Groenlandia stessa). \u00c8 simile alla Riforma municipale danese del 2007, con cui la Danimarca \u00e8 passata da 271 comuni a 98 e da 13 contee a 5 regioni.\nSuddivisioni precedenti la riforma.\nIl 18 novembre 1950 la Groenlandia fu divisa in 3 contee: Kitaa o Vestgr\u00f8nland (Groenlandia Occidentale), Tunu o \u00d8stgr\u00f8nland (Groenlandia Orientale) e Avannaa o Nordgr\u00f8nland (Groenlandia Settentrionale); a sua volta Kitaa fu divisa in 16 comuni, da sud a nord: Nanortalik, Qaqortoq, Narsaq, Ivittuut, Paamiut, Nuuk, Maniitsoq, Sisimiut, Kangaatsiaq, Aasiaat, Qasigiannguit, Ilulissat, Qeqertarsuaq, Vaigat, Uummannaq e Upernavik. Il 1\u00ba gennaio 1963 anche le altre due contee furono suddivise in comuni: la parte di Tunu che non era coperta dal Parco nazionale della Groenlandia nordorientale fu divisa in due comuni, Ammassalik e Ittoqqortoormiit, mentre la parte di Avannaa libera dal parco divenne un unico comune, Qaanaaq; all'interno del comune di Qaanaaq il villaggio di Pituffik rimase territorio extracomunale, poich\u00e9 ospitava la Base Aerea Thule, base aerea militare ancora oggi affittata agli Stati Uniti dalla Danimarca per 300 milioni di dollari all'anno. Nel 1972 il comune di Vaigat fu soppresso e il capoluogo Qullissat divenne disabitato; il vecchio comune fu assorbito da quello di Qeqertarsuaq, che giunse cos\u00ec a coprire tutta l'isola di Disko.\nLa suddivisione della Groenlandia in 3 contee, 18 comuni e 2 aree non incorporate (il Parco nazionale della Groenlandia nordorientale e Pituffik) rimase la stessa per 36 anni, dal 1972 al 2008.\nEffetti della riforma.\nIl 1\u00ba gennaio 2009 la Groenlandia ha dato il via ad un processo di fusione dei vecchi comuni, riducendoli a 4:\nIl Parco nazionale della Groenlandia nordorientale e Pituffik non sono stati interessati dalla riforma."}
{"id": "2151523", "revid": "245802", "url": "https://it.wikipedia.org/wiki?curid=2151523", "title": "Paperino e il terribile 3P", "text": "Paperino e il terribile 3P (\"The Long Race to Pumpkinburg\") \u00e8 una storia breve di Carl Barks. La storia \u00e8 composta da 10 tavole e si ispira a \"The Hockey Champ\", film del 1939 dove Paperino e Qui, Quo, Qua giocano ad una gara di Hockey su ghiaccio.\nTrama.\nLa storia narra di una sfida (una corsa sui pattini sul ghiaccio) fra Paperino e Qui, Quo, Qua, il tragitto da percorrere \u00e8 la strada gelata che unisce Paperopoli a Zuccopoli.\nNella gara Paperino oltre ad essere pi\u00f9 bravo dei nipoti imbroglia anche, ma alla fine sottovalutandoli verr\u00e0 sconfitto. La storia in alcune pubblicazioni viene inserita in una trilogia dalle caratteristiche simili."}
{"id": "2151530", "revid": "287204", "url": "https://it.wikipedia.org/wiki?curid=2151530", "title": "Comune di Aasiaat", "text": "Il comune di Aasiaat (groenlandese: \"Aasiaat Kommuniat\"; danese: \"Aasiaat Kommune\") fu un comune della Groenlandia dal 1950 al 2008. La sua superficie era di 600\u00a0km\u00b2 e la sua popolazione era di 3.310 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Aasiaat.\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri sette (Kangaatsiaq, Qasigiannguit, Ilulissat, Qeqertarsuaq, Uummannaq, Upernavik e Qaanaaq) a formare il comune di Qaasuitsup, soppresso il 1\u00ba gennaio 2018 e suddiviso nei due nuovi comuni di Avannaata e Qeqertalik. \nIl comune di Aasiaat, insieme a quello di Qeqertarsuaq, era l'unico a non occupare territori sull'isola della Groenlandia, poich\u00e9 si sviluppava completamente sull'Arcipelago di Aasiaat. Oltre al capoluogo, altri villaggi si trovavano all'interno di questo comune: Akunnaaq e Kitsissuarsuit."}
{"id": "2151531", "revid": "287204", "url": "https://it.wikipedia.org/wiki?curid=2151531", "title": "Comune di Ammassalik", "text": "Il Comune di Ammassalik (groenlandese: \"Ammassallip Kommunia\"; danese: \"Ammassalik Kommune\") fu un comune della Groenlandia dal 1963 al 2008. La sua superficie era di 232.100\u00a0km\u00b2 e la sua popolazione era di 3.031 abitanti (1\u00ba gennaio 2005); si trovava nella contea di Tunu (Groenlandia Orientale) e il suo capoluogo era Tasiilaq.\nIl comune fu istituito il 1\u00ba gennaio 1963, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri quattro (Ivittuut, Paamiut, Nuuk e Ittoqqortoormiit) a formare l'attuale comune di Sermersooq.\nOltre al capoluogo, altri villaggi si trovavano all'interno di questo comune: Ikkatteq, Isortoq, Kulusuk, Kuummiut, Qernertuarssuit (abbandonato), Sermiligaaq, Skjoldungen, Timmiarmiut e Tiniteqilaaq."}
{"id": "2151532", "revid": "287204", "url": "https://it.wikipedia.org/wiki?curid=2151532", "title": "Comune di Ilulissat", "text": "Il comune di Ilulissat (groenlandese: \"Ilulissat Kommuniat\"; danese: \"Ilulissat Kommune\") fu un comune della Groenlandia dal 1950 al 2008. La sua superficie era di 36.400\u00a0km\u00b2 e la sua popolazione era di 5.005 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Ilulissat.\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri sette (Kangaatsiaq, Aasiaat, Qasigiannguit, Qeqertarsuaq, Uummannaq, Upernavik e Qaanaaq) a formare il comune di Qaasuitsup, soppresso il 1\u00ba gennaio 2018 e suddiviso nei due nuovi comuni di Avannaata e Qeqertalik.\nOltre al capoluogo, altri villaggi si trovavano all'interno di questo comune: Ataa, Ilimanaq, Oqaatsut, Qeqertaq e Saqqaq."}
{"id": "2151533", "revid": "256896", "url": "https://it.wikipedia.org/wiki?curid=2151533", "title": "Comune di Ittoqqortoormiit", "text": "Il comune di Ittoqqortoormiit (groenlandese: \"Illoqqortoormiut Kommuniat\"; danese: \"Ittoqqortoormiit Kommune\") fu un comune della Groenlandia dal 1963 al 2008. La sua superficie era di 227.800\u00a0km\u00b2 e la sua popolazione era di 546 abitanti (1\u00ba gennaio 2005); si trovava nella contea di Tunu (Groenlandia Orientale) e il suo capoluogo era Ittoqqortoormiit.\nIl comune fu istituito il 1\u00ba gennaio 1963, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri quattro (Ivittuut, Paamiut, Nuuk e Ammassalik) a formare l'attuale comune di Sermersooq.\nOltre al capoluogo, altri villaggi si trovavano all'interno di questo comune: Gurreholm, Itterajivit, Sydkap e Uunarteq (disabitato)."}
{"id": "2151534", "revid": "256896", "url": "https://it.wikipedia.org/wiki?curid=2151534", "title": "Comune di Ivittuut", "text": "Il comune di Ivittuut (groenlandese: \"Ivittuut Kommuniat\"; danese: \"Ivittuut Kommune\") fu un comune della Groenlandia dal 1950 al 2008. La sua superficie era di 100\u00a0km\u00b2 (il pi\u00f9 piccolo comune dell'isola) e la sua popolazione era di 176 abitanti (1\u00ba gennaio 2005), tutti nella citt\u00e0 di Kangilinnguit; si trovava nella contea di Kitaa (Groenlandia Occidentale) e il suo capoluogo \u00e8 stato prima Ivittuut, poi Kangilinnguit (dopo che Ivittuut si spopol\u00f2).\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri quattro (Paamiut, Nuuk, Ammassalik e Ittoqqortoormiit) a formare l'attuale comune di Sermersooq.\nSolo Ivittuut e Kangilinnguit facevano parte di questo comune."}
{"id": "2151535", "revid": "287204", "url": "https://it.wikipedia.org/wiki?curid=2151535", "title": "Comune di Kangaatsiaq", "text": "Il comune di Kangaatsiaq (groenlandese: \"Kangaatsiap Kommunia\"; danese: \"Kangaatsiaq Kommune\") fu un comune della Groenlandia dal 1950 al 2008. La sua superficie era di 38.700\u00a0km\u00b2 e la sua popolazione era di 1.480 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Kangaatsiaq.\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri sette (Aasiaat, Qasigiannguit, Ilulissat, Qeqertarsuaq, Uummannaq, Upernavik e Qaanaaq) a formare il comune di Qaasuitsup, soppresso il 1\u00ba gennaio 2018 e suddiviso nei due nuovi comuni di Avannaata e Qeqertalik. \nOltre al capoluogo, altri villaggi si trovavano all'interno di questo comune: Attu, Iginniarfik, Ikerasaarsuk e Niaqornaarsuk."}
{"id": "2151537", "revid": "256896", "url": "https://it.wikipedia.org/wiki?curid=2151537", "title": "Comune di Maniitsoq", "text": "Il comune di Maniitsoq (groenlandese: \"Maniitsup Kommunia\"; danese: \"Maniitsoq Kommune\") fu un comune della Groenlandia dal 1950 al 2008. La sua superficie era di 62.600\u00a0km\u00b2 e la sua popolazione era di 3.588 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Maniitsoq.\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme al comune di Sisimiut a formare l'attuale comune di Qeqqata.\nOltre al capoluogo, altri villaggi si trovavano all'interno di questo comune: Atammik, Kangaamiut e Napasoq."}
{"id": "2151539", "revid": "1005847", "url": "https://it.wikipedia.org/wiki?curid=2151539", "title": "Comune di Nanortalik", "text": "Il Comune di Nanortalik (groenlandese: \"Nanortalip Kommunia\"; danese: \"Nanortalik Kommune\") fu un comune della Groenlandia dal 1950 al 2008. La sua superficie era di 18.000\u00a0km\u00b2 e la sua popolazione era di 2.389 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Nanortalik.\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri due (Qaqortoq e Narsaq) a formare l'attuale comune di Kujalleq.\nOltre al capoluogo, altri villaggi si trovavano all'interno di questo comune: Aappilattoq, Akuliaruseq, Alluitsoq, Alluitsup Paa, Ammassivik, Nalasut, Narsarmijit, Nuugaarsuk, Prins Christians Sund, Qallimiut, Qorlortorsuaq, Saputit e Tasiusaq."}
{"id": "2151540", "revid": "256896", "url": "https://it.wikipedia.org/wiki?curid=2151540", "title": "Comune di Narsaq", "text": "Il comune di Narsaq (groenlandese: \"Narsap Kommunia\"; danese: \"Narsaq Kommune\") fu un comune della Groenlandia dal 1950 al 2008. La sua superficie era di 28.900\u00a0km\u00b2 e la sua popolazione era di 2.088 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Narsaq.\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri due (Nanortalik e Qaqortoq) a formare l'attuale comune di Kujalleq.\nOltre al capoluogo, altri villaggi si trovavano all'interno di questo comune: Arnannguit, Atarnaatsoq, Eqaluit Ilua, Igaliku, Igaliku Kujalleq, Inneruulalik, Ipiutaq, Issormiut, Itelleq Kangilleq, Itelleq Killeq, Iterlak, Kangerlua, Narsarsuaaraq, Narsarsuaq, Nunataaq, Qassiarsuk, Qinngua, Qinngua Kangilleq, Qorlortoq, Qorlortup Itinnera, Sillisit, Tasiusaq, Timerliit e Uummannartuuaraq."}
{"id": "2151541", "revid": "256896", "url": "https://it.wikipedia.org/wiki?curid=2151541", "title": "Comune di Nuuk", "text": "Il comune di Nuuk (groenlandese: \"Nuup Kommunia\"; danese: \"Nuuk Kommune\") fu un comune della Groenlandia dal 1950 al 2008. La sua superficie era di 88.200\u00a0km\u00b2 e la sua popolazione era di 14.874 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Nuuk (capitale della Groenlandia).\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri quattro (Ivittuut, Paamiut, Ammassalik e Ittoqqortoormiit) a formare l'attuale comune di Sermersooq.\nOltre al capoluogo, altri villaggi si trovavano all'interno di questo comune: Kangerluarsoruseq, Kapisillit e Qeqertarsuatsiaat."}
{"id": "2151542", "revid": "256896", "url": "https://it.wikipedia.org/wiki?curid=2151542", "title": "Comune di Paamiut", "text": "Il comune di Paamiut (groenlandese: \"Paamiut Kommuniat\"; danese: \"Paamiut Kommune\") fu un comune della Groenlandia dal 1950 al 2008. La sua superficie era di 27.100\u00a0km\u00b2 e la sua popolazione era di 1.957 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Paamiut.\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri quattro (Ivittuut, Nuuk, Ammassalik e Ittoqqortoormiit) a formare l'attuale comune di Sermersooq.\nOltre al capoluogo, un altro centro si trovava all'interno di questo comune: Arsuk."}
{"id": "2151543", "revid": "287204", "url": "https://it.wikipedia.org/wiki?curid=2151543", "title": "Comune di Qaanaaq", "text": "Il comune di Qaanaaq (groenlandese: \"Qaanaap Kommunia\"; danese: \"Qaanaaq Kommune\"; fino alla met\u00e0 degli anni novanta noto anche come \"Avanersuaq\") fu un comune della Groenlandia dal 1963 al 2008. La sua superficie era di 225.500\u00a0km\u00b2 e la sua popolazione era di 850 abitanti (1\u00ba gennaio 2005); si trovava nella contea di Avannaa (Groenlandia Settentrionale) e il suo capoluogo era Qaanaaq.\nIl comune fu istituito il 1\u00ba gennaio 1963, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri sette (Kangaatsiaq, Aasiaat, Qasigiannguit, Ilulissat, Qeqertarsuaq, Uummannaq e Upernavik) a formare il comune di Qaasuitsup, soppresso il 1\u00ba gennaio 2018 e suddiviso nei due nuovi comuni di Avannaata e Qeqertalik.\nIl comune aveva il primato di essere il pi\u00f9 settentrionale del mondo. Oltre al capoluogo, altri villaggi si trovavano all'interno di questo comune: Etah (disabitato), Moriusaq, Qeqertarsuaq, Qeqertat, Savissivik e Siorapaluk."}
{"id": "2151544", "revid": "256896", "url": "https://it.wikipedia.org/wiki?curid=2151544", "title": "Comune di Qaqortoq", "text": "Il comune di Qaqortoq (groenlandese: \"Qaqortup Kommunia\"; danese: \"Qaqortoq Kommune\") fu un comune della Groenlandia dal 1950 al 2008. La sua superficie era di 4.100\u00a0km\u00b2 e la sua popolazione era di 3.418 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Qaqortoq.\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri due (Nanortalik e Narsaq) a formare l'attuale comune di Kujalleq.\nOltre al capoluogo, altri villaggi si trovavano all'interno di questo comune: Eqalugaarsuit, Eqaluit, Eqaluit Akia, Illorsuit, Isortoq, Kangerluarsorujuk, Kangerluarsorujuup Qinngua, Kingittoq, Qanisartuut, Qaqortokolook, Qassimiut, Saarloq, Saqqamiut, Tasilikulooq, Tasiluk e Upernaviarsuk."}
{"id": "2151545", "revid": "287204", "url": "https://it.wikipedia.org/wiki?curid=2151545", "title": "Comune di Qasigiannguit", "text": "Il comune di Qasigiannguit (groenlandese: \"Qasigiannguit Kommuniat\"; danese: \"Qasigiannguit Kommune\") fu un comune della Groenlandia dal 1950 al 2008. La sua superficie era di 13.400\u00a0km\u00b2 e la sua popolazione era di 1.408 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Qasigiannguit.\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri sette (Kangaatsiaq, Aasiaat, Ilulissat, Qeqertarsuaq, Uummannaq, Upernavik e Qaanaaq) a formare il comune di Qaasuitsup, soppresso il 1\u00ba gennaio 2018 e suddiviso nei due nuovi comuni di Avannaata e Qeqertalik. \nOltre al capoluogo, un altro villaggio si trovava all'interno di questo comune: Ikamiut."}
{"id": "2151546", "revid": "1386670", "url": "https://it.wikipedia.org/wiki?curid=2151546", "title": "Quartiere Isola (Milano)", "text": ""}
{"id": "2151547", "revid": "287204", "url": "https://it.wikipedia.org/wiki?curid=2151547", "title": "Comune di Qeqertarsuaq", "text": "Il comune di Qeqertarsuaq (groenlandese: \"Qeqertarsuup Kommunia\"; danese: \"Qeqertarsuaq Kommune\") fu un comune della Groenlandia dal 1950 al 2008. La sua superficie era di 9.700\u00a0km\u00b2 e la sua popolazione era di 1.032 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Qeqertarsuaq.\nIl comune fu istituito il 18 novembre 1950, e accrebbe la sua superficie nel 1972, quando il comune di Vaigat, ormai disabitato, venne abolito e assorbito; cess\u00f2 poi di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia: il comune si fuse insieme ad altri sette (Kangaatsiaq, Aasiaat, Qasigiannguit, Ilulissat, Uummannaq, Upernavik e Qaanaaq) a formare il comune di Qaasuitsup, soppresso il 1\u00ba gennaio 2018 e suddiviso nei due nuovi comuni di Avannaata e Qeqertalik.\nIl comune di Qeqertarsuaq, insieme a quello di Aasiaat, era l'unico a non occupare territori sull'isola della Groenlandia, poich\u00e9 si sviluppava completamente sull'Isola di Disko. Oltre al capoluogo, altri villaggi si trovavano all'interno di questo comune: Diskofjord e Qullissat (disabitato, ex-capoluogo del comune di Vaigat)."}
{"id": "2151548", "revid": "256896", "url": "https://it.wikipedia.org/wiki?curid=2151548", "title": "Comune di Sisimiut", "text": "Il comune di Sisimiut (groenlandese: \"Sisimiut Kommuniat\"; danese: \"Sisimiut Kommune\") fu un comune della Groenlandia dal 1950 al 2008. La sua superficie era di 34.400\u00a0km\u00b2 e la sua popolazione era di 6.109 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Sisimiut.\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme al comune di Maniitsoq a formare l'attuale comune di Qeqqata.\nOltre al capoluogo, altri villaggi si trovavano all'interno di questo comune: Kangerlussuaq, Itilleq e Sarfannguaq."}
{"id": "2151549", "revid": "287204", "url": "https://it.wikipedia.org/wiki?curid=2151549", "title": "Comune di Upernavik", "text": "Il comune di Upernavik (groenlandese: \"Upernaviup Kommunia\"; danese: \"Upernavik Kommune\") fu un comune della Groenlandia dal 1950 al 2008. La sua superficie era di 186.300\u00a0km\u00b2 e la sua popolazione era di 2.943 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Upernavik.\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri sette (Kangaatsiaq, Aasiaat, Qasigiannguit, Ilulissat, Qeqertarsuaq, Uummannaq e Qaanaaq) a formare il comune di Qaasuitsup, soppresso il 1\u00ba gennaio 2018 e suddiviso nei due nuovi comuni di Avannaata e Qeqertalik.\nOltre al capoluogo, altri villaggi si trovavano all'interno di questo comune: Aappilattoq, Innaarsuit, Kangersuatsiaq, Kullorsuaq, Naajaat, Nutaarmiut, Nuussuaq, Tasiusaq, Tussaaq e Upernavik Kujalleq."}
{"id": "2151550", "revid": "110157", "url": "https://it.wikipedia.org/wiki?curid=2151550", "title": "Songs (Regina Spektor)", "text": "Songs \u00e8 il secondo album della cantautrice Regina Spektor, pubblicato il 25 febbraio del 2002.\n\u00c8 stato registrato interamente il 25 dicembre 2001 presso gli Antenna Studios (NYC), in cui la cantante suon\u00f2 tutti i 12 brani che compongono il disco l'uno dietro l'altro, in presa diretta e servendosi di un'unica registrazione. \"Songs\" \u2013 cos\u00ec come il precedente \"\" (2001) \u2013 \u00e8 stato autoprodotto e venduto durante le prime esibizioni dal vivo presso i locali di New York.\nTracce.\nCanzoni scritte e composte da Regina Spektor."}
{"id": "2151551", "revid": "287204", "url": "https://it.wikipedia.org/wiki?curid=2151551", "title": "Comune di Uummannaq", "text": "Il comune di Uummannaq (groenlandese: \"Uummannap Kommunia\"; danese: \"Uummannaq Kommune\") fu un comune della Groenlandia dal 1950 al 2008. La sua superficie era di 74.500\u00a0km\u00b2 e la sua popolazione era di 2.512 abitanti (1\u00ba gennaio 2005); si trovava nella contea di Kitaa (Groenlandia Occidentale) e il suo capoluogo era Uummannaq.\nIl comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse insieme ad altri sette (Kangaatsiaq, Aasiaat, Qasigiannguit, Ilulissat, Qeqertarsuaq, Upernavik e Qaanaaq) a formare il comune di Qaasuitsup, soppresso il 1\u00ba gennaio 2018 e suddiviso nei due nuovi comuni di Avannaata e Qeqertalik.\nOltre al capoluogo, altri villaggi si trovavano all'interno di questo comune: Ikerasak, Illorsuit, Niaqornat, Nuugaatsiaq, Qaarsut, Saattut e Ukkusissat."}
{"id": "2151552", "revid": "114325", "url": "https://it.wikipedia.org/wiki?curid=2151552", "title": "Vaigat (comune)", "text": ""}
{"id": "2151554", "revid": "125449555", "url": "https://it.wikipedia.org/wiki?curid=2151554", "title": "Visitors (serie televisiva)", "text": "Visitors (\"V\") \u00e8 una serie televisiva statunitense di fantascienza creata da Kenneth Johnson, \u00e8 andata in onda per la prima volta negli Stati Uniti d'America dal 1984 al 1985.\nIl telefilm riprende due miniserie TV: \"V\" e \"V: The final battle\", che vennero trasmesse in Italia con un unico titolo \"V - Visitors\".\nIl successo delle due miniserie spinse alla creazione di numerose puntate inedite, ma dato il calo degli ascolti venne interrotto dopo 19 puntate. Fu trasmesso in Italia per la prima volta nel 1984 sulla rete televisiva Canale 5.\nLa suggestiva colonna sonora di introduzione \u00e8 di Barry De Vorzon, lo stesso che ha scritto la colonna sonora de \"I Guerrieri della Notte\".\nTrama.\nLa storia riprende la lotta fra la razza terrestre e la razza rettile extraterrestre presente gi\u00e0 nelle varie serie, iniziando dalla fuga di Diana, un essere con intenti funesti."}
{"id": "2151557", "revid": "125629430", "url": "https://it.wikipedia.org/wiki?curid=2151557", "title": "Jane Badler", "text": "\u00c8 famosa soprattutto per aver interpretato il ruolo di Diana nella miniserie televisiva \"V-Visitors\" tra il 1983 e il 1985.\nBiografia.\nGiovinezza.\nJane Badler \u00e8 nata il 31 dicembre 1953 a Brooklyn, New York. La sua famiglia \u00e8 di religione ebraica. Badler ha trascorso la sua adolescenza a Great Neck, New York, trasferendosi a Manchester nel New Hampshire, quando era al liceo. Quando Jane Badler aveva 18 anni, suo padre e suo fratello rimasero uccisi in un incidente aereo.\nNel 1972 vinse il titolo di Miss New Hampshire e ha gareggiato al 1973 Miss America Pageant. Successivamente, si \u00e8 iscritta alla Northwestern University a Evanston, nell'Illinois, per studiare recitazione.\nCarriera.\nCarriera come attrice.\nJane Badler ha esordito come attrice nel ruolo di Melinda Cramer Janssen nella soap opera americana \"Una vita da vivere\"; ruolo che ha interpretato dal 1978 al 1981 e poi di nuovo nel 1983. Durante quel periodo, \u00e8 apparsa anche in un episodio del 1979 della serie in prima serata \"Fantasilandia\". Badler ha anche recitato nella soap opera \"The Doctors\" nel ruolo di Natalie Bell nel 1982.\nNel 1983 ottenne quello che \u00e8 il suo ruolo pi\u00f9 importante, quello della perfida Diana nella miniserie di fantascienza della NBC \"V\". Ha ripreso il ruolo nella miniserie sequel \"V: The Final Battle\" (1984) e di nuovo nella serie televisiva \"Visitors\", trasmessa per una stagione dal 1984 al 1985.\nNel 1985 ha recitato accanto a Jos\u00e9 Ferrer nel film televisivo \"Covenant\". L'anno seguente entr\u00f2 nel cast della soap opera della CBS \"Falcon Crest\" nel ruolo di Meredith Braxton che interpret\u00f2 durante la stagione televisiva 1986\u20131987. Le sue altre apparizioni come guest star negli anni '80 includono \"Hotel\", \"Riptide\" e \"La signora in giallo\". Nel 1987 ha interpretato il ruolo di Tania Winthrop nella serie televisiva \"Il giustiziere della strada\". Ha poi viaggiato in Australia per interpretare l'agente Shannon Reed nella serie \"Il ritorno di Missione Impossibile\", revival degli anni '80 della celebre serie \"Missione impossibile\". Dopo la cancellazione della serie, Jane Badler si trasfer\u00ec definitivamente in Australia e spos\u00f2 l'uomo d'affari Stephen Hains, dal quale ha avuto due figli. Successivamente \u00e8 apparsa nella serie televisiva australiana \"Cluedo\" dal 1992 al 1993 e ha avuto un ruolo da guest star in \"La saga dei McGregor\" nel 1995.\nNel marzo 2010, Badler \u00e8 stata scelta per interpretare la malvagia Diana Marshall nela soap opera australiana \"Neighbours\".\nNel 2009 venne realizzata una serie televisiva remake di \"V\" e sebbene in questa versione non esistesse il personaggio di Diana, il produttore esecutivo della serie, Scott Peters, sugger\u00ec che la Badler e altre star della versione originale sarebbero potuti essere assunte come guest star per interpretare dei nuovi personaggi. Nell'agosto 2010 venne annunciato che Jane Badler sarebbe entrata a far parte del cast della serie nel ruolo del personaggio di Diana, la madre della malvagia leader dei Visitors Anna. Badler \u00e8 apparsa in nove dei dieci episodi della seconda stagione della serie. Nel finale di stagione il suo personaggio \u00e8 stato ucciso da Anna, e la ABC decise di non rinnovare la serie per una terza stagione.\nNel novembre 2020 la Badler ha interpretato Lauren Balmer in \"Surrogate\", un film horror paranormale su Natalia Paxton, un'infermiera e madre single, che si ammala misteriosamente e lotta per salvare la sua famiglia dalla distruzione. La post produzione di \"Surrogate\" \u00e8 ancora in corso.\nCarriera come attrice teatrale e cantante.\nGi\u00e0 cantante abile quando ha gareggiato nei concorsi di Miss New Hampshire e Miss America, Jane Badler ha forgiato una carriera nel cabaret e sul palco nella produzione Magnormos di archy &amp; mehitabel del 2005, basata sui libri di poesie di Don Marquis. \u00c8 apparsa anche in \"Sextet\", \"Big Hair in America\", e con l'acclamato regista australiano Robert Chuter (che ha anche diretto due dei suoi spettacoli di cabaret nel 2000) \u00e8 apparsa in in \"The Singing Forest\", \"Il grande Gatsby\" e nel suo spettacolo personale \"Shakin' the Blues Away\" in cui ha anche cantato. Altre produzioni in cui \u00e8 apparsa per Magnormos includevano i musical \"Rebecca\" e \"OzMade Musicals\".\nBadler ha pubblicato il suo album di debutto, \"The Devil Has My Double\", (sostenuto dalla band Sir di Melbourne) il 1 giugno 2008. Come parte della promozione dell'album, ha rilasciato un'ampia intervista sul suo lavoro al Boxcutters podcast.\nBadler ha pubblicato il suo secondo album, \"Tears Again\", nel 2011. Ha poi collaborato con i musicisti australiani Matt Doll e Byron St John per scrivere insieme il suo terzo album, \"Opus\", che \u00e8 stato pubblicato nel settembre 2014.\nVita privata.\nJane Badler ha sposato nel 1990 l'uomo d'affari australiano Stephen Hains. La coppia si \u00e8 incontrata mentre l'attrice stava girando \"Il ritorno di Missione impossibile\" in Australia. L'attrice \u00e8 rimasta in Australia e la coppia risiede tuttora a Melbourne. Hanno avuto due figli: Sam e Harry.\nIl 7 gennaio 2020, Jane Badler ha annunciato che suo figlio ventisettenne Harry Hains, \u00e8 morto per overdose di fentanyl a seguito di una battaglia contro \"malattie mentali, disturbi del sonno cronici e dipendenza\"."}
{"id": "2151563", "revid": "249561", "url": "https://it.wikipedia.org/wiki?curid=2151563", "title": "Geforce fx", "text": ""}
{"id": "2151564", "revid": "110157", "url": "https://it.wikipedia.org/wiki?curid=2151564", "title": "Soviet Kitsch", "text": "Soviet Kitsch \u00e8 il terzo album della cantautrice Regina Spektor. Una versione dell'album comprende un bonus DVD contenente \"The Survival Guide to Soviet Kitsch\" ed il video del singolo \"Us\".\nTracce.\n\"Your Honor\" vede la partecipazione dei Kill Kenada."}
{"id": "2151566", "revid": "180559", "url": "https://it.wikipedia.org/wiki?curid=2151566", "title": "Paperino e il ladro fantasma", "text": "Paperino e il ladro fantasma (\"The Icebox Robber\") \u00e8 una breve storia scritta da Carl Barks. Composta da 10 tavole, nell'edizione originale vi era un riferimento agli attacchi giapponesi della seconda guerra mondiale, tale particolare fu poi eliminato in tutte le altre edizioni.\nTrama.\nLa storia narra di Paperino affetto da sonnambulismo che di notte svuota il frigorifero e di giorno incolpa di questo i suoi nipoti, che risolveranno a modo loro il problema."}
{"id": "2151572", "revid": "767487", "url": "https://it.wikipedia.org/wiki?curid=2151572", "title": "Teloneo", "text": "Il teloneo o telonio, era un'imposta indiretta che colpiva il transito o la circolazione delle merci di consumo. Nasce nell'antica Grecia come termine per indicare genericamente un'imposta, poi il nome venne ripreso nella Roma imperiale, dove indicava un'imposta indiretta sulle merci e sui beni di consumo in transito, e successivamente venne riutilizzato anche nel medioevo, sempre con la stessa accezione.\nLa ripartizione del teloneo nell'antica Roma era stabilita dai proconsoli di anno in anno. Nell'alto medioevo invece i proventi venivano indirizzati direttamente al Re o ai suoi rappresentanti a livello locale. Nel basso medioevo invece si inizi\u00f2 a ripartire i proventi tra la Chiesa e il regno, genericamente destinandone un terzo al vescovo locale e due terzi al regno."}
{"id": "2151573", "revid": "121837", "url": "https://it.wikipedia.org/wiki?curid=2151573", "title": "Barack Hussein Obama II", "text": ""}
{"id": "2151578", "revid": "245802", "url": "https://it.wikipedia.org/wiki?curid=2151578", "title": "Paperino e la gara di pesca", "text": "Paperino e la gara di pesca (\"Master Ice-Fisher\") \u00e8 una storia breve scritta da Carl Barks. La storia \u00e8 composta da 10 tavole.\nTrama.\nLa storia narra di una gara di pesca intercorsa fra Paperino e Qui, Quo, Qua: Il primo utilizza ogni trucco mentre i secondi pescano in maniera normale, saranno loro a vincere la sfida."}
{"id": "2151580", "revid": "110157", "url": "https://it.wikipedia.org/wiki?curid=2151580", "title": "Live at Bull Moose", "text": "Live at Bull Moose \u00e8 un EP live della cantautrice Regina Spektor, registrato a Bull Moose, un negozio di CD, DVD e videogiochi a Scarborough (Maine) il 5 giugno 2005."}
{"id": "2151582", "revid": "245802", "url": "https://it.wikipedia.org/wiki?curid=2151582", "title": "Paperino e il museo delle cere", "text": "Paperino e il museo delle cere (\"The Wax Museum\") \u00e8 una breve storia scritta da Carl Barks. Composta da 10 tavole e ispirata alla figlia Peggy Barks, ricorda per molti versi \"Paperino vigile\" (1948).\nTrama.\nLa storia narra di Paperino che lavora come guardiano notturno di un museo delle cere ma che non riesce a mantenersi sveglio. I suoi 3 nipoti (Qui, Quo e Qua) cercano in tutti i modi di aiutarlo arrivando a fingere un furto, ma Paperino si presenter\u00e0 ad un ballo in maschera dove penser\u00e0 che i partecipanti siano le statue rubate."}
{"id": "2151586", "revid": "22643", "url": "https://it.wikipedia.org/wiki?curid=2151586", "title": "Also sprach Zarathustra (Strauss)", "text": ""}
{"id": "2151589", "revid": "1833487", "url": "https://it.wikipedia.org/wiki?curid=2151589", "title": "Kent Acres", "text": "Kent Acres \u00e8 un census-designated place (CDP) degli Stati Uniti, situato nella Contea di Kent, nello stato del Delaware. Appartiene all'area micropolitana di Dover. Secondo il censimento del 2000 la popolazione era di 1.637 abitanti.\nGeografia fisica.\nSecondo i rilevamenti dello United States Census Bureau, il CDP di Kent Acres si estende su una superficie totale di 2,4 km\u00b2, dei quali 2,3\u00a0km\u00b2 sono occupati dalle terre, mentre 0,1&amp; km\u00b2 sono occupati dalle acque, e corrispondono al 3,26% dell'intero territorio.\nPopolazione.\nSecondo il censimento del 2000, a Kent Acres vivevano 1.637 persone, ed erano presenti 460 gruppi familiari. La densit\u00e0 di popolazione era di 718,2 ab./km\u00b2. Nel territorio comunale si trovavano 700 unit\u00e0 edificate. Per quanto riguarda la composizione etnica degli abitanti, il 73,55% era bianco, il 19,85% era afroamericano, lo 0,12% era nativo, e l'1,47% era asiatico. Il restante 5,01% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 4,58% degli abitanti.\nPer quanto riguarda la suddivisione della popolazione in fasce d'et\u00e0, il 26,8% era al di sotto dei 18, il 6,1% fra i 18 e i 24, il 30,6% fra i 25 e i 44, il 23,0% fra i 45 e i 64, mentre infine il 13,5% era al di sopra dei 65 anni di et\u00e0. L'et\u00e0 media della popolazione era di 37 anni. Per ogni 100 donne residenti vivevano 91,9 maschi."}
{"id": "2151590", "revid": "110157", "url": "https://it.wikipedia.org/wiki?curid=2151590", "title": "Mary Ann Meets the Gravediggers and Other Short Stories", "text": "Mary Ann Meets the Gravediggers and Other Short Stories \u00e8 una raccolta di canzoni della cantautrice Regina Spektor pubblicato nel 2006 per il mercato inglese. Include brani dai suoi tre precedenti album \"\", \"Songs\" e \"Soviet Kitsch\".\nIl titolo nasce dal fatto che molte delle canzoni scelte contenevano riferimenti ai relativi personaggi."}
{"id": "2151591", "revid": "57342", "url": "https://it.wikipedia.org/wiki?curid=2151591", "title": "Giovanni Cal\u00f2", "text": "Biografia.\nNominato a 24 anni di et\u00e0 docente presso la facolt\u00e0 di lettere e filosofia dell'Universit\u00e0 di Firenze, ne divenne in seguito preside.\nFu eletto deputato al Parlamento del Regno d'Italia per la XXV legislatura (1919) e per la XXVI (1921) nel collegio Lecce-Brindisi-Taranto.\nFu vicepresidente della Camera dei deputati durante la presidenza di Enrico De Nicola e sottosegretario alla Pubblica istruzione nel primo governo Facta.\nDopo la seconda guerra mondiale fu segretario per la Toscana del Movimento Federalista Europeo, nel quale fu anche membro del consiglio centrale e del comitato consultivo.\nFu accademico dei Lincei e presidente del Centro didattico nazionale di Firenze, dell'Istituto italiano di studi filosofici di Roma e dell'Associazione Pedagogica Italiana."}
{"id": "2151593", "revid": "180559", "url": "https://it.wikipedia.org/wiki?curid=2151593", "title": "Paperino e l'eremita", "text": "Paperino e l'eremita (\"The Screaming Cowboy\") \u00e8 una storia scritta da Carl Barks. L'opera conta complessivamente 10 tavole.\nTrama.\nPaperino \u00e8 riuscito a scrivere canzone in stile country intitolata \"Il lamento del cowboy\" che ha riscosso successo di vendite, per festeggiare con i suoi nipoti (Qui, Quo e Qua) decidono di andare in vacanza in montagna a Valle Slavina. Qui scoprono che continue slavine sommergono l'hotel, e iniziano le loro avventure per capire chi sia il colpevole. Sospettando di un eremita scopriranno alla fine che era il juke box dell'albergo con le vibrazioni che scatenava il responsabile.\nTesto della canzone.\nIl testo della canzone cantata da Paperino:"}
{"id": "2151595", "revid": "287204", "url": "https://it.wikipedia.org/wiki?curid=2151595", "title": "Episodi di Roswell (prima stagione)", "text": "La prima stagione della serie televisiva Roswell, formata da 22 episodi, \u00e8 andata in onda negli Stati Uniti su The WB dal 6 ottobre 1999 al 15 maggio 2000.\nIn Italia \u00e8 stata trasmessa su Rai 2 dal 20 settembre 2000 al 29 gennaio 2001.\nRoswell.\nTrama.\nMentre lavora al Crashdown Caf\u00e9, il locale dei suoi genitori, Liz viene ferita mortalmente da un colpo di pistola sparato da un avventore durante una lite. Max Evans con il solo tocco di una mano cura la sua ferita salvandole la vita, lasciando come unica traccia un'impronta argentata.\nDurante la lezione di biologia Liz analizza la saliva di Max scoprendo cellule non umane. Max \u00e8 costretto ad ammettere che lui, sua sorella Isabel e il loro amico Michael sono alieni. Liz successivamente racconta il segreto anche a Maria, la sua migliore amica. Insieme i cinque cercano di convincere lo sceriffo Jim Valenti, insospettito dall'incidente di Liz, che Max non \u00e8 un alieno, non riuscendo, per\u00f2, bene nell'intento.\nSegreti.\nTrama.\nUna misteriosa supplente di matematica arriva alla Roswell High, la sig.na Topolsky, che si informa molto sulla vita di Michael. La donna \u00e8 anche un consulente scolastico e ne approfitta per fare molte domande personali e test agli studenti. Lo Sceriffo Valenti intanto \u00e8 tormentato dall'FBI. Michael cerca di entrare nell'ufficio di Valenti per rubare le prove riguardanti la vittima di un omicidio del 1959 che aveva sul corpo la stessa impronta argentea che era apparsa sul corpo di Liz dopo che Max le aveva salvato la vita. Prima che l'FBI arrivi a sequestrare gli schedari di Valenti, Michael riesce a recuperare una chiave, che lo stesso Valenti aveva in precedenza nascosto, e insieme a Max si chiede a cosa serva: toccando la chiave, Michael ha la visione di uno strano edificio. Nel frattempo Liz \u00e8 sempre pi\u00f9 lontana da Kyle e si avvicina a Max.\nIl bivio.\nTrama.\nIsabel \u00e8 preoccupata per le reazioni nervose di Maria allo Sceriffo Valenti quando la interroga per scoprire qualcosa su Max, cos\u00ec entra in uno dei sogni di Maria per capire se la ragazza pu\u00f2 mantenere il segreto sul fatto che loro siano alieni. Isabel scopre che Maria \u00e8 affidabile, anche se intimorita dagli alieni e in pi\u00f9 ha una grande cotta per Michael. Nel frattempo la Topolsky, in veste di consulente, tiene con gli studenti degli incontri di guida al lavoro che svolgeranno da adulti. Max incontra Milton Ross, un uomo ossessionato nella ricerca degli alieni, e inizia a lavorare per lui presso l'UFO Center di Roswell, dove l'uomo ha collezionato negli anni tantissimo materiale interessante sugli alieni, non la solita raccolta di stupidaggini .\nUna vita normale.\nTrama.\nA Roswell arriva la nonna di Liz per stare un po' con la nipote. Lei le racconta di Kyle e anche dei sentimenti confusi per un altro ragazzo, Max. Il giorno dopo la nonna, una donna forte, intelligente e indipendente, viene colta da un ictus ed \u00e8 in fin di vita.\nMentre si trova all'ospedale al capezzale della nonna, Liz decide di chiamare Max, perch\u00e9 sente che \u00e8 lui che vuole avere vicino in quel momento. Lui non resiste e va da lei, anche se si ritrova davanti Kyle e i genitori di Liz.\nKyle intanto teme di perdere la sua ragazza e cos\u00ec i suoi amici, a sua insaputa, decidono di picchiare Max. Quando Kyle viene a saperlo, si arrabbia con i suoi amici e poi chiede scusa per loro a Liz che, arrabbiata, lo lascia.\nUna sera, mentre Liz si trova da sola con sua nonna, Max entra nella camera d'ospedale e le dice che non pu\u00f2 cambiare il destino e che sua nonna deve morire ma che pu\u00f2 provare a farla parlare con lei. Appare lo spirito della nonna che augura a Liz tanta felicit\u00e0 e le chiede di non dimenticarla mai e di non rinunciare mai ai suoi sogni. La nonna muore e Liz torna a casa con Max e decide di voler essere felice con lui cos\u00ec per ringraziarlo lo abbraccia.\nIl diario scomparso.\nTrama.\nLiz tiene un diario nel quale ha scritto tutto quello che le \u00e8 successo dal giorno in cui Max l'ha riportata in vita (e che serve come sottofondo all'inizio e alla fine di quasi ogni puntata). Un giorno, per\u00f2 questo diario scompare. Liz, preoccupata, ne parla con Maria ma non a Max perch\u00e9 ha paura che il ragazzo pensi male di lei e la consideri infantile. Nel frattempo, Michael e Max si intrufolano nell'ufficio dello sceriffo per cercare la foto dell'uomo ucciso dall'altro alieno che porta l'impronta argentata di una mano sul petto. Michael ha una visione confusa e frammentata e, nel tentativo di capire cosa significhi, si iscrive ad un corso di pittura e disegna sempre pi\u00f9 spesso l'immagine che ha in testa.\nLiz, fattasi coraggio, rivela a Max del diario. Lei all'inizio pensa che sia stata sua madre, ma Max rivolge subito i sospetti verso Kyle. Alla fine Michael andr\u00e0 a trovare Liz una sera tardi al Crashdown e le restituir\u00e0 il diario dicendole che glielo aveva preso per capire se fosse una di cui si pu\u00f2 fidare. Dalla lettura del diario ha capito che Liz non li tradirebbe mai (la definisce \"una vera amica\") e che \u00e8 profondamente innamorata di Max.\nAvendole chiesto Michael di non dirlo a Max, Liz gli racconta solo che lo aveva ritrovato \"un caro amico\" ma, nonostante le richieste di lui, si rifiuta di fargli leggere il diario.\nIsabel, Michael e Max scoprono che la visione di Michael, una cupola geodetica, \u00e8 in realt\u00e0 la casa di un esperto di ufologia, il dottor Adderton, scomparso in circostanze misteriose.\nStatale Sud 285.\nTrama.\nIl bisogno viscerale di Michael di trovare la cupola geodetica che perseguita i suoi sogni lo porta a \"sequestrare\" l'auto di Maria e la stessa ragazza per andare a Marathon, in Texas, dove ha visto che si trova la cupola grazie ad una foto nel libro sugli alieni che legge Max: la cupola che lui cerca \u00e8 la casa di Atherton, un notissimo studioso di UFO scomparso misteriosamente. Un suo gesto improvviso, per\u00f2, fa s\u00ec che Valenti e l'FBI partano alla sua ricerca... Nel frattempo, un curioso compito per casa, preparato dalla Topolsky e motivato dall'aumentato interesse del Governo nelle comunicazioni di contatti con gli alieni a Roswell, costringe Liz, Isabel e Max ad un'esperienza particolare: i tre partono in auto e raggiungono Michael e Maria, ma nella cupola, in cui i ragazzi trovano una botola nascosta che si apre con la chiave ritrovata da Michael nell'ufficio dello Sceriffo Valenti, i quattro sentono strani rumori ma non vedono che la sig.na Topolsky ha colpito lo Sceriffo all'interno della cupola...\nRiver Dog.\nTrama.\nI ragazzi hanno trovato uno scatolone con dentro informazioni sugli alieni e Isabel ha preso un ciondolo su cui \u00e8 disegnato un simbolo familiare a lei, Max e Michael. Intanto lo sceriffo Valenti scopre che la professoressa Topolski in realt\u00e0 \u00e8 un'agente dell'FBI a cui \u00e8 ordinato di controllare i tre alieni. Lei, introdottasi di nascosto in casa degli Evans, ruba l'intero scatolone prima che i ragazzi possano leggerlo. Un poliziotto indiano dice ad Isabel di aver visto il simbolo del ciondolo alla riserva e cos\u00ec Liz, nonostante Max sia contrario all'idea, si reca l\u00ec e le viene detto di parlare con River Dog. La sera seguente, dopo aver seminato la Topolski che li inseguiva, Max e Liz vanno nella riserva e gli altri aspettano al Crashdown Caf\u00e9. Qui Michael, per calmare Maria, che stava avendo una crisi di nervi, la bacia.\nLo sceriffo Valenti incontra la Topolski e le dice che ha scoperto la sua vera identit\u00e0 e i due stringono un patto: scambiarsi informazioni su Max, Michael e Isabel.\nLiz e Max, dopo aver superato una prova, incontrano l'indiano River Dog che li informa dell'esistenza di un quarto alieno, gi\u00e0 uscito nel '59, che probabilmente aveva ucciso molte persone.\nFratello di sangue.\nTrama.\nMax invita Liz a fare un giro in macchina lungo l'autostrada abbandonata. Mentre stanno andando, \"con il vento tra i capelli, la persona con cui vorresti stare e la tua canzone preferita che passa alla radio e scopri che \u00e8 anche la sua\", Max cerca di evitare un animale e finisce fuori strada. Liz si risveglia con solo qualche graffio ma Max viene portato all'ospedale in coma.\nArrivano anche Maria, Michael e Isabel; i due alieni sono spaventati in quanto non sanno cosa potrebbe accadere: nessuno di loro si \u00e8 mai ammalato e non sanno se le medicine umane funzionino con loro. Inoltre i medici fanno un prelievo a Max e i ragazzi sanno che esaminandolo scopriranno la natura aliena di Max. Sono costretti a chiedere aiuto ad Alex, perch\u00e9 il ragazzo dia loro un campione di sangue ma lui inizialmente rifiuta perch\u00e9 non vede chiaro nella faccenda. Anche gli agenti dell'FBI, mandati dalla Topolski, sono alla ricerca del campione di DNA di Max, ma Michael riesce a scambiarlo appena in tempo con quello di Alex, anche se viene visto. Alex \u00e8 convinto che Liz abbia chiesto il suo aiuto perch\u00e9 lei e i suoi nuovi amici fanno uso di droghe. Liz vorrebbe dirgli la verit\u00e0 ma poi ci ripensa. Max si risveglia senza alcun tipo di complicazione.\nOndata di caldo.\nTrama.\nUn'ondata di caldo sta attraversando Roswell e manda su di giri tutti gli innamorati. Lo sceriffo Valenti incontra la madre di Maria, Amy, e le chiede di uscire. Liz, una sera, trova Michael e Maria che amoreggiano al Crashdown e la mattina dopo vede che tutti a scuola sono presi da una specie di febbre d'amore. Va a cercare Max ma, mentre si stanno per baciare, vengono sempre interrotti.\nAlex si arrabbia con Liz e Maria perch\u00e9 non gli raccontano la verit\u00e0. Le ragazze si confidano con Isabel , Cos\u00ec Isabel decide di entrare nei sogni del ragazzo e vedere se anche di lui ci si pu\u00f2 fidare. Isabel rimane molto stupita nel vedere che non solo Alex ha una cotta per lei ma sembra capirla molto bene e non \u00e8 attratto solo dal suo aspetto fisico. Il giorno dopo lo avvicina, comincia a parlargli e lo invita ad una festa. Anche Maria chiede a Michael di far uscire allo scoperto la loro relazione e andare alla festa ma Michael non vuole impegnarsi perch\u00e9 ha paura di farla soffrire. Liz, provocata da Kyle, decide di andare alla festa con Max.\nAlex, dato che Isabel \u00e8 insolitamente premurosa e gentile con lui, fraintende le sue attenzioni pensando che la ragazza voglia solo convincerlo a non dire niente di quello che sa. La festa viene interrotta dalla polizia perch\u00e9 circolano alcolici e loro sono minorenni. I responsabili riescono a far incolpare anche Liz e Alex. Ma, mentre i responsabili vengono rilasciati subito, Valenti insiste a trattenere Liz e Alex per scoprire la verit\u00e0 su Max. Isabel convince Max che ci si pu\u00f2 fidare di Alex e Liz finalmente gli rivela tutta la storia, anche se lui ovviamente all'inizio non le crede. Comunque per proteggere Liz non dice nulla allo sceriffo.\nL'ondata di caldo \u00e8 passata e Liz \u00e8 pentita che non ci sia stato niente con Max ma, mentre sta scrivendo sul diario che forse \u00e8 meglio cos\u00ec, lui la raggiunge in camera sua e si baciano.\nUn passo indietro.\nTrama.\nDopo il bacio, Max e Liz decidono di uscire insieme e passano una bellissima serata. Nel frattempo, Michael, venuto a sapere dei graffiti del suo pianeta nella caverna di River Dog, va nella riserva indiana per scoprire altre informazioni e l\u00ec partecipa ad un rituale. Il giorno va a trovare Max all'UFO center, ma improvvisamente cade a terra febbricitante sotto gli occhi di Max che, per sicurezza, lo porta a casa di Liz. Maria e Isabel sono molto preoccupate per il ragazzo , il cui corpo si \u00e8 ricoperto di una strana ragnatela. Liz e Max, allora, decidono di andare a parlare con River Dog per sapere come curare Michael e l\u00ec Max ripensa al giorno in cui loro tre erano usciti dai bozzoli dell'astronave. Lui e Isabel si erano incontrati subito e avevano cominciato a camminare insieme quando avevano sentito la presenza di qualcuno dietro di loro; d'improvviso Michael era uscito da dietro la roccia dove si era nascosto e si era unito a loro ma, quando videro dei fari, aveva lasciato andare la mano di Max ed era scappato per paura.\nRiver Dog racconta loro che anni prima aveva guarito anche Nasedo con delle pietre extraterrestri e un rituale specifico. I ragazzi portano Michael da River Dog che consegna loro delle pietre del loro pianeta d'origine e dice di mettersi in cerchio attorno a Michael e infondere in lui la loro energia attraverso le pietre. Liz all'inizio non ci riesce perch\u00e9 ha paura per Max ma poi trova il suo cammino. Michael si risveglia, ringrazia i cinque amici per averlo salvato e prende le cinque pietre. Le inserisce in cinque buchi su una caverna piena di graffiti fino a formare una specie di V: quella \u00e8 la costellazione del loro pianeta, Antares.\nTornati a casa, Max va da Liz e le dice che dovrebbero fare un passo indietro e lasciarsi perch\u00e9 lui non vuole che lei soffra.\nRicordi.\nTrama.\nMax sta facendo i compiti a casa sua e la madre sta cucinando quando dell'olio si brucia e scoppia un incendio. Max lo spegne con i suoi poteri e poi ci getta sopra dell'acqua. Accorrono i pompieri e poi lo sceriffo Valenti che convince la signora Evans che in quello che Max ha fatto c'\u00e8 qualcosa di strano (se \u00e8 l'olio a bruciare l'acqua non spegne il fuoco, ma fa aumentare la fiamma). \nMax \u00e8 preoccupato e non sa se rivelare il loro segreto alla madre. Chiede consiglio a Michael e Isabel ma l'amico \u00e8 profondamente contrario e la sorella vuole disperatamente svelare tutto alla madre perch\u00e9 odia doverle mentire.\nDiane Evans intanto \u00e8 preoccupata per il figlio perch\u00e9 lo ha sempre visto distante e fa strane domande ad Isabel riguardo alla loro famiglia prima dell'adozione. Inoltre, riguardando un video di quando i figli erano piccoli, ricorda un episodio nel quale Max ha curato un piccione che aveva un'ala rotta. Max decide di parlare con lei e la raggiunge al parco. Le ha portato la casetta che lei gli aveva regalato quando era arrivato a casa Evans e non riusciva ad ambientarsi e, senza svelare il suo segreto, si chiarisce con la madre.\nNel bosco.\nTrama.\nUn lampo di luce nel cielo \u00e8 testimoniato da molte persone nei boschi vicino alla riserva di River Dog, e i sospetti di un avvistamento di UFO sono sempre maggiori e aumentano proprio mentre la scuola Roswell High organizza un fine settimana di campeggio padri-figli da quelle parti. Liz non vorrebbe partecipare alla gita ma \u00e8 costretta da suo padre che ne \u00e8 entusiasta; il week-end per\u00f2 risulta pi\u00f9 eccitante di quanto lei immaginasse quando lei e Maria vengono coinvolti nelle indagini sugli avvistamenti di Max e Isabel. River Dog compare di nuovo per aiutare Michael ad indagare sugli indizi degli ultimi avvistamenti. Nel frattempo, lo Sceriffo Valenti deve scegliere tra famiglia e lavoro quando diventa molto sospettoso di Max e degli altri mentre si trova al campeggio con suo figlio Kyle.\nIl cacciatore di alieni.\nTrama.\nQuando Milton Ross organizza la \"10\u00aa Convention Annuale degli UFO\" a Roswell, arriva in citt\u00e0 Everett Hubble, un cacciatore di alieni desideroso di vendetta, che afferma di sapere cosa \u00e8 davvero successo nel 1972 la notte dell'omicidio che ha chiuso la carriera del padre dello Sceriffo Valenti, licenziato perch\u00e9 continuava a sostenere che l'assassino fosse un alieno. Nel frattempo, Max trascorre pi\u00f9 tempo al Centro UFO intrattenendo l'ospite speciale della Convention, il produttore esecutivo di \"Star Trek: The Next Generation\" (e regista di \"Roswell\") Jonathan Frakes; allo stesso tempo Max cerca di non pensare a Liz. Tra tutti i turisti richiamati dall'evento per Liz e Maria \u00e8 un periodo di super lavoro. Purtroppo tra i turisti c'\u00e8 anche la coppia che aveva assistito alla sparatoria al Crashdown caf\u00e8 e Liz e Max cercano di evitarli. La madre di Maria organizza un incontro di wrestling con un concorrente d'eccezione.\nAppuntamento al buio.\nTrama.\nUna stazione radio organizza un concorso nel quale verr\u00e0 fissato un appuntamento tra una ragazza del luogo e il suo fidanzato ideale. Come ragazza viene scelta Liz, che descrive per s\u00e9 un ragazzo \"bruno, serio, misterioso e che viene da lontano\", riferendosi a Max. Questi, per\u00f2, non capisce che lei si sta rivolgendo a lui e soffre perch\u00e9 pensa che Liz lo abbia gi\u00e0 dimenticato.\nIntanto Max ha un litigio anche con Michael che vuole cercare Nasedo, il \"quarto alieno\", mentre Max \u00e8 contrario all'idea di incontrare un potenziale assassino. Isabel, indecisa, segue Michael, convinto di aver trovato un modo di comunicare con Nasedo, ma dopo aver acceso un segnale in un luogo specifico, questi non si fa vedere e loro vanno via. La sera dell'appuntamento tra Liz e il vincitore del concorso, un Kyle alticcio va da Max e lo convince ad uscire insieme per distrarsi. Max beve un sorso di liquore ma ci\u00f2 lo rende molto ubriaco, a causa del suo metabolismo alieno. Vedendo Liz baciata dal ragazzo del concorso, Max confessa a Kyle di essere innamorato di Liz e lo convince ad andare a casa della ragazza per riprendersela. Quando Liz torna a casa e vede Max ubriaco si preoccupa per quello che lui possa aver detto a Kyle e se ne va con lui piantando in asso il ragazzo dell'appuntamento.\nMax con un commovente discorso si dichiara a Liz e poi, pi\u00f9 tardi quando sono davanti a tutti in un concerto organizzato dalla radio per la serata, la bacia. In quel momento Max riprende il controllo di s\u00e9. Il ragazzo per\u00f2 non ricorda nulla del periodo di ubriachezza e le chiede perdono, convinto di averle rovinato la serata galante e se ne va lasciando Liz delusa e amareggiata. Nel frattempo un uomo arriva dove Michael e Isabel avevano acceso il segnale, ma \u00e8 troppo tardi perch\u00e9 i due sono tornati a casa. L'uomo riaccende il fuoco e vi brucia dentro una foto dei tre ragazzi alieni.\nIndependence Day.\nTrama.\nUna mattina a scuola, Max vede che Michael ha un occhio nero. Michael chiede all'amico di curarlo subito, prima che qualcuno gli faccia domande. inoltre gli rivela che il padre adottivo Hank quando \u00e8 molto ubriaco lo picchia. Messa al corrente anche Isabel, i due Evans gli consigliano di dormire a casa loro, ma la mattina dopo Michael si sente molto a disagio in una famiglia vera e va via.\nTornato da Hank, ha un duro scontro con lui (anche se Max e Isabel cercano di aiutarlo) ed \u00e8 costretto ad usare i suoi poteri per difendersi e scappa. Si rifugia a casa di Maria e dorme da lei, mostrando per la prima volta il suo lato vulnerabile. La mattina dopo Amy, la mamma di Maria, li trova abbracciati a letto e ovviamente fraintende la situazione. Amy \u00e8 furiosa perch\u00e9 proprio la sera prima Maria e Liz l'avevano trovata ad amoreggiare con lo sceriffo Jim Valenti e la figlia l'aveva rimproverata.\nIl giorno stesso lo sceriffo Valenti va a scuola a prelevare Michael per interrogarlo, dicendogli che Hank \u00e8 sparito dopo che i vicini avevano sentito urla disumane. Maria va dallo sceriffo a raccontare che Michael ha passato la notte con lei ma \u00e8 Amy , sua madre, ad imbarazzarsi molto nel confermare la sua versione. Amy pensa di aver dato un cattivo esempio a Maria, cos\u00ec decide di troncare la sua storia con Jim. Michael \u00e8 stanco di tutto e tutti e scappa da Roswell, ma mentre \u00e8 in viaggio, capisce di amare i suoi amici e la sua famiglia (Max e Isabel) e decide di tornare indietro. Chiede quindi al sig.Evans, avvocato, di aiutarlo con le pratiche dell'emancipazione, in modo da poter vivere da solo invece di essere affidato ai servizi sociali. Nel frattempo Hank, ubriaco, va a trovare lo sceriffo Valenti perch\u00e9 ha saputo che lo cercava. L'uomo dichiara di essere stanco di Roswell e di doversi occupare di Michael, e che se ne va dalla citt\u00e0 da solo. L'uomo si allontana in auto, ma si ferma nel bosco per seppellire un sacco voluminoso: si scopre che l'uomo \u00e8 in realt\u00e0 l'alieno mutaforma Nasedo e sta seppellendo il vero Hank.\nAmore alieno.\nTrama.\nMentre Liz sogna di crescere e provare nuove sensazioni con Max, quest'ultimo la va a trovare al Crashdown Caf\u00e9 e le dice che non vuole pi\u00f9 che loro due siano solo amici. Durante il bacio che segue la dichiarazione, Liz ha delle visioni di costellazioni lontane mentre Max vede i pensieri pi\u00f9 nascosti di Liz, nonch\u00e9 diversi episodi del suo passato, tra cui il loro primo incontro alle elementari, anni prima.\nI due diventano inseparabili e i loro ormoni incontrollabili, tanto che vengono scoperti a scuola mentre amoreggiano durante un'ora di lezione e il preside manda a chiamare i loro genitori, che non sanno cosa pensare. Anche Michael e Maria provano a baciarsi per avere delle visioni ma, mentre Michael vede Maria da piccola, lei non riesce a vedere nulla perch\u00e9 lui \u00e8 troppo chiuso.\nNel frattempo Liz ha una visione dell'impatto e di qualcosa che viene sotterrato dai militari. Di notte, si reca con Max a due miglia dal luogo dell'impatto e scoprono una pietra luminosa e incontrano anche Nasedo, anche se loro non sanno chi sia.\nTornati a casa, decidono di dare un senso alla loro storia e entrano nel Crashdown, dove li stanno aspettando i loro genitori (preoccupati perch\u00e9 non hanno passato la notte a casa), mano nella mano come veri fidanzati.\nFollia.\nTrama.\nMentre Max e Liz sono appartati in macchina, appare da un lato la Topolski, spaventata a morte, che consiglia loro di comportarsi come ragazzi normali perch\u00e9 sono tutti in pericolo. Riunitisi in fretta, i sei ragazzi, pur non fidandosi di lei perch\u00e9 \u00e8 un'agente dell'FBI, decidono di seguire il suo consiglio. Intanto nella scuola arriva una nuova ragazza, Tess Harding, che stringe amicizia con Isabel, anche se Max e Michael non vogliono.\nLiz, credendo di avere un appuntamento con Max, in realt\u00e0 incontra la Topolski che le rivela che all'FBI c'\u00e8 un cacciatore di alieni che insegue Max, Michael e Isabel e vuole uccidere anche tutti quelli che stanno loro intorno e le chiede di riuscire ad organizzare un incontro con Max. I ragazzi, per\u00f2, non le credono e lei si rivolge allo sceriffo Valenti e poi va nell'appartamento di Michael. Una volta rientrato il ragazzo, gli dice che la pietra trovata da Max e Liz vicino al luogo dell'impatto in realt\u00e0 \u00e8 un comunicatore che, insieme ad un altro uguale, serve a mettere in contatto con il suo pianeta d'origine e si offre di portare l'altro comunicatore.\nMichael questa volta si presenta all'appuntamento e poi, grazie a Maria, lo raggiungono tutti gli altri. Al posto della Topolski, per\u00f2, arriva lo sceriffo Valenti con uno sconosciuto che dice di essere lo psicologo dell'agente e che lei soffre di allucinazioni. I ragazzi gli credono ma poi si scopre che lo sconosciuto \u00e8 in realt\u00e0 Nasedo e che la Topolski viene rapita da un individuo pericoloso che gi\u00e0 aveva tentato di prendere Alex.\nTess, bugie e videotape.\nTrama.\nMax in presenza di Tess, l'amica di Isabel trasferitasi da poco a Roswell, comincia a fare, involontariamente, delle fantasie su di lei. L'unico con cui pu\u00f2 parlarne \u00e8 Michael, anche se tra i due amici c'\u00e8 della tensione. Inoltre Michael \u00e8 arrabbiato perch\u00e9 Max ha dei rapporti con lo sceriffo Valenti che ha scoperto che la Topolski \u00e8 morta in un incendio e lo psicologo che aveva incontrato in realt\u00e0 non lo conosce (Nasedo, infatti, si era trasformato nello psicologo per ingannare i ragazzi e lo sceriffo) e Michael non ancora si fida dello sceriffo.\nPreoccupato per Max, Michael va a casa di Tess e la trova piena di militari. Max, intanto, dopo aver detto a Liz che lei \u00e8 l'amore della sua vita, bacia Tess senza sapere perch\u00e9 e Liz li vede. Distrutta, Liz va a casa di Tess per litigare (ma anche per piazzare una telecamera nascosta) mentre parlano Liz vede sul pavimento uno scatolone pieno di foto di Max, il padre di Tess la scopre e lei si sente in trappola. ma l'uomo la invita a cena, contento di conoscere un'amica di Tess. Liz rompe una statua di Buddha e piazza la telecamera. Fingendo di chiamare i genitori per avvisarli che si ferma a cena da Tess chiama Max e gli fa capire che ha bisogno di lui e che si trova da Tess. Max lo fa, correndo un grosso rischio. Una volta fuori, Liz rivela agli altri dello scatolone.\nQuella sera, mentre tutti sono davanti alla telecamera, vedono Tess che riaggiusta con i suoi poteri alieni la statua che Liz aveva fatto cadere e rimangono stupiti.\nIl simbolo.\nTrama.\nI ragazzi credono che Tess, essendo un'aliena, sia Nasedo nelle sembianze di una ragazza e decidono di seguirla. Lei, per\u00f2, li scopre subito e intuisce che hanno capito qualcosa.\nIntanto Michael e Isabel entrano in connessione onirica vivendo lo stesso sogno, in cui sono innamorati e si baciano appassionatamente. I due sono sconcertati, anche perch\u00e9 sanno di essere fratelli. Per scacciare questi pensieri dalla testa decidono di intensificare ed ufficializzare le rispettive relazioni, cosicch\u00e9 Alex e Maria che non si rendano conto di nulla. Sono tutti distratti da Tess, che spaventa i tre alieni parlando di simboli e indicandone uno a quattro punte. Tess, che civetta con Kyle, si fa accompagnare in biblioteca e fa in modo che Max (insieme a Liz, preoccupata per Kyle) la segua e la veda prendere un libro antico con i suoi poteri. Michael e Isabel fanno un altro sogno in cui hanno un figlio insieme e giocano con il bambino nel deserto.Pensando che magari troveranno qualche risposta, il giorno dopo cercano insieme il luogo del sogno; non sanno, per\u00f2, che anche Tess sta portando l\u00ec Max. Max aggredisce Tess e le chiede di mostrare il suo (e quindi anche il loro) vero aspetto. Tess per\u00f2 dice che quello \u00e8 il loro vero aspetto e piange chiedendo a Max perch\u00e9 non si ricordi di lei. Max ha cos\u00ec un flashback sul giorno in cui \u00e8 uscito dal bozzolo: oltre ai tre (che contenevano lui, Isabel e Michael), c'era un altro bozzolo con dentro una bimba bionda simile a Tess, ma il bozzolo non si era schiuso. Il Max bambino era indeciso se lasciarla l\u00ec o restare con lei, ma poi aveva deciso di seguire Isabel.\nI quattro alieni si incontrano nel deserto e, stando uno di fronte all'altro, formano il simbolo con le quattro punte disegnato da Tess.\nMax contro Max.\nTrama.\nI quattro alieni sono nel deserto, nel luogo in cui sono ambientati tutti i loro sogni, e l\u00ec Max scopre la caverna dove sono conservati i loro bozzoli. Isabel \u00e8 impaurita dal lato alieno che \u00e8 diventato molto pi\u00f9 reale e va via, Max la segue. Tess chiede a Michael di convincere gli altri due alieni a prendere coscienza delle loro origini e gli consegna il loro libro. Max, Isabel e Michael non riescono a leggere il libro (scritto nella loro lingua madre), ma vedono in un disegno i loro volti attuali e capiscono che sono programmati per crescere in un certo modo e che devono stare insieme. Isabel non si sente bene e teme che i sogni fatti con Michael siano reali e di essere quindi incinta, Tess parlando con Max, gli dice che non devono preoccuparsi: anche loro per fare figli devono ricorrere al modo tradizionale.\nMaria intanto ascolta Michael e Isabel che parlano del loro bambino e lo dice anche ad Alex. I due chiedono un chiarimento ai rispettivi partner che per\u00f2 non sanno cosa dire. Nasedo, sotto forma di Max, va al Crashdown Caf\u00e9 e, sotto lo sguardo di Maria, prende Liz dicendole che vuole fuggire con lei. Poco dopo, per\u00f2, arriva il vero Max, che tranquillizza Isabel dicendole che non \u00e8 incinta e chiede di Liz. Lei intanto, baciandolo, riconosce che non \u00e8 il vero Max e infatti Nasedo le dice che vuole attirare l'attenzione del cacciatore d'alieni Pears (che si finge il vicesceriffo di Valenti) per ucciderlo e voleva un ostaggio.\nNasedo arriva ad un luna park sugli ufo inseguito da Valenti, Pears e dai ragazzi. Liz, scappando, entra in una casa degli specchi seguita da Nasedo-Max, Valenti e dal vero Max. Dopo una sparatoria Pears riesce a catturare il vero Max e comincia a torturarlo.\nLa stanza bianca.\nTrama.\nMax, catturato da Pears, \u00e8 stato portato in una stanza bianca e gli vengono dati degli allucinogeni. Intanto Liz \u00e8 distrutta, e gli altri ragazzi non sanno cosa fare. Tess aiuta Isabel ad entrare nella testa di Max per sapere dove si trova e i tre alieni si dirigono in una base abbandonata. L\u00ec incontrano Nasedo con le sembianze di un agente che espone un piano per portar via Max. L'unico ostacolo al piano \u00e8 Michael che non sa ancora bene come usare i suoi poteri ma, per salvare l'amico, impara a modificare la natura. Tess (che crea allucinazioni) fa credere a Pears che i due comunicatori funzionano e Michael porta via Max, mentre Nasedo vien colpito dagli agenti federali. I ragazzi stanno scappando inseguiti da Pears, che viene fermato da Valenti (avvisato da Liz che Max era in pericolo) che gli spara ad una spalla.\nDestino.\nTrama.\nMentre stanno scappando, Liz e Max si separano dal gruppo per distrarre i federali dagli altri e sono costretti a saltare da un ponte e rifugiarsi dentro una macchina abbandonata im mezzo ad altri rottami. L\u00ec Max confessa a Liz che \u00e8 destinato a stare con Tess ma che \u00e8 Liz la donna che lui ama e che vuole stare con lei. La mattina dopo, per salvarli, Michael usa i suoi poteri davanti allo sceriffo (che credeva che solo Max fosse un alieno) e Max \u00e8 costretto a rivelargli tutta la verit\u00e0. Non volendo scappare per tutta la vita, i ragazzi e lo sceriffo ideano un piano.\nI ragazzi neutralizzano gli agenti di Pears e Valenti finge di voler aiutare Pears e consegnargli gli alieni, che invece lo catturano. Scoprono cos\u00ec che Nasedo \u00e8 morto ma l'intervento di Kyle, che voleva salvare il padre, complica le cose e Michael \u00e8 costretto ad usare i suoi poteri uccidendo Pears e ferendo mortalmente Kyle ma Max lo salva.\nPoco dopo i quattro alieni e Liz vanno nella stanza delle capsule dove, usando le pietre di River Dog, riportano in vita Nasedo che decide di prendere il posto di Pears per proteggerli e va via. I ragazzi si concentrano di nuovo e il comunicatore si illumina. Un video messaggio preregistrato si attiva e i ragazzi scoprono la verit\u00e0 : tutti loro vengono da Antares, dove \u00e8 in corso una sanguinosa guerra civile. Per salvare loro \"i quattro reali\" morti durante l'insurrezione, i loro scienziati hanno estratto la loro essenza, trasferendola in un corpo ibrido met\u00e0 umano e met\u00e0 alieno e spedendoli poi sulla terra. Max (il cui vero nome \u00e8 Zan) \u00e8 il re di Antares e lui e Isabel (Vilandra) sono davvero fratello e sorella, ma non lo \u00e8 Michael (Rath)che invece \u00e8 il braccio destro di Max e promesso sposo di Isabel, Tess (Ava) invece \u00e8 la moglie di Max. Il loro compito \u00e8 di tornare sul loro pianeta per cercare di far terminare la guerra e per farlo dovranno attivare la navicella usando \"il Granilith\" in loro possesso. Liz, disperata, dice a Max di accettare il suo destino e lo lascia.\nMa una nuova minaccia sta per incombere sui quattro alieni."}
{"id": "2151597", "revid": "729019", "url": "https://it.wikipedia.org/wiki?curid=2151597", "title": "Amanu", "text": "Amanu (anche Timanu o Karere\u00e8) \u00e8 un atollo nell'arcipelago delle isole Tuamotu nella Polinesia francese.\nGeografia.\nSi trova 900\u00a0km a est di Tahiti e 15\u00a0km a nord di Hao. L'atollo misura 29\u00a0km di lunghezza (da nord-est a sud-ovest) e 10\u00a0km di larghezza, ma presenta solamente 9,6\u00a0km\u00b2 di superfici emerse. Il resto \u00e8 costituito da una grande laguna centrale, la cui superficie ricopre 240\u00a0km\u00b2. Ci sono due bocche navigabili per accedervi.\nAmanu contava nel 2002 un totale di 162 abitanti. Il principale villaggio \u00e8 Ikitake. Da un punto di vista amministrativo si trova nel comune di Hao.\nStoria.\nIl primo europeo ad arrivare sull'atollo di Amanu fu il navigatore spagnolo Pedro Fern\u00e1ndez de Quir\u00f3s il 12 febbraio 1606, nel suo viaggio attraverso il Pacifico.\nL'esploratore russo Fabian Gottlieb von Bellingshausen visit\u00f2 Amanu nel 1820 a bordo delle navi \"Mirni\" e \"Vostok\". Chiam\u00f2 questo atollo \"Moller\"."}
{"id": "2151599", "revid": "1391549", "url": "https://it.wikipedia.org/wiki?curid=2151599", "title": "Long Neck", "text": "Long Neck \u00e8 un census-designated place (CDP) degli Stati Uniti, situato nella Contea di Sussex, nello stato del Delaware. Secondo il censimento del 2000 la popolazione era di 1.629 abitanti. Long Neck \u00e8 l'unico census-deseignated-place della Contea di Sussex. Fa parte dell'area micropolitana di Seaford.\nStoria.\nPer la maggior parte del Novecento, l'area di Long Neck era scarsamente popolata, eccetto alcune costruzioni per le vacanze di alcune famiglie provenienti da Washington, Baltimora, Wilmington e Philadelphia. Nonostante ci\u00f2, negli anni 1990, iniziarono la costruzione di alcuni quartieri residenziali permanent presso il campo da golf di Baywood Greens, con l'apporto di una figura importante come il campione Jack Nicklaus. Long Neck sta vivendo una fase di forte sviluppo demografico.\nGeografia fisica.\nSecondo i rilevamenti dello United States Census Bureau, il CDP di Long Neck si estende su una superficie totale di 6,5 km\u00b2, dei quali 6,4\u00a0km\u00b2 sono costituiti da terre, mentre lo 0,40% del territorio \u00e8 coperto dalle acque.\nPopolazione.\nSecondo il censimento del 2000, a Long Neck vivevano 1.629 persone, ed erano presenti 545 gruppi familiari. La densit\u00e0 di popolazione era di 252,6 ab./km\u00b2. Nel territorio comunale si trovavano 1.807 unit\u00e0 edificate. Per quanto riguarda la composizione etnica degli abitanti, il 98,28% era bianco, lo 0,43% era afroamericano, lo 0,25% era nativo, e lo 0,06% era asiatico. Il restante 0,98% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 0,49% degli abitanti.\nPer quanto riguarda la suddivisione della popolazione in fasce d'et\u00e0, il 10,4% era al di sotto dei 18, il 3,2% fra i 18 e i 24, il 13,6% fra i 25 e i 44, il 32,3% fra i 45 e i 64, mentre infine il 40,5% era al di sopra dei 65 anni di et\u00e0. L'et\u00e0 media della popolazione era di 62 anni. Per ogni 100 donne residenti vivevano 92,8 maschi."}
{"id": "2151603", "revid": "117189976", "url": "https://it.wikipedia.org/wiki?curid=2151603", "title": "Francesco Ambrosoli", "text": "Oltre alle opere originali, Ambrosoli \u00e8 noto per avere tradotto dal greco la \"Geografia\" di Strabone (Milano 1827-33, voll. 5), dal latino le \"Storie\" di Ammiano Marcellino (Milano 1829) e dal tedesco la \"Storia della letteratura antica e moderna\" di Friedrich Schlegel (Milano 1828, voll. 2),"}
{"id": "2151605", "revid": "921573", "url": "https://it.wikipedia.org/wiki?curid=2151605", "title": "Shiloh Fernandez", "text": "Biografia.\nShiloh Fernandez nasce a Ukiah, in California. Ha un patrigno, una sorella minore e un fratello. Prima di diventare attore comincia a lavorare come lavapiatti e come modello di \"American Apparel\", catalogo di Dov Charney. Dopo essere arrivato a Los Angeles, Charney lo assume come magazziniere. Il suo primo ruolo \u00e8 in una pubblicit\u00e0 per First 5 California.\nCarriera.\nDopo un corto, Fernandez ottiene il primo ruolo in televisione nella serie \"Cold Case - Delitti irrisolti\", alla quale fanno seguito piccole parti in \"Drake &amp; Josh\" e \"Lincoln Heights - Ritorno a casa\". Il debutto al cinema \u00e8 due anni dopo, nel 2007, quando ottiene la parte di Edgar in \"Interstate\". Tra il 2006 e il 2007 ha il ruolo ricorrente di Sean Henthorn nella serie televisiva \"Jericho\".\nNel 2008, Fernandez \u00e8 uno dei quattro attori candidati al ruolo di Edward Cullen durante il casting per \"Twilight\", ma alla fine la parte viene assegnata a Robert Pattinson. Dopo altri ruoli in \"\", \"United States of Tara\" e \"Gossip Girl\", ottiene una parte importante in \"Skateland\", presentato al Sundance Film Festival nel gennaio 2010. \nNel 2011 la regista Catherine Hardwicke lo sceglie per il ruolo del co-protagonista in \"Cappuccetto rosso sangue\", nel quale recita al fianco di Amanda Seyfried, e NextMovie.com lo nomina una delle star emergenti da tenere d'occhio. Compare sulle copertine del numero di marzo 2011 di \"Nylon Guys\" e di aprile/maggio 2011 di \"Da Man\". A maggio entra nel cast del film indie \"Syrup\", basato sul romanzo omonimo di Max Barry. Nel 2013 partecipa al film \"La casa\".\nNel 2014 ottiene una parte nel film \"White Bird,\" con l'attrice Shailene Woodley, conosciuta per aver recitato nel film \"Colpa delle stelle.\" Nel novembre dello stesso anno fa parte del videoclip di Selena Gomez, \"The Heart Wants What It Wants\".\nDoppiatori italiani.\nNelle versioni in italiano delle opere in cui ha recitato, Shiloh Fernandez \u00e8 stato doppiato da:"}
{"id": "2151609", "revid": "729019", "url": "https://it.wikipedia.org/wiki?curid=2151609", "title": "Anaa", "text": "Anaa (anche Nganaa-nui o Ara-ura) \u00e8 un atollo dell'arcipelago delle isole Tuamotu nella Polinesia francese.\nGeografia.\nSi trova nel nord-ovest dell'arcipelago, 350\u00a0km a est di Tahiti. \u00c8 di forma ovale, misurando 29,5\u00a0km di lunghezza e 6,5\u00a0km di larghezza, con una superficie totale 38\u00a0km\u00b2. L'atollo \u00e8 costituito da undici piccole isole. La laguna \u00e8 superficiale, senza ingresso, ed \u00e8 formata da tre principali bacini. Anche se non ha alcun accesso navigabile, l'acqua della laguna si rinnova attraverso dei piccoli canali che possono essere attraversati a piedi.\nIl principale villaggio \u00e8 Tukuhora, chiamato anche Anaa, con una popolazione totale di 435 abitanti secondo il censimento del 2002. Gli altri piccoli villaggi come Temarie, Otepipi, Mania e Tematahoa, erano disabitati secondo il censimento. La popolazione svolge una pesca di sussistenza, con coltivazione di madreperla e la produzione di copra.\nSull'atollo di Anaa \u00e8 inoltre presente un aeroporto, l'Aeroporto di Anaa, dotato di una pista per aeromobili di piccole dimensioni a poche decine di metri dal villaggio di Tukahora nel Nord-Est dell'isola. La pista ospita solo aerei che collegano l'isola all'aeroporto internazionale di Papeete Faa. La pista \u00e8 lunga 1\u00a0500 metri e larga 30 e dispone di un rifugio per i passeggeri ai tre quarti della pista. La striscia d'asfalto termina bruscamente poco prima di un canale naturale che collega la laguna interna con le acque del Pacifico. Essendo collegata solo saltuariamente all'isola di Tahiti da parte di Air Tahiti, l'aeroporto \u00e8 praticamente inutilizzato. Il codice IATA dell'aeroporto dell'atollo di Anaa \u00e8 AAA, mentre il codice ICAO \u00e8 NTGA.\nStoria.\nIl primo europeo a visitare l'atollo fu James Cook nel 1769, che per via della sua forma lo battezz\u00f2 \"Chain Island\" (Isola Catena). Pi\u00f9 tardi, Anaa fu visitata dall'esploratore spagnolo Domingo de Bonechea il 1\u00ba novembre del 1772, e denomin\u00f2 l'atollo \"Isla de Todos los Santos\" (Isola di Tutti i Santi).\nAll'inizio del XIX secolo il controllo dell'atollo pass\u00f2 al Pomar\u00e9 di Tahiti. A met\u00e0 dello stesso secolo Anaa fu un attivo centro per la produzione e il commercio della madreperla e per la copra, raggiungendo una popolazione massima di 2.000 abitanti. La concorrenza tra i mormoni del Nord America e i cattolici francesi port\u00f2 ad una rivolta nel 1852, e l'intervento da parte delle truppe coloniali francesi.\nNel 1878 e nel 1906, Anaa fu sconvolta da uragani, subendo gravi danni. Dopo l'uragano del 1983 l'unico villaggio \u00e8 stato spostato e ricostruito.\nL'aeroporto di Anaa \u00e8 stato inaugurato nel 1976."}
{"id": "2151610", "revid": "287204", "url": "https://it.wikipedia.org/wiki?curid=2151610", "title": "Terenzia", "text": "Biografia.\nApparteneva a una nobile famiglia. \u00c8 noto che era sorellastra della vergine vestale Fabia e che attorno al 78-77 a.C. spos\u00f2 l'oratore Marco Tullio Cicerone, dal quale ebbe due figli: Tullia, nata attorno al 76 a.C., e Marco Tullio Cicerone, nato nell'agosto del 65 a.C.\nDopo il divorzio da Cicerone, avvenuto nel 46 a.C., spos\u00f2 lo storico Gaio Sallustio Crispo, di dieci anni pi\u00f9 giovane. \u00c8 da ritenere inattendibile un suo terzo matrimonio con Marco Valerio Messalla Corvino, riferitoci da san Girolamo.\nA Terenzia si deve la liberazione del grammatico Tirannione il Giovane, schiavo di guerra comprato a Roma da Dima, liberto di Ottaviano. \nStando a una notizia fornitaci da Plinio il Vecchio, Terenzia mor\u00ec all'et\u00e0 di 103 anni."}
{"id": "2151613", "revid": "729019", "url": "https://it.wikipedia.org/wiki?curid=2151613", "title": "Anuanuraro", "text": "Anuanuraro \u00e8 un atollo dell'arcipelago delle isole Tuamotu nella Polinesia francese. Fa parte di un sottogruppo denominato Isole del Duca di Gloucester.\nGeografia.\nAnuanuraro \u00e8 un piccolo atollo, e misura 5,3\u00a0km di lunghezza, con una larghezza massima di 3,2\u00a0km. La sua forma \u00e8 quadrangolare e la sua laguna \u00e8 completamente delimitata dalla barriera corallina.\nL'atollo di Anuanuraro \u00e8 disabitato.\nStoria.\nIl primo europeo di cui si abbia notizia che visit\u00f2 l'atollo Anuanuraro fu l'esploratore ed ufficiale della marina britannica Philip Carteret nel 1767; egli battezz\u00f2 questo atollo \"Archangel\".\nL'atollo, appartenuto a Robert Wan, un ricco commerciante di perle di Tahiti, \u00e8 stato riscattato dal governo della Polinesia francese nel marzo 2002."}
{"id": "2151617", "revid": "180559", "url": "https://it.wikipedia.org/wiki?curid=2151617", "title": "Paperino e il tacchino in lotteria", "text": "Paperino e il tacchino in lotteria (\"Gladstone's Usual Very Good Year\") \u00e8 una breve storia scritta da Carl Barks. Conta 10 tavole ed \u00e8 la prima volta che si osserva la sede paperopolese delle Giovani Marmotte.\nTrama.\nPaperino cerca di sconfiggere Gastone (il suo cugino fortunato) partecipando a molte lotterie, usa anche dei trucchi ma ogni volta \u00e8 l'altro a vincere. Alla fine Gastone cercher\u00e0 di vendere i troppi tacchini vinti mentre gli altri paperi invitati da Paperina pranzano allegramente."}
{"id": "2151618", "revid": "729019", "url": "https://it.wikipedia.org/wiki?curid=2151618", "title": "Anuanurunga", "text": "Anuanurunga \u00e8 un atollo dell'arcipelago delle isole Tuamotu nella Polinesia francese. Fa parte di un sottogruppo denominato Isole del Duca di Gloucester.\nGeografia.\nL'atollo pi\u00f9 vicino \u00e8 quello di Nukutepipi, che si trova a circa 22\u00a0km a est-sudest.\nAnuanurunga \u00e8 un piccolo atollo a forma di anello, e misura circa 3,3\u00a0km di diametro. La sua barriera corallina \u00e8 abbastanza ampia, e racchiude completamente la piccola laguna. Ci sono quattro isole sulla sua barriera corallina, cos\u00ec come alcuni piccoli motu.\nAnuanurunga \u00e8 disabitato.\nStoria.\nIl primo europeo di cui si abbia notizia che visit\u00f2 l'atollo Anuanurunga fu l'esploratore ed ufficiale della marina britannica Philip Carteret nel 1767; egli battezz\u00f2 questo atollo \"Four Crowns\" (Quattro Corone)."}
{"id": "2151623", "revid": "7336", "url": "https://it.wikipedia.org/wiki?curid=2151623", "title": "Giuseppe Ragni", "text": ""}
{"id": "2151624", "revid": "245802", "url": "https://it.wikipedia.org/wiki?curid=2151624", "title": "Paperino e i proponimenti segreti", "text": "Paperino e i proponimenti segreti (\"Secret Resolutions\") \u00e8 una breve storia scritta da Carl Barks. Conta 10 tavole ed \u00e8 stata creata da sembrare il continuo di Paperino e i buoni propositi.\nTrama.\nLa storia \u00e8 incentrata su una scommessa fra Paperino e i suoi nipoti: mantenere la parola data sui buoni propositi (scritti su un foglietto), la scommessa verr\u00e0 persa se qualcuno di loro legger\u00e0 i propositi altrui. Alla fine sar\u00e0 Paperino a venire meno modificando il suo proposito, ma a quel punto cercher\u00e0 in tutti i modi di far perdere gli ignari nipoti.\nI propositi erano opposti: Qui, Quo e Qua avevano promesso di cibarsi di tutto tranne che di dolci, Paperino per far felice i nipotini doveva cucinare solo dolci."}
{"id": "2151626", "revid": "101175", "url": "https://it.wikipedia.org/wiki?curid=2151626", "title": "Gran Premio motociclistico di Catalogna 2001", "text": "Il Gran Premio motociclistico di Catalogna 2001 corso il 17 giugno, \u00e8 stato il sesto Gran Premio della stagione 2001 del motomondiale e ha visto vincere: la Honda di Valentino Rossi nella classe 500, Daijir\u014d Kat\u014d nella classe 250 e Lucio Cecchinello nella classe 125."}
{"id": "2151627", "revid": "122326450", "url": "https://it.wikipedia.org/wiki?curid=2151627", "title": "Cleve Jones", "text": "Biografia.\nNato nell'Indiana, la sua carriera come attivista inizia a San Francisco durante i turbolenti anni settanta, periodo nel quale conosce il pioniere dei diritti gay Harvey Milk. Jones ha studiato scienze politiche presso la San Francisco State University e durante quel periodo ha lavorato presso gli uffici di Milk. Il 27 novembre 1978 Milk viene assassinato assieme al sindaco di San Francisco George Moscone. Nel 1983, quando l'AIDS era ancora una nuova e mal intesa minaccia, Jones \u00e8 stato tra i co-fondatori della San Francisco AIDS Foundation. Nel 1985 concepisce l'AIDS Memorial Quilt, una commemorazione a lume di candela per Harvey Milk; dopo la morte del suo compagno Marvin Feldman, mentre nel 1987 viene creata la prima coperta in suo onore, mostrata a Washington durante la marcia per i diritti gay e lesbici.\nL'AIDS Memorial Quilt nel giro di breve tempo divenne uno dei pi\u00f9 grandi progetti artistici comunitari, il primo patchwork era composto da oltre 1900 pannelli per aumentare nel giro di un solo anno a oltre 8200 pannelli. Jones ha preso parte al documentario \"Echoes of Yourself in The Mirror\" su HIV e AIDS, parlando durante la giornata mondiale contro l'AIDS nel 2005. Nel documentario ha parlato dell'idea che sta alla base del Memorial Quilt, parlando del suo attivismo e della sua lotta per aiutare le persone colpite da AIDS.\nSuccessivamente Jones ha lavorato con il sindacato UNITE HERE, aiutando i lavoratori di hotel e ristoranti sulle questioni legate all'omofobia e attuando una campagna mirata a convincere i turisti LGBT a rimanere solo negli alberghi che rispettano i diritti dei loro lavoratori. Nel 2008 Jones ha collaborato come consulente storico con la produzione del film di Gus Van Sant \"Milk\", film biografico sulla vita di Harvey Milk.\nNei media.\nNel film \"Milk\", del 2008, diretto da Gus Van Sant e vincitore di due premi Oscar, Jones \u00e8 impersonato da Emile Hirsch, mentre nella miniserie televisiva \"When We Rise\" \u00e8 interpretato da Guy Pearce."}
{"id": "2151628", "revid": "767487", "url": "https://it.wikipedia.org/wiki?curid=2151628", "title": "Judy Collins", "text": " \u00c8 in grado di cantare nel registro di soprano ed \u00e8 conosciuta anche per il suo impegno di attivismo politico esteso anche al campo sociale.\nCome attrice \u00e8 apparsa in diversi film e telefilm e per il cinema ha collaborato alla stesura di colonne sonore.\nBiografia.\nCollins ha avuto una formazione da pianista classica, eseguendo il primo concerto pubblico con musiche di Mozart all'et\u00e0 di tredici anni. Ad interessarla fin da giovanissima \u00e8 stata per\u00f2 la musica folk ed in particolare quella di Woody Guthrie e Pete Seeger.\nNotata mentre suonava nei club del Greenwich Village (New York City), fu ingaggiata nel 1960 dalla Warner Music Group. Ha inciso il suo primo album \u2013 \"A Maid of Constant Sorrow\" \u2013 nel 1961. Inizialmente ha interpretato unicamente brani di altri autori, come appunto Seeger (\"Turn! Turn! Turn!\"), ma anche Phil Ochs, Jacques Brel (\"Marieke\") e Bob Dylan (\"Mr. Tambourine Man\"), o canzoni del repertorio tradizionale.\nPassata alla Elektra Records, ha avuto modo di avvicinare altri autori dalle cui canzoni ha ricavato \"cover\" poi divenute celebri, come il Leonard Cohen di \"Bird on the Wire\" e la Joni Mitchell di \"Both Sides Now\".\n\"Judy Blue Eyes\".\nIl primo grande successo commerciale di Collins \u2013 apprezzata anche per la semplice belt\u00e0 e per gli occhi di colore azzurro tenue \u2013 \u00e8 stato l'album del 1967 \"Wildflowers\", che includeva le sue prime composizioni come autrice, la prima delle quali era intitolata \"Since You've Asked\". Nell'album \u2013 che raggiunse l'ottavo posto nelle classifiche stilate da Billboard \u2013 era compresa una canzone di Joni Mitchell, \"Both Sides Now\", per la quale Collins fu premiata l'anno successivo con un Grammy Award.\nDel 1968 \u00e8 invece l'album \"Who Knows Where the Time Goes?\", prodotto da Stephen Stills, all'epoca componente del supergruppo Crosby, Stills &amp; Nash. \u00c8 lei la \"Judy\" cui \u00e8 dedicato il brano \"\", che Stills compose per il primo album del supergruppo, \"Crosby, Stills &amp; Nash\".\nNegli anni settanta, Collins ha consolidato poi il suo repertorio e la sua fama di artista folk ma in grado di esprimersi con successo in generi elitari come il canto gospel (\"Amazing Grace\") e in proprie composizioni, come \"My Father\", contenuta in \"Who Knows Where the Time Goes?\", o \"Born to the Breed\", incisa per l'album \"Judith\" del 1975 che contiene tra l'altro \"Send In the Clowns\", parte della commedia musicale \"A Little Night Music\" prodotta a Broadway, e che le valse un ulteriore premio Grammy.\nLa \"compilation\" \"So Early in the Spring - The First 15 Years \", distribuita nel 1977, \u00e8 una raccolta delle sue principali interpretazioni.\nDal 1980 Collins \u00e8 autrice di libri autobiografici e di novelle e, ancora in attivit\u00e0, continua a incidere dischi e a tenere concerti.\nArtista impegnata, autrice di celebri duetti con cantanti come Kris Kristofferson (\"Me and Bobby McGee\") e Leonard Cohen (\"Suzanne\"), \u00e8 diventata rappresentante dell'UNICEF ed \u00e8 un'attivista che combatte per la soppressione dell'uso delle mine terrestri o navali. La morte per suicidio del figlio Clark Taylor, dopo un periodo di depressione dovuto alla dipendenza da sostanze stupefacenti, l'ha portata a condurre campagne di prevenzione contro il suicidio.\nFilmografia.\nQuesta la filmografia di Judy Collins come attrice di cinema e televisione (per una filmografia completa come autrice di colonne sonore ed altro materiale cinematografico si rimanda alla scheda dell'Internet Movie Database indicata a fondo pagina):"}
{"id": "2151629", "revid": "180559", "url": "https://it.wikipedia.org/wiki?curid=2151629", "title": "Paperino e la congiura dei sozzi", "text": "Paperino e la congiura dei sozzi (\"Three Un-Ducks\") \u00e8 una breve storia Disney scritta da Carl Barks. Conta 10 tavole ed \u00e8 un rifacimento di \"\" del 1944.\nTrama.\nLa storia narra di come Qui, Quo, Qua che avevano giurato di non lavarsi mai pi\u00f9 devono contrastare i desideri di Paperino che aveva appena preparato un bagno caldo per loro. Alla fine prevarr\u00e0 lo zio e i nipoti si ritroveranno loro malgrado ben lavati."}
{"id": "2151631", "revid": "729019", "url": "https://it.wikipedia.org/wiki?curid=2151631", "title": "Fabbrica Aeroplani Ing. O. Pomilio", "text": "La Societ\u00e0 Anonima per Costruzioni Aeronautiche Ing. Ottorino Pomilio &amp; C, citata anche come Fabbrica Aeroplani Ing. O. Pomilio o semplicemente Pomilio, fu un'azienda aeronautica italiana fondata dall'ingegnere Ottorino Pomilio negli anni dieci del XX secolo ed attiva nella produzione di biplani ad uso bellico utilizzati durante la prima guerra mondiale.\nLe serie di velivoli Pomilio (PC, PD, PE e PY) furono ricognitori biposto. Quando vennero introdotte per la prima volta, nella primavera del 1917, i velivoli risultarono pi\u00f9 veloci di altre macchine per la maggior parte del tempo in cui rimasero in servizio, bench\u00e9 problemi di instabilit\u00e0 suggerirono l'introduzione di successive varianti per la loro risoluzione. Con la realizzazione della variante finale, i fratelli Pomilio decisero di emigrare negli Stati Uniti d'America e cedettero alla Ansaldo il loro opificio che alla fine del 1918 divenne il \"Cantiere Aeronautico n.5\" dell'azienda genovese.\nLa decisione di trasferirsi negli USA era stata presa dai fratelli Ottorino ed Ernesto Pomilio in seguito all'enorme quanto imprevista fama ottenuta oltreoceano. Alcuni loro aerei, infatti, avevano partecipato alla campagna di sensibilizzazione per l'arruolamento volontario, tenuta in terra americana da reparti delle Forze alleate, con varie parate e dimostrazioni di tipo militare-sportivo. In una di queste esibizioni, svolta dall'Aviazione italiana nell'ottobre 1917, alcuni piloti su aerei della Pomilio effettuarono una serie di acrobazie nei cieli di Langley entusiasmando una folla numerosissima e, a coronamento del successo, il sergente pilota Attilio Baldioli comp\u00ec il volo diretto Langley - New York, sulla distanza di 540 km in meno di tre ore, conseguendo una media oraria di 190,400 km/h. La prova, effettuata con un prototipo del ricognitore tipo \"PE\", venne seguita dal capitano L.B. Lent del Signal Corps, salito a bordo in qualit\u00e0 di ufficiale osservatore. L'equipaggio era atteso nel campo d'atterraggio dalle massime autorit\u00e0 militari e i giornali statunitensi diedero un eccezionale risalto all'impresa, cos\u00ec conferendo alla Pomilio grandi notoriet\u00e0 e prestigio tecnico in terra americana."}
{"id": "2151633", "revid": "1543377", "url": "https://it.wikipedia.org/wiki?curid=2151633", "title": "Flamine marziale", "text": "Il flamine marziale (latino \"Flamen Martialis\") era il sacerdote dell'antica Roma preposto al culto di Marte.\nIl flamine marziale non era regolato da quei divieti rigidi che invece vincolavano la vita del flamine diale n\u00e9 era obbligato, come il diale, a partecipare ad alcuna cerimonia, anche se da una testimonianza di Cassio Dione si pu\u00f2 ragionevolmente supporre che il flamine Marziale partecipasse al rito dell'\"Equus october\", una corsa di bighe che si teneva alle Idi di ottobre nel Campo Marzio. \nCassio Dione, infatti, racconta di un'esecuzione ordinata da Giulio Cesare dei due capi di un ammutinamento. Tale esecuzione, dice Dione, fu eseguita dai pontefici e dal \"sacerdote di Marte\" (cio\u00e8 il flamine Marziale) sul modello di una cerimonia religiosa, in Campo Marzio, e le loro teste furono appese vicino alla Regia. Entrambi i particolari (soprattutto l'ultimo) sono identici a quelli dell'\"Equus october\", nel quale \u00e8 la testa del cavallo vincitore della corsa ad essere appesa vicino alla Regia, e ci\u00f2 appunto ha fatto pensare a Georges Dum\u00e9zil che il flamine Marziale dovesse officiare i riti dell\"'Equus october\".\nNel 242 a.C. il flamine Marziale Aulo Postumio Albino fu nominato console e avrebbe voluto partire per l'Africa per svolgere le operazioni di guerra, ma il pontefice massimo Lucio Cecilio Metello gli imped\u00ec di partire per non dover trascurare i suoi impegni religiosi.\nAlfred Ernout pens\u00f2 che il flamine Marziale avesse anche l'ufficio di pronunciare la formula dei Meditrinalia, probabilmente equivocando un passo di Varrone nel quale in realt\u00e0 dice solo che il flamine marziale Flacco \u00e8 la fonte della formula."}
{"id": "2151635", "revid": "125878833", "url": "https://it.wikipedia.org/wiki?curid=2151635", "title": "Joest Racing", "text": "La Joest Racing, attualmente nota come Mazda Team Joest, \u00e8 una scuderia automobilistica tedesca con sede a Wald-Michelbach, fondata da Reinhold Joest nel 1978. \u00c8 nota soprattutto per essere la scuderia pi\u00f9 vincente di sempre nella 24 Ore di Le Mans, con ben 15 vittorie prima con Porsche e poi con Audi, per la quale ha svolto il ruolo di scuderia ufficiale per quasi 20 anni, dal 1999 al 2016. \u00c8 stata inoltre scuderia ufficiale Opel nel DTM nei primi anni novanta e dal 2017 al 2021 \u00e8 stata la scuderia ufficiale Mazda nel WeatherTech SportsCar Championship.\nLe prime stagioni agonistiche.\nJoest, ex pilota endurance amante della 24 Ore di Le Mans, gara che non vincer\u00e0 mai come guidatore, decide di fare il salto della barricata e divenire team manager.\nInizia come team privato schierando una Porsche 908/3 turbo e vincendo il \"Campionato europeo prototipi\", poi passa alla Porsche 935, con la quale nel 1980 vince la 24 Ore di Daytona.\nNel Campionato mondiale Endurance 1982 debutta il regolamento FIA Gruppo C, la Porsche progetta appositamente la 956 disponibile per\u00f2 solo per la squadra interna ufficiale, il Joest Racing per partecipare al campionato converte una Porsche 936 da \"barchetta\" (abitacolo aperto) a coup\u00e9 e con altre modifiche la rende conforme alle nuove regole ribattezzandola \"936C\".\nI primi successi a Le Mans.\nNel 1983 la Porsche inizia a vendere ai team privati le sue valenti 956, Joest ne acquista due. \nAlla prima del campionato, si aggiudica subito la 1000 km di Monza.\nAlla 24 Ore di Le Mans del 1984, la squadra ufficiale Porsche boicotta la corsa, la Lancia si presenta molto agguerrita ma emergono problemi di affidabilit\u00e0 durante la corsa, il team Joest vince la gara con i piloti Klaus Ludwig e Henri Pescarolo.\nL'anno seguente, nel 1985, nonostante la presenza della squadra ufficiale Porsche con le nuovissime 962, il Joest Racing rivince la classica maratona francese con la stessa vettura dell'anno precedente, vince infatti con il medesimo telaio e lo stesso numero di corsa (il #7) grazie ai piloti Klaus Ludwig, Paolo Barilla e al gentleman-driver e uomo d'affari in incognito \"John Winter\".\nIl team continua a schierare per tutti gli anni ottanta i prototipi Porsche nel Campionato mondiale, ottenendo buoni piazzamenti.\nLe corse in America.\nCon il disimpegno della Porsche nel mondiale prototipi a partire dal 1989, le 962 prive di aggiornamenti ed evoluzioni tecniche, subiscono un netto calo di competitivit\u00e0. Inoltre nel 1990 la FIA vara la nuova classe \"Sport 3,5 litri\", equipaggiati con motori di F1, peso ridotto e prive del vincolo sul consumo di carburante, prototipi contro i quali la 962 Joest non sarebbe stata competitiva.\nJoest decide allora di emigrare in Nord America col la squadra per gareggiare nel Campionato IMSA GTP, nel quale pu\u00f2 ancora ben figurare. Nel 1991 vince nuovamente la 24 Ore di Daytona con l'equipaggio: Bob Wollek, Henri Pescarolo, John Winter, Hurley Haywood e Frank Jelinski. Nonostante nuovi componenti e modifiche alla Porsche 962, anche in questa serie la vettura segna ben presto il passo in favore di prototipi Jaguar, Toyota e Nissan di nuova progettazione, Joest gareggia in questa serie fino al 1993.\nL'esperienza nel DTM-ITC con Opel.\nRitornato in Europa, Joest inizia un sodalizio con Opel, schierando una Calibra nel Deutsche Tourenwagen Masters (DTM), divenuto poi nel 1996 ITC, serie a livello mondiale, proprio in quest'ultima stagione il team Joest vince il titolo con il pilota Manuel Reuter.\nIl ritorno a Le Mans.\nNel 1995 la Porsche richiese alla \"Tom Walkinshaw Racing\" - TWR la realizzazione di 2 barchette con l'intenzione di schierarle nel Campionato IMSA prototipi, vennero cos\u00ec realizzate delle sport basate su alcune scocche inutilizzate della Jaguar XJR-14, per spingerle fu scelto il collaudato motore 6 cilindri boxer della Porsche 956, tuttavia una serie di cambiamenti apportati al regolamento tecnico che stava per essere varato indussero la Porsche a non partecipare alla serie accantonando le 2 vetture sport, che Reinhold Joest ottenne di poter utilizzare nel 1996. Con queste sport il team rivince a Le Mans nel 1996 e nel 1997 sempre con il medesimo telaio e numero di vettura (ancora il #7 come nel 1984-1985, poi ribattezzato \"lucky seven\" - \"sette fortunato\"), battendo le veloci Porsche 911 GT1 ufficiali e la McLaren F1 GTR.\nLa Porsche beffata per due anni consecutivi dai prototipi di Joest, per la 24 Ore del 1998 ricca di case automobilistiche partecipanti, decide di dare un contributo ufficiale a questa squadra (tanto che le sport vengono ribattezzate Porsche LMP1-98), in questo modo pu\u00f2 contrastare pi\u00f9 efficacemente le altre marche rivali. In gara le vetture del team Joest sono costrette al ritiro per problemi tecnici, mentre la vittoria va alla Porsche 911 GT1 '98.\nIl sodalizio con Audi.\nL'Audi dopo aver dominato negli anni novanta i campionati turismo a livello internazionale, nel 1999 lancia un nuovo programma endurance con l'obiettivo di vincere la 24 Ore di Le Mans, a questo fine viene realizzata l'Audi R8 Sport. La gestione in pista dei prototipi Audi viene affidata al team Joest, scelto per l'indubbia professionalit\u00e0 ed esperienza dimostrata nel corso degli anni, la nuova intesa prende il nome di \"Audi Sport Team Joest\".\nDal 1999 diventa team ufficiale Audi e inizia lo sviluppo dell'Audi R8. Con questa vettura inizier\u00e0 l'era dei grandi successi: vince dal 2000 al 2003 ininterrottamente l'ALMS e la 12 Ore di Sebring, dal 2000 al 2002 a Le Mans. Nel 2003 aiuta la Bentley a vincere a Le Mans prestandole piloti e meccanici. Nel 2005 inizia lo sviluppo dell'Audi R10 la prima vettura diesel a vincere a Le Mans. Al debutto vince a Sebring riconfermandosi nel 2007, vince a Le Mans dal 2006 al 2008, vince l'ALMS dal 2006 al 2008, sempre nel 2008 vince anche i campionato Le Mans Series battendo la rivale Peugeot.\nNel 2009 il team continua a partecipare al DTM con 2 vetture 2008, nell'endurance partecipa solo alla 12 Ore di Sebring e alla 24 Ore di Le Mans con la nuova Audi R15.\nNel 2010 vince la 8 ore di Le Castellet prima prova della LMS e mette a segno una tripletta alla 24 ore di Le Mans. Nel 2011, 2012 e 2014 conquista nuovamente la 24 ore di Le Mans con Andr\u00e9 Lotterer, Marcel F\u00e4ssler e Benoit Treluyer. Nel 2013 vince ancora ma con un altro equipaggio. Nel 2015 le Audi concludono in terza, quarta e settima posizione alla 24 Ore di Le Mans, mentre nel 2016 in terza e quarta posizione. Durante la stagione 2016 viene annunciato ufficialmente l'abbandono di Audi dal mondiale che quindi non correr\u00e0 nel 2017."}
{"id": "2151654", "revid": "232551", "url": "https://it.wikipedia.org/wiki?curid=2151654", "title": "Carlo e Luigi Rigola", "text": "Biografia.\nI fratelli gemelli, Carlo e Luigi, hanno sviluppato entrambi qualit\u00e0 artistiche, tanto da condividere per tutta la vita scelte, esperienze e riconoscimenti. Nati in via Brera, proprio di fianco all'Accademia, vissero il clima artistico dell'inizio Novecento che vedeva in Lodovico Pogliaghi la sua massima espressione artistica.\nUltimi di sei fratelli (uno tra i quali, architetto, fu fiduciario della Banca Commerciale Italiana), si formarono all'Accademia di Brera nel 1898 per diplomarsi nel 1904 sotto la presidenza di Camillo Boito.\nGli inizi.\nFu proprio Lodovico Pogliaghi ad accorgersi delle capacit\u00e0 dei gemelli Rigola. Ugo Nebbia nel libro dedicato a Pogliaghi scrive che il Maestro \"ha saputo crearsi validi aiuti, trasformando sovente gli allievi in fedeli collaboratori... tra questi ricordo i gemelli Rigola\".\nIl loro tirocinio inizia con la partecipazione ai lavori per le Porte Centrali del Duomo di Milano, opera principe di Pogliaghi. Sotto la direzione del maestro, iniziano la preparazione delle formelle in gesso che compongono la porta, come ricorda Aldo Carpi in un suo scritto e come scrive Rossana Bossaglia in un libro dedicato alle sculture del Duomo di Milano.\nNel 1905 eseguono la porta bronzea della edicola Giudici al Cimitero Monumentale di Milano, lavoro architettonico di Paolo Mezzanotte.\nLa collaborazione con il Pogliaghi.\nNel 1912 la Veneranda Fabbrica del Duomo li chiama per eseguire il progetto, i gessi, curare la fusione a cera persa e la cesellatura della nuova base bronzea dell'Altare Maggiore del Duomo di Milano i cui gessi sono conservati nel Museo del Duomo di Milano. In questi anni collaborano a vari lavori del Maestro Pogliaghi, tra i quali:\nPartecipano alla prima guerra mondiale e Carlo resta nelle trincee del Carso per quasi 5 mesi, periodo caratterizzato da un fitto scambio di lettere col Maestro.\nNel 1919 vengono incaricati di realizzare il monumento ai caduti di Rovellasca, monumento che verr\u00e0 fuso durante la seconda guerra mondiale per ricavarne bronzo per cannoni.\nIl busto di Bortolo Belotti.\nNel 1921 realizzano il monumento ai caduti di Zogno (Bergamo) commissionato dal deputato del Regno d'Italia Bortolo Belotti, ministro del Commercio e Industria nel 1920-21.. Questo monumento viene definito come uno dei pi\u00f9 belli della bergamasca e si merita la pagina illustrata della Domenica del Corriere.\nLa Fonderia artistica.\nCarlo e Luigi Rigola decisero di aprire una fonderia, che gli permettesse di realizzare con pi\u00f9 facilit\u00e0 le loro opere e di ampliare la produzione nel campo degli accessori per mobili e ornamenti per monumenti funebri. Con questo riuscirono ad avviare un'attivit\u00e0 parallela a quella rivolta alla pura arte scultorea.\nNel 1921, insieme ad altri due soci (\"Magni e Airoldi\"), fondano la \"Fratelli Rigola e C.\", che nei primi anni di attivit\u00e0 li porto a produrre tutti quegli accessori per mobili ed ornamenti richiesti dal mercato canturino.\nLa nuova societ\u00e0 conteneva anche un laboratorio di modellazione e cesello, che puntava ad una formazione professionale di giovani artigiani al pari di una scuola professionale, istituendo anche, dal 1927 al 1933, un corso presso la Scuola d'Arte di Cant\u00f9 tenuto da Carlo sulla \"modellazione in creta\".\nOpere degli anni venti e trenta.\nNel 1927 collaborano con Pogliaghi alla realizzazione degli Angeli portacandelabro nel Duomo di Pisa.\nNegli anni venti-trenta realizzano per privati monumenti funebri per il Monumentale di Milano ed altri cimiteri del Comasco e Varesotto. Nel 1927-28 realizzano le statue della Scienza e della Fede poste ai lati dell'ingresso del Tempio Voltiano a Como.\nNel 1935 \u00e8 ancora la Veneranda Fabbrica del Duomo a chiamarli per la realizzazione della statua in marmo della Santa Cecilia posta all'interno del Duomo di Milano (vedi archivio del Duomo).\nDegli stessi anni sono i gessi preparatori per un altare nel collegio De Amicis di Cant\u00f9.\nMostre.\nPresso il palazzo comunale del XIX secolo, \"Villa Calvi\", di Cant\u00f9 \u00e8 stata allestita nel 2008 una mostra sui due scultori canturini. Sono stati esposti gessi e bronzi, Tra questi ricordiamo i gessi degli Angeli costituenti la base bronzea dell'Altare Maggiore del Duomo di Milano, una formella delle porte centrali del Duomo di Milano e la statua della Santa Cecilia, statua posta su uno dei piloni interni del Duomo milanese.\nPer l'occasione \u00e8 stato edito un volume dedicato agli scultori: \"Carlo e Luigi Rigola, scultori Canturini curato dall'architetto Tiziano Casartelli, curatore anche della mostra, ed \u00e8 stato creato un sito a loro dedicato"}
{"id": "2151658", "revid": "1391549", "url": "https://it.wikipedia.org/wiki?curid=2151658", "title": "Rodney Village", "text": "Rodney Village \u00e8 un census-designated place (CDP) degli Stati Uniti, situato nella Contea di Kent, nello stato del Delaware. Appartiene all'area micropolitana di Dover. Secondo il censimento del 2000 la popolazione era di 1.602 abitanti.\nGeografia fisica.\nSecondo i rilevamenti dello United States Census Bureau, il CDP di Rodney Vilage si estende su una superficie totale di 1,6 km\u00b2, tutti quanti occupati dalle terre.\nPopolazione.\nSecondo il censimento del 2000, a Rodney Village vivevano 1.602 persone, ed erano presenti 413 gruppi familiari. La densit\u00e0 di popolazione era di 1.030,9 ab./km\u00b2. Nel territorio comunale si trovavano 630 unit\u00e0 edificate. Per quanto riguarda la composizione etnica degli abitanti, il 49,13% era bianco, il 38,83% era afroamericano, lo 0,75% era nativo, e il 4,00% era asiatico. Il restante 7,30% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 6,24% degli abitanti.\nPer quanto riguarda la suddivisione della popolazione in fasce d'et\u00e0, il 26,1% era al di sotto dei 18, il 13,7% fra i 18 e i 24, il 27,7% fra i 25 e i 44, il 21,3% fra i 45 e i 64, mentre infine il 11,2% era al di sopra dei 65 anni di et\u00e0. L'et\u00e0 media della popolazione era di 34 anni. Per ogni 100 donne residenti vivevano 100 maschi."}
{"id": "2151663", "revid": "47767", "url": "https://it.wikipedia.org/wiki?curid=2151663", "title": "Chiesa di San Nicola di Bari (Ariccia)", "text": "La chiesa di San Nicola di Bari \u00e8 stata un luogo di culto cattolico del comune di Ariccia, in provincia di Roma, nell'area dei Castelli Romani. Dal novembre 2008 ospita uno spazio teatrale comunale. \u00c8 attigua al vasto ex-collegio di San Nicola, in passato sede del locale collegio della Congregazione dei padri della dottrina cristiana, ed attualmente sede municipale del Comune di Ariccia.\nStoria.\nL'antica chiesa di San Nicola.\nLo storico ariccino Emanuele Lucidi afferma che in un documento conservato presso l'archivio capitolare della collegiata di Santa Maria Assunta in Ariccia riusc\u00ec a trovare una prova che fin dal Medioevo esistesse nel paese una chiesa dedicata a san Nicola di Bari. Anzi, al termine della sua dotta dissertazione, azzarda che questo convento possa essere esistito fin dal tempo di papa Gregorio I. Tale ipotesi sarebbe suffragata da un atto di vendita del 946 in cui si fa riferimento ad un monastero, san Nicolai de Ariccia, retto dalle monache benedettine dell'osservanza ordinaria ed aggregato al monastero dei Santissimi Ciriaco e Nicol\u00f2 in Via Lata in Roma. Ancora il Lucidi afferma che un canonico della basilica di Santa Maria in Via Lata in Roma da lui contattato riusc\u00ec a trovare nell'archivio capitolare di quella basilica romana un cospicuo numero di atti di vendite o affitti di beni del summenzionato monastero di san Nicola, ed inoltre conferm\u00f2 che il monastero dei Santissimi Ciriaco e Nicol\u00f2 -dal 1435 aggregato alla basilica di Santa Maria in Via Lata- aveva posseduto molti beni ad Ariccia.\nDa questi atti conservati presso l'archivio capitolare di Santa Maria in via Lata si pu\u00f2 evincere come l'antica chiesa di San Nicola -la prima citazione della chiesa risale al 1145- sia stata tenuta per un certo periodo da un sacerdote rettore -nella seconda met\u00e0 del XII secolo-, poi da Aldruda e Scorta, presumibilmente due donne che probabilmente non erano religiose, ma semplici guardiane della chiesa e dei suoi beni -attorno alla met\u00e0 del Duecento-, quindi almeno a partire dal 1262 la gestione della chiesa e del monastero torn\u00f2 alle monache benedettine.\nIl Lucidi riesce addirittura ad evincere, grazie ad un atto del 1235, la collocazione geografica del monastero, ed afferma che era situato presso l'attuale porta Napoletana, fuori dal paese. Ad ogni modo, il monastero di San Nicola in Ariccia, che fu popolato almeno fino al 1328, cadde abbandonato sicuramente prima che papa Eugenio IV unisse il monastero dei Santissimi Ciriaco e Nicola in Via Lata alla basilica di Santa Maria in Via Lata in Roma, con bolla del 19 marzo 1435: altrimenti nella bolla stessa si sarebbe fatta menzione del monastero ariccino.\nL'attuale chiesa di San Nicola.\nIl segretario del principe Bernardino Savelli, allora duca di Ariccia, Pier Francesco Paoli, con disposizione testamentaria del 31 marzo 1637 fece erede universale dei suoi beni il principe Savelli stesso, a condizione che questi si impegnasse nella realizzazione di qualche opera buona: il principe cos\u00ec decise di chiamare ad Ariccia i padri della dottrina cristiana, per l'educazione della giovent\u00f9. L'accordo tra il principe ed il religiosi venne siglato nel settembre 1638, e gi\u00e0 a partire dal 3 ottobre dello stesso anno i primi dottrinari presero possesso della loro sistemazione, collocata probabilmente dietro la quinta dell'attuale piazza di Corte. Il principe Savelli assegn\u00f2 ai religiosi 411 scudi pi\u00f9 rendite peer 30.82 scudi annui, mentre la Comunit\u00e0 di Ariccia gi\u00e0 l'8 agosto 1638 in un'assemblea pubblica aveva ratificato all'unanimit\u00e0 -eccetto un consigliere- di affidare l'istruzione pubblica del feudo ai dottrinari assieme ad un versamento di 50 scudi a favore del nascente istituto religioso. Anche la confraternita del Santissimo Sacramento contribu\u00ec con 36 scudi al convento, mentre il principe Savelli -con generosit\u00e0 insolita per la sua famiglia, come nota lo storico Emanuele Lucidi- si impegna a costruire una nuova chiesa per i dottrinari entro venticinque anni.\nTuttavia, n\u00e9 il principe Bernardino, n\u00e9 i suoi figli Paolo e Giulio si impegnarono mai nella realizzazione della chiesa per i padri dottrinari, ed addirittura non pagarono le rendite destinate al convento stesso, nonostante le richieste in tal senso fatte dai religiosi: la soluzione venne trovata assegnando al convento le rendite precedentemente destinate come stipendio del governatore, carica che rimase priva di retribuzione fino al 1774. La chiesa venne infine realizzata, con affaccio sull'attuale piazza di Corte, e dedicata ai Santissimi Nicola -probabilmente in forza dell'antica esistenza di una chiesa dedicata a questo santo nel feudo- e Domenico, con la presenza di due altari laterali dedicati a sant'Anna e a sant'Antonio da Padova.\nL'attuale chiesa di San Nicola venne ricavata per ordine di papa Alessandro VII dalla navata centrale dell'antica collegiata di Santa Maria Assunta, non appena i Chigi ebbero acquistato il feudo. Oltre alla chiesa, vennero realizzate anche alcune stanze per i religiosi e per i canonici, che oggi sono inglobate nel complesso del collegio di San Nicola adibito a sede municipale. La chiesa venne assegnata ai dottrinari il 16 ottobre 1665. L'antica chiesa realizzata dai padri dottrinari sulla piazza, invece, venne assegnata dal principe Agostino Chigi alla confraternita del Santissimo Sacramento, con atto pubblico del 27 giugno 1669.\nNuovi lavori vennero eseguiti presso il collegio dei padri dottrinari annesso alla chiesa nel 1669, poich\u00e9 nel consiglio pubblico del 21 dicembre 1668 vennero concessi dieci scudi ai religiosi per lavori di miglioria alla scuola. In un altro pubblico consiglio del 16 agosto 1714 si propone che la Comunit\u00e0 paghi dieci scudi annui al convento -la stessa richiesta sar\u00e0 rivolta dai religiosi stessi ancora nel pubblico consiglio del 30 ottobre 1718- per agevolare le famiglie povere a mandare a scuola i figli: in precedenza infatti, ogni alunno doveva portare una pagnotta come pagamento della retta. Il Lucidi afferma tuttavia che la norma del pagamento della pagnotta fosse caduta in disuso durante il Settecento.\nProbabilmente, i padri dottrinari abbandonarono Ariccia in seguito all'invasione francese e alla proclamazione della Repubblica Romana (1798-1799), cui segu\u00ec lo scioglimenti degli ordini religiosi e la confisca dei loro beni. Tuttavia fecero ritorno, dopo la definitiva restaurazione pontificia del 1815, poich\u00e9 lo scrittore ottocentesco Gaetano Moroni, autore del \"Dizionario di erudizione storico-ecclesiastica\", parla della loro presenza ad Ariccia ancora alla met\u00e0 dell'Ottocento, e definisce i religiosi, assieme alla comunit\u00e0 delle Maestre Pie Venerini stabilitasi nel paese fin dal 1730, \"benemeriti dell'Ariccia\", per il loro apporto all'educazione della giovent\u00f9 locale, rispettivamente maschile e femminile.\nNel 1806 la chiesa venne danneggiata da un incendio, che distrusse gran parte della decorazione settecentesca. Nel 1852 sotto al pavimento della chiesa, probabilmente durante alcuni lavori di ristrutturazione, venne rinvenuto un altare di marmo bianco in blocco unico con cornicione, datato dagli archeologi al IV o al V secolo e da considerarsi come l'altare maggiore dell'antica collegiata di Santa Maria Assunta abbattuta negli anni sessanta del Seicento.\nI padri dottrinari probabilmente abbandonarono il collegio dopo l'annessione del Lazio al Regno d'Italia, nell'inverno 1870, come accadde in molti altri luoghi del cessato Stato Pontificio in seguito all'esplosione dei sentimenti anti-clericali delle maggioranze di governo locali. Sicuramente, i beni che il convento poteva avere caddero in possesso demaniale con l'estensione della legge eversiva dei beni ecclesiastici al Lazio nel 1873. La chiesa, sconsacrata, venne acquisita dal Comune di Ariccia che vi ha realizzato una sala convegni. Il vicino collegio abbandonato invece, dagli anni ottanta ospita la sede municipale. Il 30 novembre 2008, l'amministrazione comunale, nella persona del Sindaco Emilio Cianfanelli, e l'associazione culturale Arteidea hanno inaugurato all'interno della chiesa sconsacrata una sala teatrale di circa 100 posti, nel quadro della realizzazione ad Ariccia di un importante polo teatrale \"Progetto Ariccia Citt\u00e0 Teatro\", ideato da Giacomo Zito e da lui realizzato insieme con Luigi Criscuolo, presidente di Arteidea.\nDescrizione.\nL'interno della chiesa \u00e8 a pianta centrale quadrangolare con due cappelle laterali, il tutto coperto da volte a vela. La povert\u00e0 della facciata, che presenta un unico ordine sormontato da frontone triangolare privo di fregi o sculture, denuncia che la chiesa \u00e8 stata edificata per un ordine minore ispirato a valori di povert\u00e0.\nIl progetto della chiesa venne probabilmente affidato a Luigi Bernini, fratello di Gian Lorenzo Bernini, che fu probabilmente il progettista delle opere di minore importanza commissionate dai Chigi per l'abbellimento del feudo di Ariccia.\nNel 1700, grazie alla raccolta di elemosine da parte della popolazione e alla generosit\u00e0 del principe Agostino Chigi, venne realizzata la decorazione del soffitto della chiesa e del coro, per una spesa di 60 scudi. L'attuale aspetto della chiesa le \u00e8 dato dai lavori fatti eseguire nella seconda met\u00e0 dell'Ottocento dai padri dottrinari, oltre ovviamente che dalle modificazioni occorse nella trasformazione d'uso in sala convegni comunale ed oggi in struttura teatrale. Gli altari, alla met\u00e0 dell'Ottocento, erano in numero di tre, evidentemente due nelle cappelle laterali e uno al centro come altare maggiore. Presso il collegio era collocato l'orologio pubblico della Comunit\u00e0."}
{"id": "2151665", "revid": "729019", "url": "https://it.wikipedia.org/wiki?curid=2151665", "title": "Basco (Batanes)", "text": "Basco, conosciuta anche come Santo Domingo de Basco, \u00e8 una municipalit\u00e0 di Quinta classe delle Filippine, capoluogo della Provincia di Batanes, nella Regione della Valle di Cagayan.\nBasco \u00e8 formata da 6 baranggay:"}
{"id": "2151667", "revid": "2103174", "url": "https://it.wikipedia.org/wiki?curid=2151667", "title": "Rinascimento di Harlem", "text": "L'Harlem Renaissance (in italiano Rinascimento di Harlem) \u00e8 un movimento artistico-culturale afroamericano sorto verso l'inizio degli anni venti negli Stati Uniti.( Il termine \u00e8 nato in seguito alla pubblicazione dell'antologia di racconti \"The New Negro\" di Alain Locke, nel 1925.\nIl centro nevralgico del movimento fu il quartiere di Harlem, a New York, e da l\u00ec si espanse nei centri urbani di tutti gli Stati Uniti. Attraverso lo sviluppo di tutte le forme d'arte (letteratura, teatro, musica, arti visive, danza) e delle scienze sociali (sociologia, storiografia, filosofia), artisti e intellettuali trovarono nuove vie per esplorare ed approfondire l'esperienza storica degli afroamericani, nonch\u00e9 la vita dei neri dell'epoca nelle grandi citt\u00e0 degli Stati Uniti settentrionali.\nSfidando gli atteggiamenti paternalistici e razzisti dei bianchi, artisti e intellettuali afroamericani rifiutarono di limitarsi ad imitare lo stile degli europei e dei bianchi d'America, ma esaltarono invece la dignit\u00e0 e la creativit\u00e0 nera, rivendicando inoltre la loro libert\u00e0 di esprimersi a proprio modo, esaminarono la propria identit\u00e0 di neri americani, celebrando la cultura nera che era emersa dalla schiavit\u00f9 e i loro legami culturali con l'Africa.\nL'\"Harlem Reinassance\" ebbe un profondo impatto non solo sulla cultura afroamericana, ma anche su tutte le altre culture frutto della diaspora africana. Artisti afro-caraibici e intellettuali delle Indie Occidentali Britanniche furono parte integrante del movimento. Inoltre, anche scrittori neri di lingua francese provenienti dalla colonie africane e caraibiche che vivevano a Parigi furono influenzati dal movimento dell'\"Harlem Reinassance\".\nNon c'\u00e8 accordo tra gli storici su quando l'\"Harlem Reinassance\" ha avuto inizio e su quando sia terminato. In modo non ufficiale si riconosce che sia durato grosso modo dal 1919 fino all'inizio o la met\u00e0 degli trenta, anche se le idee che propugnava continuarono ad essere diffuse pi\u00f9 a lungo. L'apice di questa \"\"fioritura della letteratura nera\", come James Weldon Johnson preferiva chiamare l'\"Harlem Reinassance\", si situa tra il 1924 (l'anno in cui \"Opportunity: A Journal of Negro Life\" diede una festa per scrittori neri a cui parteciparono molti editori) e il 1929 (l'anno in cui la Borsa valori croll\u00f2 dando il via alla Grande depressione).\n\u00c8 importante osservare che nel 1917 Hubert Harrison, \"il padre del radicalismo di Harlem\", aveva fondato la Lega della Libert\u00e0 e \"The Voice\", la prima organizzazione e il primo giornale del \"Nuovo movimento nero\". L'organizzazione e il giornale di Harrison avevano un carattere politico, ma diedero risalto anche alle arti (nel giornale c'era la sezione \"Poesia per il popolo\" e una rubrica di recensioni letterarie). Nel 1927, sul \"Pittsburgh Courier\", Harrison mise in discussione il concetto di \"rinascimento\". Sostenne che il concetto di \"Rinascimento letterario nero\" trascurava \"il flusso di produzioni artistiche e letterarie che era ininterrottamente sgorgato dagli scrittori neri dal 1850 ad oggi\" e che il cosiddetto \"rinascimento\" era in gran parte un'invenzione dei bianchi.\nLe origini.\nL'\"Harlem Renaissance\" ebbe le proprie radici nei cambiamenti avvenuti nella comunit\u00e0 nera dopo l'abolizione della schiavit\u00f9, che erano stati accelerati dalle conseguenze della prima guerra mondiale e dal grande mutamento sociale e culturale che l'America vide all'inizio del XX secolo sotto l'influenza dell'industrializzazione e dell'emergere di una nuova cultura di massa. Un altro fattore determinante fu la grande migrazione degli afroamericani verso le grandi citt\u00e0 del nord.\nL'\"Harlem Renaissance\" mise in luce le trasformazioni sociali e intellettuali della comunit\u00e0 afroamericana che erano iniziate a partire dalla fine del XIX secolo. Fino alla fine della guerra di secessione la stragrande maggioranza degli afroamericani era rimasta in schiavit\u00f9 e viveva nel sud del paese. Subito dopo l'abolizione della schiavit\u00f9 gli afroamericani emancipati iniziarono a lottare per l'inserimento nella societ\u00e0, per l'eguaglianza politica e per l'autodeterminazione economica e culturale. Il fallimento della Ricostruzione lasci\u00f2 strada libera nel sud all'instaurazione di un regime basato sulla supremazia bianca e all'emanazione delle cosiddette leggi Jim Crow; tali legislazioni unite ai frequenti linciaggi di fatto negarono agli afroamericani i diritti civili e politici e ridussero le loro possibilit\u00e0 lavorative alle sole posizioni di lavoratori manuali e mezzadri. Pi\u00f9 la vita al sud si faceva difficile, pi\u00f9 gli afroamericani intensificarono la loro migrazione verso nord.\nLa maggior parte degli scrittori che facevano parte del movimento letterario afroamericano erano discendenti di una generazione che aveva vissuto le conquiste e poi il nuovo arretramento del periodo della Ricostruzione, e spesso i loro genitori o nonni erano stati schiavi. Molti degli artisti e intellettuali dell'\"Harlem Reinassance\" avevano fatto parte della grande migrazione afroamericana dal sud verso i quartieri neri del nord e delle regioni del Midwest, dove i neri cercavano condizioni di vita migliori e di uscire dal razzismo istituzionalizzato del Sud. Altri invece erano africani e persone di discendenza africana provenienti dalla comunit\u00e0 razzialmente miste dei Caraibi che si erano trasferiti negli Stati Uniti nella speranza di una vita migliore. Ad unire la maggior parte di loro fu la destinazione scelta: il quartiere di Harlem a New York.\nLo sviluppo della comunit\u00e0 afroamericana ad Harlem.\nPer l'arrivo del nuovo secolo la comunit\u00e0 afroamericana era riuscita a sviluppare una classe media, specialmente nella grandi citt\u00e0. Harlem, a New York, divent\u00f2 il centro di espansione di questa nuova borghesia nera. Nel XIX secolo il quartiere era stato costruito per essere un sobborgo esclusivo per la classe media e per la borghesia bianca, e comprendeva edifici imponenti, larghi viali e strutture come campi di polo e un teatro dell'opera. Sotto l'enorme pressione degli immigrati provenienti dall'Europa alla fine del XIX secolo il quartiere, un tempo esclusivo, fu abbandonato dalla borghesia che inizialmente lo aveva abitato. Harlem divent\u00f2 un quartiere nero nei primi anni del 1900. Nel 1910 un grosso caseggiato tra la 135\u00b0 strada e la quinta avenue fu acquistato da alcuni agenti immobiliari neri e da un gruppo religioso. Molti altri afroamericani arrivarono in zona durante la prima guerra mondiale. A causa della guerra la migrazione di lavoratori dall'Europa in pratica si interruppe, mentre al contempo lo sforzo bellico provocava un grosso aumento della richiesta di manodopera non specializzata nell'industria. La Grande Migrazione spinse cos\u00ec centinaia di migliaia di afroamericani verso citt\u00e0 come Chicago, Filadelfia, Cleveland e New York.\nLa Grande migrazione fece ingrandire enormemente le comunit\u00e0 nere, creando cos\u00ec un grosso mercato per la cultura nera, mentre la musica jazz e blues, la musica tipica dei neri del sud, segu\u00ec al nord gli emigranti per essere suonata nei locali notturni e nei locali pi\u00f9 celebri di Harlem. Nello stesso tempo i bianchi cominciavano ad essere sempre pi\u00f9 affascinati dalla cultura nera. Un certo numero di artisti e mecenati bianchi iniziarono a guardare alla cultura nera con minor sufficienza ed iniziarono ad offrire ai neri l'accesso alle case editrici pi\u00f9 importanti e alle mostre d'arte.\nNonostante la crescente popolarit\u00e0 della cultura nera in alcuni ambienti bianchi, le comunit\u00e0 nere dovettero lottare contro un forte razzismo anche al nord. Dopo la fine della prima guerra mondiale, molti soldati afroamericani (che avevano combattuto in unit\u00e0 separate come gli Harlem Hellfighters) quando rientrarono a casa trovarono una nazione che spesso non rispettava le loro imprese. Nel corso dell'\"Estate Rossa del 1919\" in tutti gli Stati Uniti scoppiarono violenti scontri razziali e rivolte popolari.\nLa nascita di nuovi movimenti intellettuali e dell'attivismo politico.\nNonostante focolai di violenza razzista fossero scoppiati anche nel nord, la condizione di relativa libert\u00e0 politica in quelle zone permise comunque agli afroamericani di creare organizzazioni politiche e intellettuali. Nel corso dei primi due decenni del XX secolo, durante il cosiddetto \"Nadir dei rapporti interrazziali in America\" la classe media nera del nord inizi\u00f2 a creare e sostenere un certo numero di movimenti politici. Questi movimenti, dotatisi di una nuova agenda politica che sosteneva l'eguaglianza razziale, lottarono contro il razzismo dei bianchi che non solo pervadeva il sud del regime delle \"leggi Jim Crow\", ma toccava anche i neri del nord. A battersi per questo programma e lottare contro la segregazione razziale e i linciaggi furono la \"National Urban League\" e la \"National Association for the Advancement of Colored People\" (NAACP), guidata dallo storico e sociologo W.E.B. Du Bois, che respingeva la filosofia del compromesso di Booker T. Washington. Questo programma di tipo maggiormente militante, che celebrava la cultura nera, fu rappresentato anche dagli sforzi del nazionalista nero di origine giamaicana Marcus Garvey, il cui movimento populista \"Back to Africa\" negli anni venti suscit\u00f2 la nascita di un orgoglio di razza tra la classe lavoratrice nera degli Stati Uniti.\nTutti questi movimenti avevano il loro quartier generale a New York. Gli afroamericani di Harlem fondarono numerosi quotidiani e riviste, come \"Crisis\", diretta da Du Bois per la NAACP, \"Opportunity\", diretta dal sociologo Charles S. Johnson per la NUL, \"The Messenger\", pubblicato dai socialisti A. Philip Randolph e Chandler Owen e \"Negro World\" di Marcus Garvey.\nUn'esplosione culturale ad Harlem.\nLa letteratura e l'arte afroamericane iniziarono a svilupparsi velocemente subito prima dell'inizio del nuovo secolo. Nel campo dello spettacolo il musical nero ebbe come protagonisti artisti raffinati come i compositori Bob Cole e J. Rosamond Johnson (fratello dello scrittore James Weldon Johnson). Per quanto riguarda il jazz e il blues, grazie ad autentiche leggende come Clyde Livingston, seguirono la popolazione nera dal sud e dal Midwest fino ai bar e ai cabaret di Harlem.\nIn ambito letterario, la poesia di Paul Laurence Dunbar e la narrativa di Charles W. Chesnutt furono tra le prime opere di afroamericani a ricevere un riconoscimento a livello nazionale, verso la fine del decennio del 1890. Per la fine della prima guerra mondiale lo scrittore James Weldon Johnson e il poeta Claude McKay furono i predecessori di quella letteratura che in seguito, negli anni venti, avrebbe descritto la realt\u00e0 della vita dei neri negli Stati Uniti e la lotta per l'identit\u00e0 razziale.\nLa prima fase di quello che fu in seguito definito \"Harlem Renaissance\" inizi\u00f2 verso la fine degli anni dieci. Nel 1917 ci fu la prima rappresentazione di \"Three Plays for a Negro Theatre\". Questi spettacoli, scritti dal drammaturgo bianco Ridgely Torrence, erano interpretati da attori neri che, rifiutando la tradizione che li voleva sul palco solo per presentare gli stereotipi del \"blackface\" o quelli messi in scena nei minstrel show, trasmettevano agli spettatori le complesse e reali emozioni e desideri umani. In quello stesso anno James Weldon Johnson defin\u00ec questo debutto teatrale \"il pi\u00f9 importante evento in tutta la storia della partecipazione dei neri al teatro americano\". Un altro avvenimento fondamentale fu, nel 1919 la pubblicazione del sonetto militante di Claude McKay \"If We Must Die\". Nonostante la poesia non alluda mai direttamente alla razza, per i lettori neri suonava come una sorta di sfida sbattuta in faccia al razzismo e alla violenza razzista dei bianchi degli scontri razziali e dei linciaggi che avvenivano all'epoca. Alla fine della prima guerra mondiale la narrativa di James Weldon Johnson e la poesia di Claude McKay stavano descrivendo la realt\u00e0 della vita dei neri negli Stati Uniti e la lotta per la loro auto-determinazione culturale, anticipando le caratteristiche dell'\"Harlem Reinassance\".\nAll'inizio degli anni venti l'uscita di un certo numero di opere segnal\u00f2 l'emergere di una nuova energia creativa nella letteratura afroamericana. La raccolta di poesie di Claude McKay \"Harlem Shadows\" (1922), divent\u00f2 una delle prime opere di uno scrittore nero ad essere pubblicata da un editore nazionale di grande importanza. \"Canne\", di Jean Toomer, fu un romanzo sperimentale che univa poesia e prosa per documentare la vita degli afroamericani nel sud rurale e nel nord urbanizzato. \"Confusion\", il primo romanzo dello scrittore e editore Jessie Fauset, ritrasse invece la classe media nera dal punto di vista di una donna.\nInsieme a queste prime opere, tre avvenimenti fondamentali tra il 1924 e il 1926, lanciarono definitivamente il movimento dell'\"Harlem Reinassance\". Per prima cosa, il 21 marzo 1924, Charles S. Johnson della National Urban League organizz\u00f2 un banchetto per far conoscere i nuovi talenti letterari sorti nella comunit\u00e0 nera, e per presentare i giovani scrittori all'ambiente letterario bianco di New York. Il risultato dell'incontro fu che il \"Survey Graphic\", una rivista di analisi e critica sociale interessata al pluralismo culturale, nel marzo del 1925 inizi\u00f2 a pubblicare un'edizione ad Harlem. Dedicata alla definizione dell'estetica della letteratura e dell'arte nera, l'edizione di Harlem ospit\u00f2 lavori di scrittori neri e fu curata dal filosofo e studioso di letteratura nero Alain Locke. Pi\u00f9 tardi, in quello stesso anno, Locke ingrand\u00ec l'edizione speciale trasformandola in un'antologia, \"The New Negro\". Il secondo evento fu la pubblicazione di \"Nigger Heaven\" (1926) del romanziere bianco Carl Van Vechten. Il libro, una descrizione della vita di Harlem, divent\u00f2 enormemente popolare. Nonostante alcuni membri della comunit\u00e0 nera si fossero sentiti offesi da esso, il fatto che si fosse occupato di tutte le zone di Harlem, sia le migliori che quelle pi\u00f9 disagiate, contribu\u00ec alla nascita di una moda che spinse migliaia di newyorkesi sofisticati, sia bianchi che neri, a frequentare la vita notturna esotica e stimolante di Harlem, e stimol\u00f2 la nascita di un mercato nazionale per la letteratura e la musica afroamericane. L'ultimo evento fu segnato, nell'autunno 1926, da un gruppo di giovani scrittori neri che cre\u00f2 la propria rivista letteraria, \"Fire!!\". Grazie a \"Fire!!\" emerse una nuova e alternativa generazione di giovani scrittori e artisti come Langston Hughes, Wallace Thurman e Zora Neale Hurston.\nL'Apollo Theater.\nMentre la Savoy Ballroom, sulla Lenox Avenue, fu il locale pi\u00f9 celebre per lo swing e per il jazz e fu anche immortalato in un popolare brano strumentale dell'epoca, \"Stompin' At The Savoy\", l'Apollo Theater \u00e8 stata l'eredit\u00e0 pi\u00f9 durevole lasciataci dal periodo dell'\"Harlem Renaissance\". Aperto il 26 gennaio 1934 sulla 125\u00aa Strada, al posto di un teatro dove si tenevano spettacoli Burlesque, il locale \u00e8 rimasto uno dei simboli della cultura afroamericana. Molti personaggi della scena dell'\"Harlem Reinassance\" trovarono l\u00ec il palco adatto per valorizzare il proprio talento e per iniziare la propria carriera.\nAll'Apollo iniziarono la propria carriera (tra gli altri) cantanti come Billie Holiday, Ella Fitzgerald, e Sarah Vaughan.\nIl teatro cadde in declino verso la fine degli anni sessanta, ma fu rivitalizzato nel 1983 grazie ad iniezioni di fondi da parte della citt\u00e0, dello Stato e del governo federale. Attualmente \u00e8 gestito da un'organizzazione no-profit, la \"Apollo Theater Foundation Inc.\", e accoglie circa 1,3 milioni di spettatori ogni anno. Ospita \"Showtime at the Apollo\" una produzione televisiva di variet\u00e0 trasmessa a livello nazionale che funge anche da vetrina per nuovi talenti.\nLa fine di un'epoca.\nVari furono i fattori che contribuirono al declino dell'\"Harlem Reinassance\" a partire dalla met\u00e0 degli anni trenta. La Grande depressione colp\u00ec tutti i settori, incluso naturalmente quello dello spettacolo e dell'arte. Organizzazioni come la NAACP e la National Urban League che negli anni venti avevano attivamente sostenuto il movimento, nel decennio successivo spostarono il proprio campo di interesse su problematiche economiche e sociali. Molti importanti scrittori neri e agenti letterari, tra cui Langston Hughes, James Weldon Johnson, Charles S. Johnson e W.E.B. Du Bois lasciarono New York, per lo pi\u00f9 trasferendosi in Francia. Infine, i tumulti di Harlem del 1935 - scoppiati in parte per le crescenti difficolt\u00e0 economiche provocate dalla Grande Depressione e in parte per le aumentate tensioni tra la comunit\u00e0 nera e i proprietari bianchi di negozi di Harlem che guadagnavano sulle spalle della comunit\u00e0 - finirono per distruggere il concetto di Harlem come di \"mecca\" per il \"nuovo nero\". Nonostante questi problemi il movimento non spar\u00ec comunque da un giorno all'altro. Quasi un terzo dei libri pubblicati nel periodo dell'\"Harlem Reinassance\" usc\u00ec dopo il 1929.\nCaratteristiche e tematiche.\nA caratterizzare l'\"Harlem Reinassance\" fu un dichiarato orgoglio razziale, che venne rappresentato dall'idea del \"Nuovo Negro\" che, grazie all'intelligenza, alla produzione letteraria, all'arte e alla musica, poteva sfidare il diffuso razzismo e gli stereotipi sui neri diffusi all'epoca per promuovere invece una politica progressista o socialista e l'integrazione razziale e sociale. L'arte e la letteratura sarebbero servite per \"elevare\"\" la razza.\nDall'\"Harlem Reinassance\" non emerse un tratto caratterizzante unitario per le varie manifestazioni artistiche. Piuttosto, incluse un'ampia variet\u00e0 di elementi e stili culturali, tra cui una prospettiva panafricanista che univa il mondo della cosiddetta \"cultura alta\" alla cultura e alla vita di strada, passando dalla forme di musica tradizionale come il blues e il jazz a nuove forme letterarie sperimentali come il modernismo o, nell'ambito della poesia, della poesia jazz. Questa dualit\u00e0 sarebbe poi diventata evidente in un certo numero di artisti afroamericani dell'epoca che entrarono in conflitto con gli intellettuali neri di orientamento conservatore, specialmente in merito a certe descrizioni della vita dei neri realizzate dagli uni ma disapprovate dagli altri. Alcune tematiche comuni trattate dagli artisti dell'\"Harlem Renaissance\" erano influenzate dall'esperienza della schiavit\u00f9 e dalle tradizioni popolari afroamericane che emergevano creando un'identit\u00e0 culturale nera, dagli effetti del razzismo istituzionalizzato, dai dilemmi morali sul fatto di esibirsi e scrivere per un pubblico composto da un'\u00e9lite bianca, e dal problema di come trasmettere al pubblico l'esperienza della vita dei neri nel nord urbanizzato.\nL'\"Harlem Renaissance\" fu un fenomeno prettamente afroamericano e si serv\u00ec di un sistema di supporto logistico-economico fornito da mecenati neri, imprese gestite da neri e pubblicazioni edite da neri. Tuttavia si appoggi\u00f2 anche all'aiuto fornito da americani bianchi, come Carl Van Vechten e Charlotte Osgood Mason, che assicurarono appoggio sotto varie forme, riuscendo ad aprire porte che altrimenti sarebbero rimaste chiuse e permettendo quindi la pubblicazione di varie opere anche al di fuori della comunit\u00e0 afroamericana. Certi bianchi erano interessati alle cosiddette \"\"culture primitive\", come all'epoca la cultura nera era da molti intesa, e volevano vedere questo \"primitivismo\" nelle opere generate dal movimento dell'\"Harlem Renaissance\". Altre forme di rapporti interpersonali tra bianchi e neri potevano essere classificate come forme di sfruttamento a causa dell'evidente desiderio di capitalizzare, cavalcando l'onda, il momentaneo periodo di moda di tutto quanto era afroamericano. La moda si sarebbe poi estesa anche ai palchi di Broadway, come in \"Porgy and Bess\", e alla musica, dove in vari casi i leader bianchi delle orchestre si opposero alle tendenze razziste accogliendo i migliori e pi\u00f9 brillanti musicisti e cantanti afroamericani e includendo nel repertorio i loro brani. Per i neri, la loro arte era un modo di provare la propria umanit\u00e0 e chiedere l'uguaglianza. Un certo numero di bianchi riusc\u00ec a sfidare e sconfiggere i propri pregiudizi e preconcetti.\nProprio in quel periodo inizi\u00f2 il fenomeno dell'editoria su vasta scala. Molti scrittori iniziarono a pubblicare romanzi, riviste e giornali, iniziando ad attrarre l'attenzione di tutta la nazione. Alcuni celebri scrittori dell'epoca furono Jean Toomer, Jessie Fauset, Claude McKay, Zora Neale Hurston, James Weldon Johnson, Alain Locke, Eric D. Walrond e Langston Hughes.\nL'\"Harlem Renaissance\" aiut\u00f2 anche la nascita del movimento per i diritti civili. Inoltre molti artisti neri che fiorirono in seguito trassero ispirazione proprio da questo movimento letterario.\nNessuno stile letterario o artistico comune, n\u00e9 ideologia politica, possono essere presi per definire l'\"Harlem Renaissance\". Quello che univa i partecipanti al movimento era la sensazione di partecipare ad uno sforzo comune e il loro impegno per tentare di dare un'espressione artistica all'esperienza di essere afroamericani. Esistevano tematiche comuni, come l'interesse per le radici africane dell'esperienza afroamericana del XX secolo, un forte orgoglio di razza e l'aspirazione all'eguaglianza sociale e politica. L'aspetto pi\u00f9 caratteristico dell'\"Harlem Renaissance\" \u00e8 la diversit\u00e0 delle sue forme d'espressione.\nLe diverse forme di espressione in campo letterario vanno dall'intreccio dei ritmi della musica afroamericana usato da Langston Hughes nelle sue poesie sulla vita del ghetto (come in \"\"Weary Blues\" del 1926), all'uso del sonetto nelle appassionate poesie contro la violenza razziale di Claude McKay (come \"If We Must Die\" del 1919). McKay, nel gi\u00e0 citato \"Harlem Shadows\", tratteggi\u00f2 anche nello stesso testo sia gli aspetti migliori e pi\u00f9 esposti alla luce dei riflettori della vita di Harlem che quelli pi\u00f9 tristi e legati all'emarginazione. Countee Cullen si serv\u00ec sia di personaggi africani che europei per esplorare le radici africane della vita dei neri americani. Nella poesia \"Heritage\" (1925), ad esempio, Cullen spiega cosa significhi essere sia un cristiano sia un africano, non appartenendo in realt\u00e0 pienamente a nessuna delle due tradizioni. \"Quicksand\" (1928), della scrittrice Nella Larsen offre una potente analisi psicologica della perdita di identit\u00e0 delle donne afroamericane.\nLa diversit\u00e0 e la sperimentazione furono un tratto distintivo anche nelle arti dello spettacolo, e si riflettono nel canto blues di Bessie Smith e nella musica jazz. Le forme del jazz variano dalla fusione di blues e ragtime operata dal pianista Jelly Roll Morton all'ampia orchestrazione del capo-orchestra Louis Armstrong e del compositore Duke Ellington. Nelle arti figurative Aaron Douglas scelse di adottare uno stile deliberatamente \"primitivo\" incorporando delle immagini in stile africano nei suoi dipinti e nelle sue illustrazioni.\nL'impatto sulla societ\u00e0 dell'Harlem Renaissance.\nUna nuova identit\u00e0 nera.\nL'\"Harlem Renaissance\" fu un successo in quanto port\u00f2 l'esperienza nera all'interno della storia culturale americana. Non solo attraverso una sorta esplosione culturale, ma anche sul piano sociologico, l'eredit\u00e0 dell'epoca \u00e8 di aver ridefinito il modo in cui l'America e il mondo guardavano verso la popolazione afroamericana. La migrazione dei neri del sud verso il nord del paese cambi\u00f2 l'immagine degli afroamericani da quella di ignoranti bifolchi di campagna a quella di cittadini sofisticati e cosmopoliti. Questa nuova identit\u00e0 port\u00f2 con s\u00e9 una maggiore consapevolezza sociale e gli afroamericani diventarono protagonisti sul palcoscenico mondiale, allargando la propria rete di contatti nell'ambiente intellettuale.\nIl progresso - sia simbolico che reale - di questo periodo divent\u00f2 un punto di riferimento a partire dal quale la comunit\u00e0 afroamericana acquist\u00f2 una volont\u00e0 di autodeterminazione che port\u00f2 allo sviluppo dei concetti di civilt\u00e0 nera e nazionalismo nero, le fondamenta su cui la comunit\u00e0 costru\u00ec poi le lotte per i diritti civili degli anni cinquanta e sessanta.\nLe critiche al movimento.\nDiversi critici notano come l'\"Harlem Renaissance\", nel suo tentativo di crearne una nuova, non sia comunque potuto sfuggire alla storia e alla cultura dell'epoca, e comunque non sia riuscito a distaccarsi abbastanza dagli elementi base della cultura europea e bianca. Spesso gli intellettuali di Harlem, mentre a parole sbandieravano una nuova coscienza di razza e la novit\u00e0 rappresentata dalla comunit\u00e0 afroamericana acculturata e inurbata, finivano poi per imitare di fatto le loro controparti bianche adottando il loro modo di vestire, la loro etichetta e le loro maniere sofisticate. Questo abbandono dell'autentica cultura africana delle origini \u00e8 stato interpretato come un comportamento ipocrita e gli intellettuali che pi\u00f9 sembravano scimmiottare i bianchi si guadagnarono il soprannome di \"dicky niggers\" da parte degli afroamericani disillusi. Questa pu\u00f2 essere stata una delle ragioni per cui le produzioni artistiche e culturali dell'\"Harlem Renaissance\" non riuscirono ad eliminare da s\u00e9 i valori tipici degli americani bianchi e tantomeno a rifiutarli completamente. Sotto questo profilo la creazione di un \"Nuovo negro\" come tentarono di fare gli intellettuali di Harlem, \u00e8 stata considerata un fallimento.\nLe creazioni dell'\"Harlem Renaissance\" si rivolgevano ad un pubblico misto e variegato. La letteratura si rivolgeva sia alla classe media afroamericana che ai bianchi. Riviste come \"The Crisis\", il mensile del NAACP, e \"Opportunity\", rivista ufficiale della National Urban League, ebbero scrittori appartenenti al movimento all'interno della propria redazione, pubblicarono poesie e racconti di scrittori neri e promossero la letteratura afroamericana con articoli, recensioni e premi letterari a cadenza annuale. Per quanto importanti queste modalit\u00e0 di pubblicazione fossero, tuttavia il movimento si affid\u00f2 pesantemente anche a case editrici bianche e a riviste di propriet\u00e0 bianca. Di fatto, il maggior successo dell'\"Harlem Renaissance\" fu riuscire ad aprire a questi scrittori le porte dell'editoria ufficiale, anche se i rapporti tra gli scrittori stessi e gli editori e pubblico bianchi talvolta furono conflittuali. W.E.B. Du Bois non si oppose al rapporto tra scrittori neri ed editori e pubblico bianchi, ma fu critico nei confronti di opere come il bestseller di Claude McKay \"Home to Harlem\" (1928) perch\u00e9 a suo giudizio soddisfaceva \"la pruriginosa domanda da parte di lettori e editori bianchi di descrizioni della lascivia dei neri\". Langston Hughes si fece portavoce della maggior parte degli scrittori ed artisti quando, nel suo saggio \"The Negro Artist and the Racial Mountain\" (1926), scrisse che l'arte nera era fatta per esprimersi liberamente, senza curarsi di cosa pensasse il pubblico nero n\u00e9 quello bianco.\nAnche i musicisti afroamericani suonavano e si esibivano per un pubblico misto. I cabaret e i club di Harlem attraevano sia i residenti del quartiere che i newyorkesi bianchi. Il celebre Cotton Club, dove suonava Duke Ellington, rappresent\u00f2 l'apice di questo fenomeno, in quanto metteva in scena uno spettacolo nero per un pubblico esclusivamente bianco. Alla fine, i musicisti e uomini di spettacolo neri di maggior successo, che puntavano al grande pubblico, si trasferirono ad esibirsi nel centro della citt\u00e0.\nAlcuni aspetti dell'\"Harlem Renaissance\" furono accettati senza porsi domande, senza un dibattito e senza indagarvi a sufficienza. Uno di questi fu il futuro del \"Nuovo negro\"\". Gli artisti e gli intellettuali del movimento si limitarono ad accettare e ripetere i principi del progressismo statunitense e la sua fiducia in un democratico processo di riforme, nella sua convinzione che l'arte e la letteratura fossero degli agenti per il cambiamento e nella quasi acritica convinzione in s\u00e9 stesso e nel proprio futuro. La prospettiva progressista rese gli intellettuali neri - come d'altronde la loro controparte bianca - completamente impreparati al durissimo shock della grande depressione e l'\"Harlem Renaissance\" fin\u00ec improvvisamente a causa delle sue troppo semplicistiche convinzioni riguardo alla centralit\u00e0 della cultura, vista come distinta dall'economia e dalle realt\u00e0 sociali.\nTuttavia quella che emerge come principale critica all'\"Harlem Renaissance\" \u00e8 che mentre la cultura afroamericana venne assorbita dalla cultura dominante americana, si cre\u00f2 una strana separazione tra la comunit\u00e0 nera e la cultura statunitense. Dato che le radici degli afroamericani risalivano all'inizio della tratta degli schiavi, nei primi anni del XVII secolo, la loro \"Weltanschauung\" e chiaramente quella di nativi del paese. I neri, a differenza di altri immigrati, non possedevano un passato vicino, una storia o una cultura da celebrare, dal momento che intere generazioni li separavano dalle loro radici africane. Le implicazioni positive dell'essere dei nativi americani non furono per\u00f2 mai apprezzate dalla comunit\u00e0. Non colsero un concetto molto semplice: la storia e la cultura degli afroamericani sono americane molto pi\u00f9 di quelle di qualsiasi altro gruppo etnico degli Stati Uniti.\nInfluenza sulla cultura attuale.\nL'\"Harlem Renaissance\" ha cambiato per sempre le dinamiche delle arti e della letteratura afroamericane negli Stati Uniti. Gli scrittori del periodo successivo, gli trenta e quaranta trovarono editori e pubblico pi\u00f9 aperti e ben disposti verso la letteratura afroamericana di quanto lo fossero all'inizio del secolo. Inoltre l'esistenza stessa di un corpus letterario afroamericano, nato in quel periodo, spinse scrittori come Ralph Ellison e Richard Wright ad inseguire una carriera in ambito letterario, anche se si definivano contrari alle varie ideologie e al modo di scrivere del periodo. Anche la diffusione della letteratura afroamericana degli anni ottanta e novanta, grazie e a scrittori come Alice Walker e Toni Morrison, vede le proprie radici nella fioritura letteraria dell'\"Harlem Renaissance\". L'influenza delle sue tematiche e la ricchezza della cultura afroamericana sono state poi espresse anche attraverso nuove forme d'arte e comunicazione, come si pu\u00f2 ad esempio vedere nei film del regista Spike Lee.\nL'influenza dell'\"Harlem Renaissance\" non rimase confinata agli Stati uniti: gli scrittori Claude McKay, Langston Hughes e Countee Cullen, l'attore e musicista Paul Robeson, la ballerina Jos\u00e9phine Baker e altri viaggiarono in Europa, ottenendo all'estero una popolarit\u00e0 uguale e talvolta superiore a quella di cui godevano nel proprio paese. I fondatori del movimento della \"Negritudine\" nei Caraibi francesi trassero le proprie idee direttamente da Hughes e McKay. Lo scrittore sudafricano Peter Abrahams cit\u00f2 la scoperta, fatta in giovent\u00f9, dell'antologia \"The New Negro\" come l'evento che lo spinse ad intraprendere la carriera dello scrittore. Per migliaia di neri in tutto il mondo l'\"Harlem Renaissance\" ha rappresentato la prova del fatto che i bianchi non detengono un monopolio sulla cultura e sulla letteratura."}
{"id": "2151668", "revid": "287204", "url": "https://it.wikipedia.org/wiki?curid=2151668", "title": "Otto Stahn", "text": "Biografia.\nOtto Stahn studi\u00f2 alla Berliner Bauakademie; suo maestro fu Johannes Otzen. Dopo gli studi universitari, si dedic\u00f2 alla direzione dei lavori per la costruzione della linea ferroviaria nella citt\u00e0 di Magdeburgo e realizz\u00f2 i progetti per la costruzione delle stazioni ferroviarie di Magdeburgo, Halle e Stralsund. Dopo un anno di permanenza in Italia, dal 1888 al 1897 fu attivo come consulente architetto per il comune di Berlino.\nNei primi due anni della sua attivit\u00e0 a Berlino. visse al numero 16 di Markgrafenstra\u00dfe.\nAccanto all'occupazione stabile per la citt\u00e0 di Berlino, Otto Stahn lavor\u00f2 anche come insegnante presso il regio istituto G\u00e4rtnerlehranstalt, posto nel quartiere Dahlem di Berlino. \nNell'ambito dell'architettura dei giardini egli figura anche come autore in una pubblicazione\nNel periodo di attivit\u00e0 a Berlino, Otto Stahn fu costantemente impegnato per la progettazione dal punto di vista artistico dei nuovi ponti di Berlino. Fra i ponti da lui ideati si ricordano Lutherbr\u00fccke, Moltkebr\u00fccke, Moabiter Br\u00fccke, Weidendammer Br\u00fccke cos\u00ec come Gertraudenbr\u00fccke. Il progetto per la Oberbaumbr\u00fccke si deve sempre a lui. Come architetto egli \u00e8 stato anche coinvolto nella progettazione del viadotto ferroviario da Oberbaumbr\u00fccke fino alla stazione ferroviaria di Warschauer Stra\u00dfe ed anche con la realizzazione degli edifici nei pressi di Urbanhafen, un attracco sui canali del quartiere di Kreuzberg.\nPer il rettore della \"Technischen Hochschule\", Heinrich M\u00fcller-Breslau, Otto Stahn progett\u00f2 la casa di campagna a Grunewald (1893/94); \nFra i tanti progetti di Otto Stahn \u00e8 annoverato anche quello per la Andreaskirche nel quartiere Dahlem di Berlino(1895/96). Il progetto fu concepito con il suo maestro Johannes Otzen. \nAltri progetti riguardano il basamento per la Berolina, la statua dalle fattezze femminili una volta collocata ad Alexanderplatz e che simboleggiava Berlino, e soprattutto, la realizzazione di fontane.\nOtto Stahn fu seppellito nel nuovo cimitero di Wannsee. La cappella di questo cimitero \u00e8 opera sua."}
{"id": "2151670", "revid": "767487", "url": "https://it.wikipedia.org/wiki?curid=2151670", "title": "Itbayat", "text": "Itbayat \u00e8 una municipalit\u00e0 di Quinta classe delle Filippine, situata nella Provincia di Batanes, nella Regione della Valle di Cagayan.\nItbayat \u00e8 formata da 5 baranggay:"}
{"id": "2151672", "revid": "43530", "url": "https://it.wikipedia.org/wiki?curid=2151672", "title": "Concia delle pelli", "text": ""}
{"id": "2151673", "revid": "33689", "url": "https://it.wikipedia.org/wiki?curid=2151673", "title": "Flamine quirinale", "text": "Il Flamine quirinale (in latino \"Flamen Quirinalis\") era il sacerdote (flamine) dell'antica Roma preposto al culto di Quirino e celebrava i riti delle festivit\u00e0 dei Quirinalia, dei Consualia estivi, dei Robigalia e dei Larentalia.\nLa partecipazione ai Consualia del 21 agosto \u00e8 testimoniata da un passo di Tertulliano nel quale il sacrificio sull'altare sotterraneo di Conso, nel Circo Massimo, viene celebrato dal flamine Quirinale e dalle Vestali. Secondo Kurt Latte tale testimonianza non sarebbe attendibile per tutta una serie di errori e confusioni che Tertulliano avrebbe fatto fra questa festivit\u00e0 e le Opeconsiva del 25 agosto ma Georges Dum\u00e9zil respinge questa obiezione come contraria alla logica.\nLa presenza del flamine Quirinale ai Robigalia \u00e8 testimoniata da Ovidio: \"edidit haec flamen verba, Quirine, tuus\", \"il tuo flamine, o Quirino, pronunci\u00f2 queste parole\", ma anche questa \u00e8 contestata da Latte perch\u00e9 Ovidio sbaglia il nome della divinit\u00e0 (la chiama Robigo anzich\u00e9 Robigus) e la localizzazione della cerimonia (che pone lungo la via Nomentana, anzich\u00e9 al quinto miglio della via Claudia come sappiamo dai Fasti Prenestini); secondo Dum\u00e9zil per\u00f2 questi sono solo aspetti secondari mentre l'essenziale non pu\u00f2 essere stato alterato da Ovidio senza evitare di stravolgere tutto il brano.\nLa presenza del flamine Quirinale ai Larentalia \u00e8 testimoniata da Gellio:\nInoltre Plutarco menziona il sacerdote di Ares, che secondo Dum\u00e9zil potrebbe essere un'approssimazione per il dio Enyalios, nel quale i Greci identificavano il romano Quirino. Anche Macrobio cita un flamine senza specificare a quale divinit\u00e0 appartenga. Secondo Dum\u00e9zil, la menzione del flamine Quirinale ai riti di Larentalia non pu\u00f2 essere un errore di Gellio perch\u00e9 il suo passo sui Larentalia \u00e8 troppo dettagliato e preciso per non essere considerato attendibile.\nNel 189 a.C. il flamine Quirinale Quinto Fabio Pittore fu nominato pretore e gli fu assegnata la provincia di Sardegna, ma il pontefice massimo Publio Licinio gli imped\u00ec di raggiungere la provincia per non dover trascurare i suoi impegni religiosi, cosicch\u00e9 il flamine fu costretto a rinunciare all'incarico militare e a rimanere a Roma dove gli fu assegnata la pretura peregrina."}
{"id": "2151674", "revid": "86343", "url": "https://it.wikipedia.org/wiki?curid=2151674", "title": "Santo Domingo de Basco", "text": ""}
{"id": "2151678", "revid": "767487", "url": "https://it.wikipedia.org/wiki?curid=2151678", "title": "Ivana (Batanes)", "text": "Ivana \u00e8 una municipalit\u00e0 di Sesta classe delle Filippine, situata nella Provincia di Batanes, nella Regione della Valle di Cagayan.\nIvana \u00e8 formata da 4 baranggay:"}
{"id": "2151679", "revid": "729019", "url": "https://it.wikipedia.org/wiki?curid=2151679", "title": "Mundesley", "text": "Mundesley \u00e8 un paese di 2.695 abitanti della contea del Norfolk, in Inghilterra."}
{"id": "2151684", "revid": "729019", "url": "https://it.wikipedia.org/wiki?curid=2151684", "title": "Great Yarmouth", "text": "Great Yarmouth, detta anche Yarmouth, \u00e8 una citt\u00e0 di 47.288 abitanti della contea del Norfolk, in Inghilterra. \nStoria.\nInsieme a King's Lynn \u00e8 stata la prima citt\u00e0 della storia ad essere colpita da un bombardamento aereo diretto sulla popolazione. Accadde il 19 gennaio 1915 quando un attacco di Zeppelin tedeschi caus\u00f2 la morte di oltre venti persone."}
{"id": "2151685", "revid": "729019", "url": "https://it.wikipedia.org/wiki?curid=2151685", "title": "North Walsham", "text": "North Walsham \u00e8 un paese di 11.998 abitanti della contea del Norfolk, in Inghilterra."}
{"id": "2151686", "revid": "245802", "url": "https://it.wikipedia.org/wiki?curid=2151686", "title": "Paperino e l'anello maledetto", "text": "Paperino e l'anello maledetto (\"The Mummy's Ring\") \u00e8 una storia di 28 tavole scritta da Carl Barks. Per ridigere questa storia prende spunto dal film \"La mummia\", mentre l'ambiente \u00e8 quello espresso da B. Anthony Stewart sul \"National Geographic Magazine\". Molti monumenti che si intravedono nella storia esistono: la piramide del faraone Snefru a Meidum, la piramide a gradoni di Saqqara, il tempio di Hatshepsut a Deir el-Bahari, le due statue di Amenhotep III a Luxor, (i Colossi di Memnone).\nTrama.\nPaperino e i suoi nipoti Qui, Quo e Qua passeggiano nel museo di Paperopoli attirate da alcune mummie egizie, durante la visita ricevono un antico e misterioso anello, subito dopo Qui viene rapito. Si pensa che il responsabile sia l'emiro di El Dagga, partono subito cercando lo scomparso e dopo numerose avventure lo ritrovano."}
{"id": "2151688", "revid": "287204", "url": "https://it.wikipedia.org/wiki?curid=2151688", "title": "Sheringham", "text": "Sheringham \u00e8 un paese di 7.143 abitanti della contea del Norfolk, in Inghilterra."}
{"id": "2151690", "revid": "192549", "url": "https://it.wikipedia.org/wiki?curid=2151690", "title": "Eraclio di Gerusalemme", "text": ""}
{"id": "2151694", "revid": "729019", "url": "https://it.wikipedia.org/wiki?curid=2151694", "title": "Snettisham", "text": "Snettisham \u00e8 un paese di 2.374 abitanti della contea del Norfolk, in Inghilterra."}
{"id": "2151697", "revid": "767487", "url": "https://it.wikipedia.org/wiki?curid=2151697", "title": "Thetford", "text": "Thetford \u00e8 una cittadina di abitanti della contea del Norfolk, in Inghilterra.\nNel 1737 vi nacque Thomas Paine."}
{"id": "2151702", "revid": "729019", "url": "https://it.wikipedia.org/wiki?curid=2151702", "title": "Trunch", "text": "Trunch \u00e8 un paese di 805 abitanti della contea del Norfolk, in Inghilterra."}
{"id": "2151705", "revid": "92723", "url": "https://it.wikipedia.org/wiki?curid=2151705", "title": "Thun", "text": "Thun (toponimo tedesco; in francese \"Thoune\", in italiano \"Thuno\", desueto) \u00e8 un comune svizzero di 43\u00a0743 abitanti del Canton Berna, nella regione dell'Oberland (circondario di Thun, del quale \u00e8 il capoluogo); ha lo status di citt\u00e0.\nGeografia fisica.\nLa citt\u00e0 sorge nel punto in cui il fiume Aar fuoriesce dal Lago di Thun, 30\u00a0km circa a sud di Berna.\nStoria.\nNel 1913 ha inglobato il comune soppresso di Goldiwil, nel 1920 quello di Str\u00e4ttligen (con le sue frazioni Allmendingen, Buchholz, Gwatt, Scherzligen e Schoren). Thun \u00e8 stata il capoluogo dell'omonimo distretto fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nQuartieri.\nI quartieri di Thun sono:\nInfrastrutture e trasporti.\nThun \u00e8 servita dall'omonima stazione sulle ferrovie Berna-Thun, G\u00fcrbetalbahn, Burgdorf-Thun e Thunerseebahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nThun \u00e8 sede di varie squadre sportive, tra le quali il Fussballclub Thun 1898 (calcio), il SC Thunerstern Rollhockey (hockey su pista), i Thun Tigers (football americano) e il Wacker Thun (pallamano)."}
{"id": "2151708", "revid": "287204", "url": "https://it.wikipedia.org/wiki?curid=2151708", "title": "Jarno Muller", "text": ""}
{"id": "2151709", "revid": "1543377", "url": "https://it.wikipedia.org/wiki?curid=2151709", "title": "Bernhard Hennen", "text": "Biografia.\nBernhard Hennen nasce a Krefeld nel 1966 ed ivi risiede con la moglie e la figlia. Segu\u00ec gli studi di germanistica e storia. Successivamente lavor\u00f2 sia come moderatore radiofonico che come giornalista al di fuori dell'Europa. \nEsordisce come scrittore nel 1993 scrivendo un ciclo chiamato \"Das Jahr des Greifen\" (L'anno del Grifone) insieme a Wolfgang Hohlbein. In seguito scrisse altri libri fantasy da solo. Recentemente ha avuto molto successo in Germania con il ciclo di libri sugli elfi: \"Gli elfi\", \"Gli elfi d'inverno\", \"La luce degli Elfi\"."}
{"id": "2151712", "revid": "729019", "url": "https://it.wikipedia.org/wiki?curid=2151712", "title": "Long Stratton", "text": "Long Stratton \u00e8 un paese di 3.701 abitanti della contea del Norfolk, in Inghilterra."}
{"id": "2151714", "revid": "106908", "url": "https://it.wikipedia.org/wiki?curid=2151714", "title": "Cromer", "text": "Cromer \u00e8 un paese di 7.749 abitanti della contea del Norfolk, in Inghilterra."}
{"id": "2151718", "revid": "74801", "url": "https://it.wikipedia.org/wiki?curid=2151718", "title": "Dereham", "text": "Dereham, nota storicamente anche come East Dereham, \u00e8 una cittadina di abitanti della contea del Norfolk, in Inghilterra.\nEssa \u00e8 famosa per la \"fontana di santa Vitburga\", che sarebbe sgorgata improvvisamente nel 974, sul luogo ove giaceva la salma della santa, deceduta oltre due secoli prima, quando Brithnoth, abate della Cattedrale di Ely, la trafug\u00f2 per trasportarla ad Ely."}
{"id": "2151721", "revid": "21058469", "url": "https://it.wikipedia.org/wiki?curid=2151721", "title": "East Dereham", "text": ""}
{"id": "2151722", "revid": "124504813", "url": "https://it.wikipedia.org/wiki?curid=2151722", "title": "Struttura piramidale delle leghe calcistiche inglesi", "text": "Il sistema delle leghe calcistiche inglesi , noto anche come piramide calcistica inglese , \u00e8 una serie di leghe interconnesse per i club maschili di calcio in Inghilterra, pi\u00f9 cinque squadre dal Galles e una da Guernsey. Il sistema ha un formato \"gerarchico\" con promozione e retrocessione tra i diversi livelli, consentendo anche al pi\u00f9 piccolo club la possibilit\u00e0 teorica di arrivare al massimo livello della piramide, anche se in pratica a una squadra ai livelli inferiori servirebbero almeno due decenni di allenamenti, acquisti e altro costanti e arrivare sempre primi in ogni lega successiva per raggiungere il livello pi\u00f9 alto, e anche allora ci sarebbero altre restrizioni, in particolare per quanto riguarda le strutture dello stadio dei livelli pi\u00f9 alti che potrebbero impedire ad un club di accedere a questi ultimi. Ci sono pi\u00f9 di 140 leghe individuali, che contengono pi\u00f9 di 480 divisioni. \nIl numero esatto di club varia da anno in anno in quanto i club si uniscono e lasciano le leghe, ma una media stimata di 15 club per divisione implica che pi\u00f9 di 7.000 squadre di quasi 5.300 club sono membri di un campionato nella piramide calcistica inglese.\nPoich\u00e9 non esistono definizioni ufficiali di qualsiasi livello inferiore a 11, i riferimenti alla struttura a livello 12 e inferiore non dovrebbero essere considerati definitivi.\nLa piramide per il calcio femminile in Inghilterra si esegue separatamente a nove livelli e alcuni club maschili in Inghilterra giocano al di fuori della piramide calcistica inglese.\nStoria.\nLa Football League \u00e8 stata creata nel 1888 dal dirigente dell'Aston Villa William McGregor. Fu dominata da quei club che avevano giocatori che vi militavano per professione (club professionistici). I dodici membri fondatori consistevano in: sei del Lancashire (Blackburn Rovers, Burnley, Bolton Wanderers, Accrington, Everton e Preston North End) e sei delle Midlands (Aston Villa, Derby County, Notts County, Stoke City, West Bromwich Albion e Wolverhampton Wanderers). Nessuna squadra del sud, inclusa Londra, ha inizialmente partecipato.\nInformazioni sul sistema.\nIl sistema \u00e8 costituito da una piramide di leghe, legate tra loro dal principio della promozione e della retrocessione. Un certo numero di club che hanno avuto maggior successo in ogni campionato pu\u00f2 salire nel campionato superiore, mentre quelli che finiscono in fondo al loro campionato possono trovarsi a retrocedere un livello. Oltre alle prestazioni sportive, la promozione \u00e8 di solito contingente ai criteri stabiliti dalla lega superiore, in particolare per quanto riguarda le strutture e le finanze adeguate.\nIn teoria \u00e8 possibile che una squadra amatoriale arrivi al massimo livello del calcio inglese e diventi campione della Premier League. Anche se questo possa essere improbabile in pratica (almeno, in un breve periodo), certamente c'\u00e8 un movimento significativo all'interno della piramide.\nI primi cinque livelli contengono una sola divisione ciascuno e sono nazionali. Al di sotto di questi, i livelli hanno progressivamente pi\u00f9 leghe parallele, ognuna delle quali copre aree geografiche progressivamente pi\u00f9 piccole. Molti campionati hanno pi\u00f9 di una divisione. Ai livelli pi\u00f9 bassi l'esistenza di leghe diventa intermittente, anche se in alcune delle aree pi\u00f9 densamente popolate ci sono leghe pi\u00f9 di venti livelli al di sotto della Premier League. Ci sono anche leghe in varie parti del paese che non sono ufficialmente parte del sistema in quanto non hanno accordi formali con altri campionati, ma sono riconosciuti a vari livelli da associazioni di calcio di contea. I club provenienti da questi campionati possono, se rispettano lo standard adeguato di gioco e dispongono di strutture adeguate, entrare in una lega che fa parte della piramide.\nI sette livelli immediatamente sotto la Premier League e la Football League sono conosciuti come il National League System e sono sotto la giurisdizione della Football Association. Nella pi\u00f9 recente importante riorganizzazione, due nuove leghe sono state inseriti al livello sei - Conference North e Conference South (ora Conference North e South) - spostando le prime divisioni della Southern League, Isthmian League e Northern Premier League fino al livello sette. Nel maggio 2014 la Fotball Association ha annunciato piani provvisori per una nuova divisione tra la Football League e la National League che includerebbe squadre \"B\" di club di livello superiore. Pi\u00f9 tardi hanno rinnegato il piano per includere le squadre \"B\" e, poco dopo, hanno rifiutato l'idea. \nIl sistema di lega di calcio inglese non include la versione amatoriale del gioco (che spesso si chiama \"The Sunday's Football\"). Queste leghe sono entit\u00e0 indipendenti senza promozione o retrocessione che coinvolgono la piramide calcistica. Tuttavia, alcuni club del Sunday's Football si possono unire alle leghe della piramide se desiderano progredire pi\u00f9 in alto. Ci sono anche alcune leghe del \"Saturday's Football\" che non sono ufficialmente parte della piramide, anche se le squadre di queste leghe spesso lasciano queste per le leghe della piramide. La FA ha ammesso una lega del \"Saturday's Football\" precedentemente non promozionale, la Lega Lincolnshire, entrata nella piramide nel maggio 2017.\nStruttura.\nAl vertice c'\u00e8 la Premier League (livello 1, spesso chiamato \"top flight\"), contenente 20 club, che, fino alla stagione 2010-11 , avevano sede in Inghilterra. Tuttavia, due squadre gallesi (Swansea City e Cardiff City) hanno aderito alla stagione 2011-12 e alla stagione 2013-14 ; Anche se da allora Cardiff City \u00e8 stata relegata alla Football League Championship, Swansea City \u00e8 rimasta in prima linea fin dalla sua promozione. Sotto la Premier League c'\u00e8 la English Football League (EFL), divisa in tre divisioni di 24 club ciascuno: la Football League Championship (livello 2), la Football League One (Livello 3) e la Football League Two (livello 4). I 92 club della Premier League e della EFL sono tutti club professionistici a tempo pieno. Sono spesso chiamati club di \"Lega\" perch\u00e9, prima della costituzione della Premier League nel 1992, l'EFL includeva tutti i 92 club, in quattro divisioni. I club al di fuori di questo gruppo si riferiscono a club non di lega, anche se giocano la maggior parte del loro calcio in competizioni di lega.\nIl campionato non di lega \u00e8 la National League. Contiene una divisione nazionale (National League) di 24 club (livello 5) ed \u00e8 il livello pi\u00f9 basso con un solo campionato nazionale. Ci sono due divisioni al livello 6, una che copre il nord (National League North) e una che copre il sud (National League South), con 22 club ciascuno. Alcuni di questi club sono professionisti a tempo pieno e gli altri sono semi-professionisti. Sotto la National League, alcuni dei club pi\u00f9 forti sono semi-professionistici, ma continuando a scendere i livelli, presto tutti i club sono dilettantistici. Le leghe inferiori tendono anche a soddisfare regioni geografiche progressivamente pi\u00f9 piccole.\nSuccessivamente della National League ci sono tre campionati regionali, ognuno associato a diverse aree geografiche, anche se esiste una sovrapposizione. Sono la Northern Premier League (che copre il nord dell'Inghilterra e il Galles del nord), la Southern Football League (che copre le Midlands, sud e sud-ovest dell'Inghilterra e il Galles meridionale) e la Isthmian League Premier Division (che copre il sud-est dell'Inghilterra). Tutti i campionati hanno una o pi\u00f9 Premier Division di 22 squadre (livello 7). Sotto queste, e suddivisi per regione, ci sono la Northern Premier League e la Southern Football League e la Isthmian Football League che dispongono di otto divisioni parallele di 20 squadre (livello 8). Il livello 9 contiene le divisioni principali di un grande gruppo di quattordici leghe subregionali. Ognuno di questi campionati ha un set di divisioni diverso, ma tutti hanno una cosa in comune: ci sono ancora pi\u00f9 leghe sotto di esse, ognuna delle quali copre livelli pi\u00f9 piccoli e minori.\nLa piramide.\nNella tabella sottostante \u00e8 riportata l'attuale struttura del sistema calcistico inglese. Per ogni divisione vengono riportati il nome ufficiale, il nome dello sponsor (che pu\u00f2 variare di anno in anno) e il numero di squadre che partecipano al campionato."}
{"id": "2151724", "revid": "729019", "url": "https://it.wikipedia.org/wiki?curid=2151724", "title": "Thorpe St Andrew", "text": "Thorpe St Andrew \u00e8 un paese di 13.762 abitanti della contea del Norfolk, in Inghilterra."}
{"id": "2151726", "revid": "75435", "url": "https://it.wikipedia.org/wiki?curid=2151726", "title": "Sviluppo (psicologia)", "text": ""}
{"id": "2151729", "revid": "79520", "url": "https://it.wikipedia.org/wiki?curid=2151729", "title": "Combined Counties League", "text": ""}
{"id": "2151731", "revid": "79520", "url": "https://it.wikipedia.org/wiki?curid=2151731", "title": "Southern League (calcio)", "text": ""}
{"id": "2151732", "revid": "15756", "url": "https://it.wikipedia.org/wiki?curid=2151732", "title": "Hayes (Hillingdon)", "text": "Hayes \u00e8 una citt\u00e0 periferica di Londra, amministrativamente ricompreso nel Distretto di Hillingdon.\nHayes \u00e8 conosciuta per essere stata la sede della EMI. Le parole \"Hayes, Middlesex\" compaiono sul retro degli album dei Beatles Sgt. Pepper's Lonely Hearts Club Band, prodotto nella vecchia fabbrica di vinile della citt\u00e0; un \"disco d'oro\" posto al centro della citt\u00e0 il 1\u00ba giugno 2017 ricorda il cinquantesimo anniversario della realizzazione di questo album avvenuta ad Hayes nel 1967. La citt\u00e0 \u00e8 la sede britannica di aziende tra cui: Heinz e Fujitsu. "}
{"id": "2151734", "revid": "726373", "url": "https://it.wikipedia.org/wiki?curid=2151734", "title": "Troma's Edge TV", "text": "Troma's Edge TV \u00e8 una serie televisiva, composta da trenta episodi, creata da Lloyd Kaufman nel 2000 e prodotta dalla Troma per il canale televisivo britannico Channel 4.\nTrama.\nI trenta episodi della serie vertono sulla commedia, riproponendo alcuni storici personaggi della Troma, come il Sergente Kabukiman, protagonista del film \"Sgt. Kabukiman N.Y.P.D.\".\nInoltre la serie presenta la versione Troma della morte di Lady Diana e una lezione su come abbordare una prostituta. Quest'ultimo episodio fu censurato nel Regno Unito.\nAltri episodi della serie mostrano in maniera politicamente scorretta e demenziale episodi di cannibalismo tra cani, una mucca che si masturba e sequenze lesbo, decapitazioni e personaggi demenziali quali \"il Cowboy Nudo\", il \"Gatto Scopatore\" e il \"Tony Danza Urlante\"."}
{"id": "2151736", "revid": "1543377", "url": "https://it.wikipedia.org/wiki?curid=2151736", "title": "Sistema particellare", "text": "Un sistema particellare (in inglese \"particle system\") \u00e8 una tecnica, propria della game physics, motion graphics e computer grafica, che impiega una vasto numero di piccolissime sprites, modelli 3D, o altri oggetti grafici per simulare certi tipi di fenomeni \"fuzzy\", che sarebbero altrimenti molto complicati da riprodurre con tecniche di rendering convenzionali - spesso sistemi molto caotici, fenomeni naturali, o processi causati da reazioni chimiche.\nStoria.\nI sistemi particellari furono utilizzati per la prima volta nella computer grafica da William Reeves nel 1983, per modellare un muro di fuoco per il film \"Star Trek II: L'ira di Khan\". Dato che i sistemi particellari consistono in una tecnica di modellazione volumetrica, essi sono usato molto comunemente per rappresentare fenomeni naturali volumetrici come fuoco, acqua, nuvole, neve e pioggia (Reeves 1983). I sistemi particellari strutturati, un'estensione dei sistemi particellari, sono stati utilizzati inoltre per modellare l'erba e gli alberi da Reeves e Blau nel 1985.\nEsempi di fenomeni che oggi sono comunemente riprodotti usando un sistema particellare includono fuoco, esplosioni, fumo, movimento dell'acqua (come in una cascata), scintille, foglie in caduta, cadute di rocce, nuvole, nebbia, neve, polvere, code di stelle cadenti, stelle e galassie, o effetti visuali astratti come tracce di bagliori, incantesimi magici, ecc... - tutti questi usano particelle che svaniscono velocemente e sono poi riemesse dalla sorgente dell'effetto. Ma i sistemi particellari possono essere utilizzati anche per capelli o erba.\nAspetti teorici.\nPossiamo dire che quella dei sistema particellari sia una tecnica di modellazione procedurale. Un sistema particellare \u00e8 rappresentato da un'ampia collezione (nuvola) di particelle geometriche veramente semplici che cambiano stocasticamente nel tempo. Pertanto, i sistemi particellari fanno uso di un ampio database di primitive geometriche per rappresentare oggetti naturali (\"fuzzy objects\"), ma l'animazione, posizione, nascita e morte delle particelle che rappresentano l'oggetto sono controllate algoritmicamente. Come in altre tecniche di modellazione procedurale, i sistemi particellari hanno il vantaggio di una amplificazione del database, permettendo al modellista/animatore di specificare e controllare questa nuvola estremamente ampia di particelle geometriche con solamente pochi parametri.\nImplementazione tipica.\nUna particella \u00e8 un elemento visibile soltanto durante il proprio ciclo di vita. Essa ha attributi come la forma (una piccola bitmap), il colore (o surface texture), dimensione, peso, ciclo di vita, e velocit\u00e0. Ognuno di questi pu\u00f2 essere \"fuzzy\", ovvero pu\u00f2 essere specificato attraverso la scelta di un valore centrale e di un intervallo di variabilit\u00e0. Per esempio, il ciclo di vita di una particella pu\u00f2 essere specificato come 60 fotogrammi di animazione \u00b125%, ovvero da 60 - 15 a 60 + 15 fotogrammi.\nTipicamente la posizione del sistema particellare e il movimento nello spazio 3D sono controllati da ci\u00f2 che viene definito un emitter. L'emitter agisce come una sorgente invisibile delle particelle, e la sua posizione nello spazio 3D determina dove esse sono generate e dove si muoveranno. Una regolare mesh 3D, come un cubo o un piano, pu\u00f2 essere usata come emitter; ogni faccia emetter\u00e0 particelle in una direzione perpendicolare alla faccia. L'emitter detiene un set di parametri relativi al comportamento delle particelle. Questi parametri includono un tasso di spawning (cio\u00e8 quante particelle vengono generate per unit\u00e0 di tempo), l'iniziale velocit\u00e0 del vettore delle particelle (il vettore \u00e8 la direzione di emissione subito dopo la generazione), la durata di permanenza della particella (cio\u00e8 quanto tempo ogni particella individuale esiste prima di scomparire), il colore della particella, e tanto altro."}
{"id": "2151737", "revid": "599013", "url": "https://it.wikipedia.org/wiki?curid=2151737", "title": "Angelo Rimbano", "text": "Carriera.\nClub.\nCresciuto nel Padova, pass\u00f2 al nel 1968 in Serie A dopo aver disputato 13 gare con la maglia padovana nel campionato di Serie B 1967-1968. Esord\u00ec in biancorosso, ed in Serie A, il 29 settembre 1968 in Bologna-Varese (1-0). Dopo quattro stagioni a , gioc\u00f2 a Napoli e Bologna, per poi tornare al Franco Ossola nella stagione 1975-1976.\nNazionale.\nConta due presenze nella Nazionale Under-21."}
{"id": "2151740", "revid": "729019", "url": "https://it.wikipedia.org/wiki?curid=2151740", "title": "Mahatao", "text": "Mahatao \u00e8 una municipalit\u00e0 di Sesta classe delle Filippine, situata nella Provincia di Batanes, nella Regione della Valle di Cagayan.\nMahatao \u00e8 formata da 4 baranggay:"}
{"id": "2151746", "revid": "481666", "url": "https://it.wikipedia.org/wiki?curid=2151746", "title": "Ray Anthony", "text": "Biografia.\nA 5 anni Anthony si trasfer\u00ec con la sua famiglia a Cleveland dove cominci\u00f2 a studiare la tromba con suo padre Guerrino (o Quirino) Antonini, che era nato a San Demetrio ne' Vestini (L\u2019Aquila) ed era emigrato in America nel 1914.\nAnthony suon\u00f2 con l'orchestra di Glenn Miller dal 1940 al 1941, prima di arruolarsi nella Marina americana, durante la Seconda guerra mondiale. Dopo la guerra form\u00f2 il suo gruppo musicale: la \"Ray Anthony Orchestra\", che divenne molto popolare negli anni cinquanta, con incisioni che includono le canzoni classiche ballabili come \"The Bunny Hop\" e \"Hokey Pokey\" nonch\u00e9 il tema musicale Dragnet.\nDal 1953-54 Anthony fu il direttore musicale della serie televisiva TV's Top Tunes, e apparve nel film \"Pap\u00e0 Gambalunga\" (1955), interpretato da Fred Astaire. Nello stesso anno Anthony spos\u00f2 il sex symbol dell'epoca, l'attrice Mamie Van Doren, e intraprese una breve carriera d'attore. Apparve infatti in diversi film durante gli anni cinquanta, tra cui \"I cinque penny\" (1959), in cui fece la parte di Jimmy Dorsey) e in \"Operazione segreta\" (1958) e \"Girls Town\" (1959), entrambi a fianco della Van Doren.\nAnthony divorzi\u00f2 dalla Van Doren nel 1961, mentre la sua breve carriera d'attore terminava. Prosegu\u00ec comunque continu\u00f2 il suo percorso artistico musicale ed ebbe un altro successo discografico con il tema da Peter Gunn, composto da Henry Mancini, anche lui musicista d'origini abruzzesi.\nAnthony \u00e8 stato onorato con una stella nel Hollywood Walk of Fame.\nAnthony \u00e8 stato attivo a tutto il 2006 come bandleader e musicista."}
{"id": "2151748", "revid": "466539", "url": "https://it.wikipedia.org/wiki?curid=2151748", "title": "Il ragazzo", "text": "Il ragazzo (titolo originale \"The Beautiful Boy\") \u00e8 un libro di Germaine Greer, pubblicato nel 2003.\nTrama.\nIl libro \u00e8 scritto con l'intento di mostrare la bellezza maschile nei tempi alle donne, e quindi si mostrano dipinti, statue e fotografie.\nCritica.\nLa copertina originale ritraeva Bj\u00f6rn Andr\u00e9sen, un attore e musicista svedese, ma l'inserimento di tale foto non aveva ottenuto il suo consenso."}
{"id": "2151749", "revid": "550667", "url": "https://it.wikipedia.org/wiki?curid=2151749", "title": "Geronticus eremita", "text": "L'ibis eremita (Geronticus eremita ) \u00e8 un uccello pelecaniforme della famiglia dei Treschiornitidi.. \u00c8 una specie in pericolo di estinzione.\nUn tempo la specie era piuttosto diffusa lungo le zone rocciose e le scogliere di Europa meridionale, Medio Oriente e Nordafrica. Il declino numerico dell'ibis eremita \u00e8 cominciato secoli fa e almeno fino ai primi del '900 le sue cause sono ignote: dall'inizio del XX secolo per\u00f2 la popolazione di ibis ha subito un calo drastico, pari al 98% circa, dovuto alla combinazione di vari fattori, \"in primis\" la caccia di frodo, ma anche la distruzione dell\"'habitat\" per far posto ad allevamenti e piantagioni di tipo intensivo, l'utilizzo di fitofarmaci, il disturbo delle rotte migratorie e delle colonie riproduttive a causa dell'eccessiva antropizzazione.\nAttualmente l'ibis eremita \u00e8 scomparso dalla maggior parte dell\"'habitat\" originario e allo stato selvatico ne rimangono solo poche colonie isolate in Marocco e Siria (dove peraltro \u00e8 stato riscoperto solo nel 2002), per un totale mondiale di circa 550 individui selvatici. Oltre alle colonie selvatiche sono per\u00f2 presenti, specialmente in Europa, colonie semiselvatiche o in cattivit\u00e0 di questi uccelli per un totale di un migliaio di esemplari circa: a partire da queste sono in fase di studio o di attuazione vari programmi di reintroduzione dell'ibis eremita nel suo ambiente originario.\nTassonomia.\nSi tratta di un ibis, e come tale appartiene alla famiglia dei Threskiornithidae ed in particolare alla sottofamiglia dei Threskiornithinae, comprendente le varie specie di ibis. Nell'ambito di questa sottofamiglia, l'ibis eremita occupa un genere a parte, \"Geronticus\", che condivide con una sola altra specie vivente, l'ibis calvo (\"Geronticus calvus\"): le due specie si differenziano dagli altri ibis per alcune caratteristiche fisiche (la nudit\u00e0 della testa, fatta eccezione per la nuca che \u00e8 ricoperta di penne) e biologiche (tendenza a vivere in ambienti semiaridi piuttosto che umidi ed a nidificare in zone rocciose anzich\u00e9 sugli alberi).\nIl nome del genere, \"Geronticus\", deriva dal greco antico \"\u03b3\u03ad\u03c1\u03c9\u03bd\" (\"geron\", col significato di \"anziano nell'aspetto\") e si riferisce all'aspetto arcigno ed alla testa glabra e rugosa di questi animali, che in qualche modo ricorda la testa pelata di una persona anziana: il nome della specie, \"eremita\", deriva invece dal latino, a sua volta mutuato dal greco antico \"\u1f10\u03c1\u03b7\u03bc\u03af\u03b1\" (\"eremia\", col significato di \"deserto\" o \"solitudine\"), in riferimento ai luoghi aridi e rocciosi che la specie elegge a propria dimora.\nLa prima illustrazione di un ibis eremita risale al 1555, quando il naturalista svizzero Conrad Gessner mostra uno di questi animali nel bestiario \"Historiae animalium\", descrivendolo come \"Corvo sylvatico\".\nNel 1758 la specie \u00e8 fra le prime ad essere classificata secondo la nomenclatura binomiale da Linneo, che nella prima edizione del \"Systema naturae\" le assegna prima il nome di \"Corvus sylvaticus\", in accordo con Gessner, ed in seguito ribattezza la specie \"Upupa eremita\". Bisogner\u00e0 attendere il 1832 perch\u00e9 l'erpetologo tedesco Johann Georg Wagler riclassifichi la specie, ascrivendola all'attuale genere.\nI primi resti fossili ascrivibili a questi animali risalgono ad un periodo compreso fra la fine del Pliocene e l'inizio del Pleistocene (1,8 milioni di anni fa), e sono stati rinvenuti in Spagna meridionale: altri resti di ibis eremiti sono stati rinvenuti in giacimenti risalenti al medio Pleistocene (900.000 anni fa) in Sicilia ed in rocce risalenti all'Olocene (10.000 anni fa) nel sud della Francia.\nUna specie preistorica molto simile all'ibis eremita, denominata \"Geronticus balcanicus\", \u00e8 stata rinvenuta in strati pliocenici in Bulgaria: anche i resti di ibis rinvenuti in Sicilia potrebbero appartenere a questa specie, dalla quale tuttavia molto probabilmente avrebbe avuto origine l'attuale ibis eremita, a partire da popolazioni sud-europee o mediorientali.\nAttorno ai 400 anni fa hanno cominciato a differenziarsi due popolazioni distinte di ibis eremita, una cosiddetta orientale in Turchia e l'altra occidentale in Marocco. Esse parrebbero presentare differenze a livello morfologico, ecologico ed anche genetico: in particolare, la differenza principale fra le due popolazioni starebbe in una mutazione del DNA mitocondriale, ed in particolare a livello del gene legato al citocromo b. Tuttavia, attualmente gli studiosi tendono a non guardare alle due popolazioni come due sottospecie differenti: fra l'altro, sarebbe molto arduo stabilire quale delle due eventuali sottospecie sia quella nominale, in quanto la prima descrizione della specie venne fatta a partire da un esemplare di provenienza svizzera, perci\u00f2 di sottospecie ignota in quanto la popolazione svizzera di ibis eremita \u00e8 estinta da tempo.\nDistribuzione e habitat.\nUn tempo l'areale dell'ibis eremita era molto esteso: lo si trovava praticamente in tutto il Nordafrica ed il Medio Oriente, oltre che nelle aree montane e nelle scogliere dell'Europa meridionale, ma anche in Svizzera, Austria e Germania: Gessner era svizzero e si bas\u00f2 su un esemplare catturato nei pressi del suo paese per descrivere la specie. Numerose colonie erano situate lungo il Danubio ed il Rodano.\nAttorno ai 300 anni fa, per\u00f2, la specie si avvi\u00f2 verso un lento ed inesorabile declino che ne caus\u00f2 la sparizione prima dall'Europa centrale, poi dall'Europa meridionale.\nIn Nordafrica, la popolazione di questi uccelli \u00e8 rimasta invece piuttosto stabile fino alla met\u00e0 del XX secolo, quando anche qui vi \u00e8 stata una diminuzione costante del numero di ibis eremita: l'ultima colonia algerina di questi uccelli \u00e8 scomparsa alla fine degli anni ottanta, mentre in Marocco si \u00e8 passati dalle 38 colonie nidificanti censite nel 1940 alle 15 del 1975. L'ultima colonia presente sui Monti dell'Atlante non ha pi\u00f9 fatto ritorno dalla migrazione nel 1989.\nAttualmente la stragrande maggioranza di questi uccelli \u00e8 concentrata in Marocco, dove sono state censite tre colonie nidificanti nel Parco nazionale di Souss-Massa ed una grossa colonia alla foce dello Oued Tamri, nei pressi di Agadir, per un totale di circa 700 esemplari nel 2019: fra i due siti vi \u00e8 un costante scambio naturale di individui.\nUn'altra colonia di ibis eremita \u00e8 presente in Turchia, nei pressi della cittadina di Bire\u00e7ik nel sud-est del Paese, dove si \u00e8 conservata per secoli grazie alla protezione delle autorit\u00e0 religiose locali, in quanto la migrazione annuale degli ibis tradizionalmente guida i pellegrini \"hajj\" verso La Mecca: ancora oggi esiste una festa che celebra il ritorno di questi animali dalla migrazione verso sud. La colonia turca contava circa 3000 ibis eremiti fino agli anni settanta: in seguito il numero di esemplari di ritorno dalla migrazione si \u00e8 ridotto drasticamente e a nulla \u00e8 valso un tentativo di reintroduzione di coppie riproduttrici nel 1977.\nLa popolazione turca di ibis, mantenuta in semi-cattivit\u00e0 per volere del governo, pare godere di buona salute, essendo in crescita numerica: per la maggior parte dell'anno gli uccelli vengono lasciati liberi di muoversi per la zona, sita nei pressi del fiume Eufrate. Essi cercano il cibo nei vicini campi coltivati e nelle zone cespugliose; tuttavia viene loro fornito anche del cibo supplementare. Alla fine della stagione riproduttiva, ossia tra la fine di luglio e l'inizio di agosto, essi vengono stabulati in voliere munite di rifugi affinch\u00e9 non possano migrare, per poi essere rilasciati in febbraio. L'obiettivo \u00e8 quello di consentire la migrazione non appena il numero di adulti della colonia superer\u00e0 le 100 coppie riproduttrici. Periodicamente alcuni esemplari vengono marcati e lasciati liberi di migrare verso sud.\nLa popolazione turca selvatica di ibis eremita \u00e8 diminuita invece in maniera costante, fino al punto di non contare pi\u00f9 coppie riproduttrici nel 1992.\nNella primavera del 2002, in base a segnalazioni delle trib\u00f9 beduine e dei cacciatori locali, degli studiosi scoprirono che nel Deserto siriano, nei pressi del sito archeologico di Palmira, sussistevano ancora popolazioni isolate di ibis eremita, nonostante questo uccello fosse stato dichiarato estinto in Siria circa 70 anni prima: in particolare, vennero trovati quindici siti di nidificazione abbandonati ed uno ancora occupato da una colonia nidificante. La popolazione siriana, stando a quanto riportato in uno studio durato quasi un decennio a partire dal 2002, avrebbe un tasso di fertilit\u00e0, ma anche di mortalit\u00e0, maggiore rispetto a quanto riscontrabile in quelle turca e marocchina: tuttavia, nonostante l'arrivo spontaneo nella colonia di alcuni individui di provenienza turca, nel 2010 nel sito di Palmira non rimaneva che una coppia nidificante con tre adulti.\nOltre alle colonie accertate, sporadicamente vengono segnalati esemplari di uccelli identificabili come esponenti di questa specie in Arabia Saudita, Yemen, Israele, Mauritania ed Eritrea: altre segnalazioni, specialmente in Europa, possono anche derivare dall'erronea interpretazione di avvistamenti di mignattaio, il quale, sebbene pi\u00f9 piccolo e slanciato rispetto all'ibis eremita, specialmente in volo pu\u00f2 facilmente essere confuso con esso.\nHabitat.\nA differenza della maggior parte degli appartenenti alla propria famiglia, che vivono in aree umide e nidificano sugli alberi, l'ibis eremita predilige le zone rocciose e le scogliere, dove nidifica, in prossimit\u00e0 di zone steppose o semiaride dove cercare il cibo. Nei pressi delle zone di nidificazione dev'essere sempre presente una fonte d'acqua.\nDescrizione.\nDimensioni.\nL'ibis eremita \u00e8 un uccello di dimensioni medio-grandi, lungo circa 70\u201380\u00a0cm e dall'apertura alare di 125\u2013135\u00a0cm. Il peso, come tipico degli uccelli, \u00e8 molto contenuto in rapporto alle dimensioni: un ibis eremita adulto, infatti raramente supera il chilo e mezzo di peso. I maschi tendono ad avere dimensioni leggermente maggiori a parit\u00e0 d'et\u00e0 rispetto alle femmine: essi inoltre presentano un becco leggermente pi\u00f9 lungo.\nAspetto.\nIl piumaggio \u00e8 interamente di colore nero corvino in ambedue i sessi: sul petto ed in particolare sulle ali sono presenti riflessi metallici di colore verde, violetto e bronzeo, mentre le copritrici alari presentano una caratteristica sfumatura di colore rosso-rame. Sulla cervice e sulla parte posteriore del collo le penne sono arruffate a formare una sorta di gualdrappa, mentre sulla nuca esse appaiono lanceolate e sono parzialmente erettili a formare un ciuffo. Le parti nude del corpo sono di colore carnicino-rossiccio.\nLa testa e la gola, nude, appaiono molto rugose: le zampe sono piuttosto lunghe ma robuste, con forti unghie leggermente uncinate ad ognuna delle quattro dita, delle quali tre sono rivolte in avanti ed uno all'indietro. Gli occhi sono grandi e posti lateralmente: essi presentano pupilla rotonda e sono di colore giallo-ocra.\nIl becco \u00e8 molto lungo (almeno tre volte la testa) e leggermente ricurvo, largo alla base e tendente al graduale restringimento man mano che si procede verso la punta: anch'esso \u00e8 di colore rosso. Gli ibis facenti parte delle popolazioni marocchine presentano becco mediamente pi\u00f9 lungo rispetto a quelli della popolazione turca, a parit\u00e0 di et\u00e0 e di sesso.\nBiologia.\nL'ibis eremita \u00e8 un uccello gregario, che tende a passare in gruppo la maggior parte del suo tempo. Durante la notte, le colonie rimangono al sicuro lungo le rupi o le scogliere che questi animali eleggono a propria dimora: alle prime luci dell'alba, dalle colonie si staccano gruppi anche di 100 esemplari, che in formazione a \"V\" si muovono alla ricerca di cibo, spostandosi anche di 10\u201315\u00a0km rispetto ai ricoveri notturni. Per cercare il cibo, gli ibis prediligono le aree steppose, tuttavia li si pu\u00f2 trovare anche nelle aree coltivate o cespugliose. Qui questi uccelli si muovono al suolo camminando col becco tenuto perpendicolarmente ad esso e continuamente inserito a mo' di sonda, pronto ad afferrare qualsiasi piccola preda capiti loro a tiro.\nSebbene siano solitamente animali silenziosi, nelle colonie gli ibis eremiti possono emettere dei suoni simili a grugniti o miagolii nasali, il cui significato ai fini della comunicazione intraspecifica rimane oscuro.\nLe popolazioni marocchine di ibis eremita rimangono stanziali per tutto l'anno: pur tendendo a disperdersi lungo la linea costiera, durante la stagione riproduttiva esse si concentrano nuovamente nei siti di nidificazione. Sembrerebbe invece che le popolazioni diffuse pi\u00f9 verso l'interno del Paese tendessero a migrare in inverno verso le zone costiere stesse, oppure verso le Azzorre o le isole di Capo Verde. Si pensa che la tendenza alla stanzialit\u00e0 delle colonie riproduttive costiere sia dovuta all'umidit\u00e0 costante e dalla relativa stabilit\u00e0 termica fornita durante tutto l'anno dalla prossimit\u00e0 dell'Oceano Atlantico.\nGli esemplari turchi di ibis eremita hanno invece la naturale tendenza a migrare verso sud: per evitare ci\u00f2, in autunno essi vengono rinchiusi in voliere, per poi essere rilasciati con l'arrivo della bella stagione.\nMonitorando tramite satellite 13 individui provenienti da una colonia siriana nel 2006, \u00e8 stato osservato che tre di essi (pi\u00f9 un quarto esemplare selvatico privo di ripetitore od anelli) hanno scelto come meta per svernare l'acrocoro etiopico, sul quale hanno sostato per cinque mesi, da febbraio a luglio; in Etiopia l'ibis eremita non veniva pi\u00f9 segnalato da quasi trent'anni. Per raggiungere l'Etiopia, gli esemplari osservati hanno costeggiato la parte orientale del Mar Rosso lungo Arabia Saudita e Yemen, per poi ritornare a nord attraverso Eritrea e Sudan.\nAlimentazione.\nAnalisi svolte sul contenuto fecale di alcuni esemplari della popolazione marocchina di ibis eremita hanno reso noto che la dieta di questi uccelli \u00e8 molto varia e simile a quella di altre specie della stessa famiglia. Gli ibis si nutrono principalmente di piccoli rettili e insetti tenebrioni, che catturano scandagliando il terreno sabbioso col lungo becco utilizzato a mo' di sonda: all'occorrenza, gli ibis eremiti catturano e mangiano senza problemi anche piccoli mammiferi ed uccelli, lumache, ragni e scorpioni.\nA volte i maschi attendono che le femmine catturino qualcosa, per poi sottrarglielo in virt\u00f9 della loro maggiore stazza.\nRiproduzione.\nI giovani raggiungono la maturit\u00e0 sessuale attorno al compimento del terzo anno d'et\u00e0: \u00e8 tuttavia piuttosto raro che un ibis eremita cominci a riprodursi prima di aver compiuto 4-5 anni.\nLa stagione riproduttiva coincide con l'inizio del periodo estivo. Il maschio, una volta individuato un sito atto alla nidificazione, lo pulisce con cura da eventuali piante e lo mostra con insistenza alla femmina prescelta: il tutto viene accompagnato dall'arruffamento delle piume della nuca e dall'emissione di bassi gorgoglii da parte del pretendente. Se la femmina gradisce la localit\u00e0 dove \u00e8 ubicata la cavit\u00e0, allora cede alle \"avances\" del maschio e i due formano coppia fissa.\nCome luogo di nidificazione viene scelta una cavit\u00e0 nella roccia in una falesia rocciosa o in una scogliera, o comunque in un luogo scosceso e difficile da raggiungere ad eventuali predatori terrestri: in passato, quando questi uccelli erano diffusi anche in Europa, molti di essi sceglievano come luogo per la nidificazione i merli e le finestre dei castelli o di altri edifici abbandonati.\nLe coppie rinsaldano il legame fra loro praticandosi a vicenda la pulizia del piumaggio, specialmente nelle zone del corpo pi\u00f9 difficili da raggiungere per l'animale (principalmente la nuca e la testa).\nSe la femmina acconsente all'invito del maschio, dimostrando perci\u00f2 di gradire il luogo da lui prescelto per la nidificazione, si d\u00e0 il via alla costruzione del nido. Questo consiste in un ammasso di ramoscelli posti in forma circolare e foderato con erba o paglia. In questo nido la femmina depone da 2 a 4 uova dalla superficie ruvida, del peso di una cinquantina di grammi ed inizialmente di colore azzurrino con macchie marroni: durante l'incubazione, tuttavia, l'intero uovo tenderebbe ad acquistare una tonalit\u00e0 bruno-giallastra.\nLa cova viene effettuata da ambedue i genitori, che si danno il cambio per i 24-25 giorni necessari all'incubazione: mentre uno cova, l'altro cerca il cibo per s\u00e9, oppure vigila i dintorni alla ricerca di eventuali fonti di disturbo per le uova. Alla schiusa, i nidiacei presentano piumaggio di colore uniformemente bruno chiaro, e vengono nutriti da ambedue i genitori almeno fino a quando non sono in grado di volare, cosa che avviene attorno al secondo mese di vita.\nGli esemplari giovani di ibis eremita esibiscono gi\u00e0 il tipico piumaggio nero: tuttavia il becco \u00e8 di colore grigio-nerastro e le zone di pelle nuda, molto meno estese che nell'adulto, sono dello stesso colore. I giovani presentano infatti piume lanceolate piuttosto rade di colore grigio-biancastro su tutta la testa, fatta eccezione per un cerchio di pelle nuda attorno agli occhi ed al becco. Tali piume tendono a cadere con l'et\u00e0, e le zone di pelle nuda tendono ad acquistare il colore rossiccio tipico dell'adulto man mano che l'animale cresce e raggiunge la maturit\u00e0.\nL'aspettativa di vita dell'ibis eremita in cattivit\u00e0 \u00e8 di circa 25 anni: il record di longevit\u00e0 \u00e8 di 37 anni per un maschio e di 30 per una femmina. In natura, si pensa che la speranza di vita di questi uccelli non oltrepassi i 15 anni.\nConservazione.\nL'ibis eremita \u00e8 stato uno dei primi animali in assoluto a divenire una specie protetta: fu infatti l'arcivescovo di Salisburgo Leonhard von Keutschach, nel 1504, ad emanare un decreto che sanciva il divieto assoluto per chiunque, eccezion fatta per i nobili, di uccidere questi uccelli, gi\u00e0 allora in declino. Tale decreto risult\u00f2 tuttavia poco efficace, in quanto ben presto l'ibis eremita si estinse in Austria, come anche nel resto d'Europa.\nCome specie in pericolo critico, l'ibis eremita \u00e8 una delle specie principali alle quali si rivolge il piano di conservazione AEWA: la specie figura inoltre nell'appendice I della CITES, il che vuol dire che la cattura ed il commercio di questi animale \u00e8 illegale e pu\u00f2 avvenire solo in casi eccezionali, ad esempio a scopo di ricerca e con le opportune certificazioni.\nIl monitoraggio delle popolazioni marocchine di ibis eremita \u00e8 affidato agli esperti di BirdLife International in collaborazione col personale del parco nazionale di Sous-Massa. Per la prima volta nella storia della specie, nel 2008 \u00e8 stata registrata una crescita del numero di individui nella colonia: tale crescita si \u00e8 avuta semplicemente rifornendo la colonia di acqua, limitando l'accesso dei turisti per limitare le fonti di disturbo e incentivando i contadini della zona a mantenere la tradizionale rotazione biennale delle colture, per lasciare agli uccelli del terreno dove cercare il cibo.\nLa causa principale della diminuzione del numero di ibis eremiti del Marocco rimane tuttavia la predazione di uova e nidiacei da parte del corvo imperiale, mentre pare che gli adulti non abbiano predatori specifici, sebbene si pensi che, al pari del congenere ibis calvo, possano cadere di tanto in tanto preda di grossi uccelli rapaci. A causa dell'esiguit\u00e0 numerica, tuttavia, le colonie sono estremamente suscettibili ad epidemie o carestie, che possono decimarle in qualsiasi momento.\nIn Siria sono state recentemente varate misure di protezione per la piccola popolazione della zona: anche Yemen ed Etiopia, tappe obbligate della migrazione delle popolazioni residenti in Medio Oriente, hanno preso alcune misure atte allo scopo.\nNel 2003 venne tenuta ad Innsbruck una conferenza nella quale vennero tracciate le linee guida per la conservazione e la reintroduzione dell'ibis eremita a livello europeo.\nNell'ambito della conferenza vennero prese alcune importanti decisioni:\nUna seconda conferenza, tenuta in Spagna nel 2006, si prefisse come obiettivo primario la ricerca di eventuali colonie riproduttive in Nordafrica e Medio Oriente: venne inoltre reiterato l'invito a migliorare le condizioni di pulizia e manutenzione delle voliere di Bire\u00e7ik, mentre vennero abbandonati eventuali progetti atti a consentire la migrazione di esemplari provenienti dalla cattivit\u00e0\nIn cattivit\u00e0.\nIn 45 zoo in tutta Europa sono presenti circa 850 ibis eremiti, cui si sommano altri 250 esemplari censiti in Giappone e Nord America. Tutti gli ibis eremiti attualmente presenti in cattivit\u00e0, fatta eccezione per quelli della popolazione turca, sono di provenienza marocchina e perci\u00f2 appartenenti alla popolazione occidentale. In particolare, essi provengono da tre grandi linee di sangue: una proveniente da esemplari tenuti nello zoo di Basilea nei tardi anni cinquanta, una costituita da discendenti di uccelli prelevati negli anni settanta nello zoo di Rabat, ed una terza costituita da esemplari prelevati dal Naturzoo di Rheine fra il 1976 ed il 1978.\nAnche in Italia \u00e8 presente una piccola popolazione di 180 ibis eremiti in cattivit\u00e0, sita a Fagagna (UD), dove negli ultimi anni alcuni ibis eremiti di provenienza austriaca si fermano per svernare.\nUn problema endemico degli esemplari provenienti dalla cattivit\u00e0 \u00e8 l'alta percentuale di problemi a livello dermico che si riscontra su questi ultimi: il 40% degli ibis eremiti tenuti in cattivit\u00e0 soffre di dermatite cronica ulcerativa, che ha come conseguenze la perdita di penne e la comparsa di ulcerazioni, specialmente a livello del collo, delle spalle e della parte inferiore dell'ala. Gli ibis in cattivit\u00e0 possono inoltre soffrire di numerose malattie a livello osseo, gastrico o cardiaco.\nReintroduzione.\nGli zoo europei producono una media di 80-100 giovani esemplari l'anno: di questi, in passato la maggior parte venivano lasciati liberi di tentare la migrazione verso sud con l'approssimarsi dell'inverno. Tuttavia, i risultati sconfortanti pervenuti a pi\u00f9 riprese hanno fatto s\u00ec che questa pratica venisse abbandonata.\nIn Austria sono attualmente in corso due progetti di reintroduzione: nella cittadina di Gr\u00fcnau viene mantenuta una colonia riproduttiva in semilibert\u00e0, similmente a quanto avviene in Turchia: di questa popolazione si studiano in particolare le interazioni sociali e l'eventuale presenza di un apprendimento che consenta agli esemplari pi\u00f9 giovani di apprendere le rotte migratorie dai genitori. Il progetto si prefigge di guidare uno stormo di ibis tramite aerei ultraleggeri, definendo una rotta migratoria che i superstiti possano poi insegnare ai loro discendenti: nel 2002 undici individui provenienti dallo zoo di Vienna e dalla colonia di Gr\u00fcnau vennero addestrati a seguire due ultraleggeri: partiti da Scharnstein, scelsero di svernare nella laguna di Orbetello, in provincia di Grosseto. A causa delle condizioni meteorologiche avverse, tuttavia, gli uccelli dovettero essere trasportati su ruote per la maggior parte del viaggio.\nNegli anni successivi, queste migrazioni pilotate hanno avuto maggiore successo, con gli uccelli che svernano regolarmente in Toscana per poi ritornare al nord.\nIn Spagna \u00e8 stato invece lanciato il \"proyecto Eremita\", consistente nel rilascio di una trentina di individui in un terreno di propriet\u00e0 del Ministero della Difesa sito nella citt\u00e0 di Barbate (provincia di Cadice). Gli uccelli venivano monitorati da volontari della societ\u00e0 di storia naturale locale, coordinati dallo zoo di Jerez de la Frontera e del parco nazionale di Do\u00f1ana. Il progetto, finanziato dal Ministero dell'Ambiente della comunit\u00e0 andalusa, ha dato i suoi frutti e nel 2008 sono state deposte due uova: si tratta del primo caso accertato di riproduzione di ibis eremita nel Paese dopo almeno 500 anni, visto che l'ultimo documento in cui si parla esplicitamente di riproduzione di questi uccelli in Spagna \u00e8 un trattato sulla falconeria del XV secolo. Precedentemente, erano stati rilasciati fra il 2005 ed il 2006 16 esemplari, tuttavia non si \u00e8 saputo pi\u00f9 niente di loro, ad eccezione dell'avvistamento di uno di essi (riconosciuto grazie agli anelli identificativi posti sulle zampe) sui monti dell'Atlante.\nAnche in Marocco vi sono progetti di reintroduzione dell'ibis eremita, in particolare nelle aree montuose del nord-est del Paese. L'intenzione \u00e8 quella di stabilire popolazioni stanziali in aree dove esse erano presenti fino agli anni ottanta, a partire da esemplari tenuti in cattivit\u00e0 (senza intaccare quindi le gi\u00e0 vulnerabili colonie selvatiche). Il primo nucleo di ibis \u00e8 stato introdotto sui monti del Rif nel 2000: esso \u00e8 stato poi rimpinguato dall'arrivo di altri esemplari nel 2004, raggiungendo la consistenza di 13 esemplari. Due anni dopo si ebbero le prime schiuse di uova, con il raggiungimento dell'et\u00e0 adulta da parte di sei nidiacei. L'intenzione \u00e8 quella di cominciare l'introduzione nella zona una volta che la nuova colonia abbia raggiunto le 40 unit\u00e0.\nLa reintroduzione della specie rischia di venire compromessa a causa di abbattimenti illegali ad opera di bracconieri soprattutto nel periodo della migrazione autunnale, ossia in periodo venatorio: in pochi giorni, nell'autunno del 2016, in Italia, sono stati rinvenuti morti quattro esemplari colpiti da una o pi\u00f9 fucilate. Gli esemplari di Ibis erano partiti dell'Austria e facevano parte del programma di reintroduzione Waldrappteam.\nRapporti con l'uomo.\nL'ibis eremita viene considerato un uccello sacro o comunque tenuto in grande considerazione in numerose culture.\nNell'antico Egitto, assieme all'ibis sacro, l'ibis eremita era adorato come reincarnazione di Thoth, lo scriba degli d\u00e8i: la stessa parola \"akh\", dal significato di \"risplendere\", veniva espressa nei geroglifici con un ibis eremita stilizzato, probabilmente in virt\u00f9 dei riflessi metallici del piumaggio di questo uccello.\nErodoto parla degli uccelli del lago Stinfalo, muniti sulle ali di piume metalliche che potevano lanciare a mo' di dardi verso le proprie vittime: una delle dodici fatiche di Eracle consist\u00e9 proprio nel liberare il lago Stinfalo da questi uccelli. Si pensa che questi uccelli mitologici siano stati concepiti basandosi proprio sull'ibis eremita, sebbene le loro abitudini paludicole li rendano pi\u00f9 affini all'ibis sacro.\nNell'area della citt\u00e0 di Bire\u00e7ik sussiste invece la tradizione che vuole che l'ibis eremita sia stato uno dei primi uccelli che No\u00e8 lasci\u00f2 scendere dall'Arca e pertanto viene considerato un simbolo di fertilit\u00e0, considerato anche il fatto che il ritorno di questi uccelli dalle proprie migrazioni coincide con l'arrivo della bella stagione e quindi con la maturazione dei frutti della terra.\nL'ibis eremita viene inoltre raffigurato sui francobolli di numerosi Paesi: Austria, Marocco, Algeria, Sudan, Siria, Turchia, Yemen (luoghi dove l'animale ha vissuto o vive a tutt'oggi, oppure che frequenta durante le migrazioni), isola di Jersey (dove \u00e8 presente una piccola popolazione di questi uccelli)."}
{"id": "2151751", "revid": "767487", "url": "https://it.wikipedia.org/wiki?curid=2151751", "title": "Sabtang", "text": "Sabtang \u00e8 una municipalit\u00e0 di Sesta classe delle Filippine, situata nella Provincia di Batanes, nella Regione della Valle di Cagayan.\nSabtang \u00e8 formata da 6 baranggay:"}
{"id": "2151754", "revid": "767487", "url": "https://it.wikipedia.org/wiki?curid=2151754", "title": "XNJB", "text": "XNJB \u00e8 un programma per macOS basato sull'interfaccia grafica Cocoa, serve a permettere lo scambio di dati da un dispositivo che usa il protocollo MTP.\n\u00c8 pubblicato sotto licenza GPL. XNJB \u00e8 presente in bulgaro, olandese, inglese, finlandese, francese, italiano, tedesco, portoghese, spagnolo e svedese."}
{"id": "2151763", "revid": "767487", "url": "https://it.wikipedia.org/wiki?curid=2151763", "title": "Uyugan", "text": "Uyugan \u00e8 una municipalit\u00e0 di Sesta classe delle Filippine, situata nella Provincia di Batanes, nella Regione della Valle di Cagayan.\nUyugan \u00e8 formata da 4 baranggay:"}
{"id": "2151765", "revid": "298055", "url": "https://it.wikipedia.org/wiki?curid=2151765", "title": "Teena Mulder", "text": ""}
{"id": "2151768", "revid": "599013", "url": "https://it.wikipedia.org/wiki?curid=2151768", "title": "Saara Loikkanen", "text": "Gioca nel ruolo di schiacciatrice nel .\nCarriera.\nLa carriera professionistica di Saara Loikkanen, sposata con il pallavolista Mikko Esko, comincia nel 1996, quando entra a far parte della squadra dell', militante nel massimo campionato finlandese, dove resta per due stagioni, vincendo uno scudetto e due Coppe di Finlandia. Nella stagione 1998-99 viene ingaggiata dall'Euran Raiku, con cui vince un altro campionato; sono questi gli anni in cui riceve le prime convocazioni nella nazionale finlandese, con la quale non raggiunger\u00e0 mai alcun traguardo rilevante.\nDopo aver militato nel VC Somero e nel , nella stagione 2001-02 passa alla squadra tedesca dell', dove resta per tre stagioni, vincendo un campionato ed una coppa nazionale. Nell'annata 2004-05 \u00e8 nella squadra belga del Datovoc Tongeren, con la quale vince campionato e Coppa del Belgio.\nNella stagione 2005-06 si trasferisce in Italia per giocare nel , in Serie A1; nella stagione successiva passa al , in Serie A2, dove resta per tre stagioni, guadagnando, nella prima annata, la promozione nel massimo campionato.\nNella stagione 2009-10 viene ingaggiata dall'Universal Carpi, in Serie A2, con la quale conquista una nuova promozione in Serie A1: a termine campionato per\u00f2 decide di ritirarsi dall'attivit\u00e0 agonistica.\nNella stagione 2015-16 torna sui propri passi rientrando in campo nella Lentopallon Mestaruusliiga finlandese con il , ma l'avventura si conclude anzitempo nel gennaio 2016, dopo sole quattro partite, a causa di un infortunio al ginocchio sinistro che la porta ad abbandonare nuovamente la pallavolo.\nNel 2018, dopo due anni di inattivit\u00e0, ritorna nuovamente in campo accettando la proposta del (nella cui formazione maschile gioca il marito), militante in Lentopallon 2-sarja, la terza serie nazionale finlandese; le buone prestazione convincono il tecnico della Tapio Kangasniemi a convocarla in nazionale in occasione delle qualificazioni agli europei 2019, centrando l'obiettivo che mancava alla selezione scandinava dal 1989; nell'estate 2019 prende parte alla rassegna continentale. "}
{"id": "2151773", "revid": "298055", "url": "https://it.wikipedia.org/wiki?curid=2151773", "title": "Samantha Mulder", "text": ""}
{"id": "2151775", "revid": "170204", "url": "https://it.wikipedia.org/wiki?curid=2151775", "title": "Lodrone (frazione)", "text": ""}
{"id": "2151778", "revid": "1391549", "url": "https://it.wikipedia.org/wiki?curid=2151778", "title": "Riverview (Delaware)", "text": "Riverview \u00e8 un census-designated place (CDP) degli Stati Uniti, situato nella Contea di Kent, nello stato del Delaware. Appartiene all'area micropolitana di Dover. Secondo i dati del censimento del 2000, la popolazione era di 1.583 abitanti.\nGeografia fisica.\nSecondo i dati dello United States Census Bureau, il CDP di Riverview si estende su una superficie totale di 9,5 km\u00b2, dei quali 9,3\u00a0km\u00b2 sono costituiti da terre, mentre 0.2\u00a0km\u00b2 sono composti da acque, corrispondenti all'1,91% del territorio.\nPopolazione.\nSecondo il censimento del 2000, a Riverview vivevano 1.583 persone, ed erano presenti 455 gruppi familiari. La densit\u00e0 di popolazione era di 169,8 ab./km\u00b2. Nel territorio comunale si trovavano 574 unit\u00e0 edificate. Per quanto riguarda la composizione etnica degli abitanti, l'88,44% era bianco, il 7,26% era afroamericano, lo 0,25% era nativo, e l'1,52% era asiatico. Il restante 2,52% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 2,27% degli abitanti.\nPer quanto riguarda la suddivisione della popolazione in fasce d'et\u00e0, il 28,1% era al di sotto dei 18, il 7,4% fra i 18 e i 24, il 33,0% fra i 25 e i 44, il 24,1% fra i 45 e i 64, mentre infine il 7,3% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 98,1 maschi."}
{"id": "2151779", "revid": "80476592", "url": "https://it.wikipedia.org/wiki?curid=2151779", "title": "Paolo Zannella", "text": "Curiosit\u00e0.\nIn occasione di un concerto romano di Andr\u00e9s Segovia, Zannella lo and\u00f2 a trovare nel suo camerino per regalargli una copia del suo libro Rosanera. In esso una delle poesie \u00e8 proprio dedicata al chitarrista:\nSegovia fu molto contento del regalo, tanto da contraccambiarlo con una delle sue chitarre."}
{"id": "2151780", "revid": "188323", "url": "https://it.wikipedia.org/wiki?curid=2151780", "title": "Ruote foniche", "text": ""}
{"id": "2151787", "revid": "188323", "url": "https://it.wikipedia.org/wiki?curid=2151787", "title": "Effetto hall", "text": ""}
{"id": "2151788", "revid": "1318658", "url": "https://it.wikipedia.org/wiki?curid=2151788", "title": "Crociera aerea del Decennale", "text": "La crociera aerea del Decennale, o crociera Nord Atlantica, o ancora \"aerocrociera del Nord Atlantico\", anche nota come crociera aerea \"Italia-America del Nord\", \"Orbetello-Chicago-New York-Roma\" o \"II crociera atlantica\", fu la seconda ed ultima crociera aerea transatlantica di massa che si tenne tra il 1\u00ba luglio ed il 12 agosto 1933.\nVenne organizzata da Italo Balbo nel primo decennale della Regia Aeronautica e come occasione di propaganda per la Century of Progress, l'esposizione universale che si tenne a Chicago per il centenario di fondazione della citt\u00e0.\nVi presero parte 25 idrovolanti SIAI-Marchetti S.55X, organizzati in 8 squadriglie. A bordo 52 ufficiali piloti, 1 ufficiale ingegnere e 62 sottufficiali specialisti. Ritornarono in Italia in 24 velivoli, uno essendo stato perso nel tragico incidente alle Azzorre (Baia di Horta).\nLa trasvolata.\nOrigine del progetto.\nL'idea di una seconda trasvolata risale ai mesi immediatamente successivi alla crociera aerea transatlantica Italia-Brasile. La prima idea proposta da Balbo \u00e8 quella di una circumnavigazione del globo, poi abbandonata per i costi e per le difficolt\u00e0 rappresentata dalla situazione tra Giappone e Unione Sovietica. La seconda scelta \u00e8 rappresentata dall'esposizione universale che si sarebbe tenuta a Chicago nel 1933.\nLa meta principale: Chicago, Century of Progress.\nLa meta principale della trasvolata a tappe era rappresenta dalla Century of Progress, esposizione universale che si tenne a Chicago tra il 1933 ed il 1934 per festeggiare il centenario della citt\u00e0. Quella di Balbo non fu l'unica partecipazione aeronautica di rilievo, anche l'LZ 127 \"Graf Zeppelin\", con Hugo Eckener come comandante, visit\u00f2 la fiera, arrivando a Chicago il 26 ottobre 1933, 2 mesi dopo le squadriglie di Balbo. Le poste statunitensi emisero anche un francobollo per l'occasione, ma l'impresa di Balbo rimase quella che colp\u00ec maggiormente l'immaginario collettivo, anche perch\u00e9 le trasvolate atlantiche del \"Graf Zeppelin\", potevano ormai considerarsi \"routine\".\nInoltre, vista la crisi del 1929 la partecipazione internazionale fu relativamente modesta, e solo 9 padiglioni internazionali vennero eretti. Quello italiano, tipico esempio di architettura razionalista, caratterizzato da torre in forma di fascio littorio ed un'ala in forma di S.55, era considerato tra i pi\u00f9 prominenti. Oltre al padiglione razionalista era presente un piccolo complesso di edifici, denominato \"Italian village\" che riproponeva alcuni scorci tipici di un paese italiano.\nDopo la partenza di Balbo, venne eretta davanti al padiglione italiano un'antica colonna romana. La colonna, esistente ancor oggi tra stadio Soldier Field ed il lungo lago all'interno del Burnham Park, rappresenta una delle poche, se non l'unica, testimonianza della Century of Progress.\nI mezzi: Savoia-Marchetti S.55X.\nLa scelta degli idrovolanti ricadde sui Savoia-Marchetti S.55X, che rappresentavano un mezzo ormai collaudato a dieci anni dal suo primo volo, agosto 1923. Se la cellula dell'idrovolante restava invariata, i sistemi di bordo venivano sottoposti a diverse modifiche, la principale era rappresentata dall'adozione di motori 18 cilindri a W Isotta Fraschini Asso 750, in sostituzione dei precedenti motori 12 cilindri a V Fiat A.22R installati sugli S.55\u00aa della trasvolata Italia-Brasile.\nL'appoggio della Regia Marina.\nCos\u00ec come per la crociera aerea transatlantica Italia-Brasile determinante, anche se non pubblicizzato, fu il supporto della Regia Marina. La nave \"Alice\" fece supporto logistico nella baia di Cartwright, mentre i sommergibili \"Balilla\" e \"Millelire\", entrambi Classe \"Balilla\", e le due dragamine classe \"Pellegrino Matteucci\", \"Matteucci\" e \"Biglieri\" come radiofari.\nIncidenti.\nDue furono gli incidenti gravi che funestarono la Crociera.\nIl 1\u00ba luglio 1933, dopo una tratta di 1.000\u00a0km, al primo ammaraggio ad Amsterdam l'idrovolante del capitano pilota Mario Baldini cappott\u00f2 e il sergente motorista Ugo Quintavalla di Colorno perse la vita.\nGi\u00e0 sulla via del ritorno, il 9 agosto 1933 al decollo dalla Baia di Horta per Lisbona distante 1.440\u00a0km, cappott\u00f2 l'idrovolante del capitano pilota Celso Ranieri provocando la morte del secondo pilota tenente Enrico Squaglia di Lucca e la perdita del velivolo. Giungevano cos\u00ec a sette le vittime avvenute durante questo tipo di crociere che comunque aumentavano il prestigio dell'Italia nel mondo, ma che pure chiedevano un obolo di sangue.\nFormazione di volo.\nI velivoli alla partenza erano 25; 24 organizzati in otto squadriglie da 3 velivoli ciascuna ed un velivolo di riserva, l'I-MARI.\nIl disegno della livrea era analogo per tutti i velivoli: livrea bianca con bordi colorati sull'ala e sulle derive, parte superiore delle fusoliere e delle cofanature colorati, ed un piccolo motivo con due \"baffi\" sulla parte superiore dell'ala. I colori erano quelli dell'Italia dell'epoca: verde, bianco, rosso e nero.\nLe otto squadriglie erano identificate da un cerchio, o una stella, in uno dei quattro colori. Da qui le denominazioni delle squadriglie: \"Nera stellata\", \"Nera cerchiata\", \"Rossa stellata\", \"Rossa cerchiata\", \"Bianca stellata\", \"Bianca cerchiata\", \"Verde stellata\", \"Verde cerchiata\".\nI singoli velivoli erano identificati dal simbolo della squadriglia ripetuto per 1, 2 o 3 volte.\nIl caposquadriglia aveva l'insegna con una sola stella, o un solo cerchio. Due e tre stelle, o cerchi, per gli altri velivoli.\nQuesta insegna era riportata sugli alettoni e sulle derive, tranne per che per l'aereo di Balbo, che sulla deriva aveva l'insegna con l'aquila da pilota della Regia Aeronautica.\nLa formazione di volo prevedeva che i 3 aerei di ogni squadriglia si disponessero a \"V\", con una distanza di 500\u00a0m tra ogni squadriglia.\nDi seguito l'elenco dei velivoli per ogni squadriglia, e i rispettivi equipaggi.\nValori postali.\nPer commemorare la crociera venne emesso un francobollo di posta aerea il 20 maggio del 1933.\nIl francobollo \u00e8 composto da tre parti separabili per mezzo delle normali perforazioni laterali, per questo motivo prende il nome di \"trittico\".\nNella sezione sinistra di ogni trittico venne soprastampata in nero la matricola di ciascun idrovolante che partecip\u00f2 alla crociera."}
{"id": "2151792", "revid": "26891", "url": "https://it.wikipedia.org/wiki?curid=2151792", "title": "Crociera aerea Italia-America del Nord", "text": ""}
{"id": "2151793", "revid": "26891", "url": "https://it.wikipedia.org/wiki?curid=2151793", "title": "Crociera aerea del decennale", "text": ""}
{"id": "2151794", "revid": "26891", "url": "https://it.wikipedia.org/wiki?curid=2151794", "title": "Crociera del Decennale", "text": ""}
{"id": "2151796", "revid": "710723", "url": "https://it.wikipedia.org/wiki?curid=2151796", "title": "Tutti Salvi x Natale", "text": "Tutti Salvi x Natale \u00e8 il settimo album in studio - ottavo complessivo - di Francesco Salvi, pubblicato nel 1997-1998.\nSi tratta di una raccolta di brani natalizi per bambini, stampata ma mai distribuita per problemi sorti con la casa discografica."}
{"id": "2151797", "revid": "767487", "url": "https://it.wikipedia.org/wiki?curid=2151797", "title": "James Zabiela", "text": "Nei suoi primi anni il suo stile era un misto tra breakbeat e musica house, ma recentemente si \u00e8 fatto conoscere come un DJ tech-house anche se il suo uso di musica breakbeat \u00e8 ancora la chiave delle parti pi\u00f9 appariscenti delle sue canzoni.\n\u00c8 conosciuto per la sua maestria nel turntablism, e per l'uso dei Pioneer CDJ 1000 in qualit\u00e0 di tester Pioneer e ne ha fatto conoscere le potenzialit\u00e0 all'intera Dj Community. La maggior parte delle sue performance sono eseguite mediante l'uso di cdj mixer ed efx digitali, a discapito del vinile che viene spesso trascurato.\nOttenne il primo successo nel 2000, grazie alla vittoria di un concorso proposto dal giornale inglese Muzik, il quale l'anno successivo gli consegna anche il Muzik awards."}
{"id": "2151798", "revid": "1543377", "url": "https://it.wikipedia.org/wiki?curid=2151798", "title": "Romeo Romanutti", "text": "Ha giocato per un decennio in Serie A e in Nazionale italiana, vincendo per due volte la classifica marcatori e per sei lo scudetto.\nCarriera.\nNei club.\nHa esordito con la Lega Nazionale Trieste e ha giocato una stagione con la Ginnastica Triestina nel 1947-48. Nel 1949-50 \u00e8 tornato alla Lega Nazionale Trieste e ha poi vestito la maglia della Borletti Milano dal 1950-51 al 1957-58.\nHa chiuso la sua carriera nella massima serie con un biennio alla Pallacanestro Varese. Ha chiuso la carriera con la promozione della Pallacanestro Vigevano nella massima serie, nel 1960-61.\n\u00c8 stato per due volte il miglior marcatore della Serie A nel 1949-50 e nel 1955-56, segnando rispettivamente 378 con la maglia della Lega Nazionale Trieste e 496 punti con la Borletti Milano, arrivando inoltre secondo (dietro al compagno di squadra Sergio Stefanini) nelle classifiche stagionali del 1951-52, 1952-53 e 1953-54.\nIn Nazionale.\nHa esordito in Nazionale il 9 gennaio 1948, in occasione della vittoria per 36-35 sulla Nazionale francese. In tutto, Romanutti ha vestito 51 volte la maglia italiana, segnando 499 punti. Ha disputato l'ultima gara il 15 marzo 1958, nell'altra contro la Francia per 68-59. Ha partecipato alle Olimpiadi di Londra 1948 e all'Europeo 1951, ma non ha potuto disputare il torneo olimpico di Helsinki 1952 per problemi lavorativi.\nStatistiche.\n\"Statistiche aggiornate al 1\u00ba gennaio 2009\""}
{"id": "2151806", "revid": "93556", "url": "https://it.wikipedia.org/wiki?curid=2151806", "title": "Flamine portunale", "text": "Il flamine portunale (\"Flamen Portunalis\") era il sacerdote dell'antica Roma preposto al culto del dio Portuno (\"Portumnus\"), protettore dei porti e del commercio marino.\nDel flamine portunale sappiamo solo che in occasione dei Portunalia del 17 agosto svolgeva la funzione di ungere le armi (o pi\u00f9 precisamente l'asta) della statua di culto di Quirino nel suo tempio sul Quirinale. Dice infatti Festo che \"persillum uocant sacerdotes rudusculum picatum &lt;ex&gt; quo unguine flamen Portunalis arma Quirini unguet\". Il \"persillum\" era un vaso impeciato di terracotta nel quale era conservato l'unguento usato per questa operazione.\nKurt Latte aveva escluso che potesse trattarsi del flamine Portunale sostenendo trattarsi invece del flamine Quirinale, ma Georges Dum\u00e9zil ribadisce la genuinit\u00e0 del testo, facendo osservare come il significato di questa operazione sia quello del mantenimento in efficienza delle armi di Quirino, che ben si accorda con il suo carattere di \"Mars tranquillus\" e la funzione di Portuno di guardiano delle porte (oltre che dei porti) ben si accorda con l'intervento del suo flamine sulle armi di Quirino; un altro indizio della vicinanza delle due divinit\u00e0 e quindi della plausibilit\u00e0 dell'intervento del flamine Portunale \u00e8 dato dalla raffigurazione di Portuno con le chiavi in mano e dall'epiteto di \"Custos\" dato a Quirino."}
{"id": "2151813", "revid": "181699", "url": "https://it.wikipedia.org/wiki?curid=2151813", "title": "Perizia cinematica complessa", "text": "Una perizia cinematica complessa \u00e8 una perizia di ricostruzione degli incidenti stradali e delle loro cause. Viene fatta attraverso calcoli con all'ausilio della cinematica, quel ramo della fisica che si occupa di descrivere il moto dei corpi.\nEssa non quantifica il danno, ma le risultanze consentono di definire la colpa o il dolo e le relative responsabilit\u00e0 giuridiche di una o delle parti, nelle ipotesi di causa civile o causa penale, oppure anche in sede stragiudiziale."}
{"id": "2151814", "revid": "245802", "url": "https://it.wikipedia.org/wiki?curid=2151814", "title": "Topolino e l'orchidea nera", "text": "Topolino e l'orchidea nera (Jungle Magic!) \u00e8 una storia a fumetti di 24 tavole pubblicata negli USA nel febbraio 1948, con protagonista Topolino, disegnata da Bill Wright.\nTrama.\nNella storia Topolino e Pippo vengono inviati alla ricerca di un'orchidea nera, obiettivo richiesto dal negozio di fiori dove stavano lavorando.\nPubblicazioni.\nIn Italia \u00e8 stata pubblicata molte volte apparendo nelle seguenti testate:"}
{"id": "2151815", "revid": "287204", "url": "https://it.wikipedia.org/wiki?curid=2151815", "title": "Wolfgang Hohlbein", "text": "Biografia.\nNel 1982, la casa editrice austriaca \"Ueberreuter\" lanci\u00f2 un concorso per la scrittura di un romanzo sul tema fantasia-fantascienza e Hohlbein partecip\u00f2 con il romanzo \"M\u00e4rchenmond\", scritto a quattro mani con sua moglie Heike Hohlbein, che divenne subito un successo letterario. "}
{"id": "2151821", "revid": "1226", "url": "https://it.wikipedia.org/wiki?curid=2151821", "title": "Herman Dietrich", "text": ""}
{"id": "2151822", "revid": "17654", "url": "https://it.wikipedia.org/wiki?curid=2151822", "title": "Tetraceratops", "text": ""}
{"id": "2151824", "revid": "767487", "url": "https://it.wikipedia.org/wiki?curid=2151824", "title": "Benvenuti a Radioland", "text": "Bevenuti a Radioland (\"Radioland Murders\") \u00e8 un film comico del 1994, diretto da Mel Smith.\nLa pellicola, ambientata alla fine degli anni trenta, mescola giallo e commedia ed \u00e8 stata prodotta da George Lucas, che ha fornito anche il soggetto della storia.\nMolti i camei presenti nel film: Bo Hopkins, Larry Miller, Ellen Albertini Dow, Joey Lawrence, Peter MacNicol, Robert Klein, Dylan Baker, Michael McKean, Billy Barty e Rosemary Clooney, entrambi nella loro ultima apparizione cinematografica.\n\"Benvenuti a Radioland\" \u00e8 uscito il 21 ottobre 1994 negli Stati Uniti d'America.\nTrama.\nNel 1939, a Chicago, la notte in cui la network radiofonico WBN inizia a trasmettere nelle frequenze americane, il regista dello show e uno dei musicisti vengono trovati morti. Sono stati entrambi assassinati. Roger Henderson (Benben) \u00e8 il capo sceneggiatore e la moglie Penny, segretaria del regista, deve avere a che fare con uno sponsor insoddisfatto, un capo autoritario e un quasi ex-marito, Roger, che la rivuole disperatamente. Come iniziano le trasmissioni, una voce misteriosa irrompe nella messa in onda e improvvisamente alcuni membri del cast muoiono. Roger deve trovare il colpevole, mentre la polizia cerca di catturarlo tra le mura della WBN.\nAccoglienza.\nIl film \u00e8 stato un insuccesso di pubblico e critica, avendo incassato solo 1.316.865 $, e avendo ottenuto il 20% di \"freschezza\" sul sito Rotten Tomatoes.\nRoger Ebert critica la pellicola per il tono esagerato e per le continue gag fisiche, che impedivano alla storia di progredire, ma definisce le scenografie e gli effetti speciali molto curati:\nRick McCallum, produttore della pellicola, ha affermato come, nonostante il flop del film, \"Benvenuti a Radioland\" \u00e8 stato una tappa fondamentale per l'evoluzione degli effetti speciali, che nel film sono stati impegnati per modificare dei paesaggi, aggiungere elementi allo sfondo e piccole modifiche minori.\nCitazioni e riferimenti.\nNel film sono presenti diversi riferimenti e citazioni ad altri film e in particolare ad altre produzioni della LucasFilm:"}
{"id": "2151825", "revid": "46291", "url": "https://it.wikipedia.org/wiki?curid=2151825", "title": "Rotala rotundifolia", "text": "Rotala rotundifolia \u00e8 una pianta appartenente alla famiglia Lythraceae.\nDistribuzione e habitat.\nProviene dalle paludi dell'est dell'Asia. Cresce anche nelle risaie.\nColtivazione.\n\u00c8 abbastanza comune in commercio come pianta per gli acquari.\nConservazione.\nQuesta specie viene classificata come \"a rischio minimo\" (LC) dalla lista rossa IUCN perch\u00e9 \u00e8 comune, ha un areale ampio e non sembra essere minacciata da particolari pericoli."}
{"id": "2151826", "revid": "547992", "url": "https://it.wikipedia.org/wiki?curid=2151826", "title": "Carmen Scarpitta", "text": "Biografia.\nNata nei pressi di Hollywood, si trasferisce a Roma nei primi anni cinquanta; appassionata di recitazione frequenta i corsi dell'Accademia nazionale d'arte drammatica, diplomandosi nel 1959.\nNel 1960 Vittorio Gassman la scrittura per il suo Teatro Popolare Italiano, dove recita nell\"Adelchi\", nell\"Orestiade\" e in \"Un marziano a Roma\". Nella stagione teatrale 1963-1964 \u00e8 con Stoppa e la Morelli in \"Cos\u00ec \u00e8 (se vi pare)\", di Pirandello e in \"Oh, che bella guerra!\", di Jerome Kilty.\nNel 1965 partecipa a \"Una bionda di troppo\", episodio de \"Le avventure di Laura Storm\", e nell'anno successivo a un episodio della seconda stagione de \"Le inchieste del commissario Maigret\", con Gino Cervi.\nNel 1968 compare ne \"Le mie prigioni\", sceneggiato televisivo tratto dal romanzo autobiografico omonimo di Silvio Pellico, in cui \u00e8 diretta da Sandro Bolchi.\nNel 1969 interpreta la parte di Claire Fox nel sesto episodio \"Il patto dei sei\" della serie televisiva \"Nero Wolfe\".\nNel 1970 \u00e8 protagonista di una serie di \"sketch\" della rubrica pubblicitaria televisiva \"Carosello\" pubblicizzando con Roberto Bisacco gli elettrodomestici della Castor.\nNel 1971 interpreta il ruolo di Giuturna nell\"'Eneide\", sceneggiato televisivo tratto dall'opera di Virgilio e diretto da Franco Rossi.\nNel 1972 debutta nella commedia musicale con Garinei e Giovannini, in \"Ciao Rudy\", accanto ad Alberto Lionello, che aveva preso il posto di Marcello Mastroianni, protagonista del primo allestimento.\nNel 1983 \u00e8 interprete, con Gino Bramieri, nella commedia musicale \"La vita comincia ogni mattina\" di Terzoli&amp;Vaime con la regia di Pietro Garinei.\nNel cinema debutta con la regia di Martin Ritt, nella produzione internazionale \"Jovanka e le altre\"; lavora successivamente con Federico Fellini, Mauro Bolognini, Luigi Magni, senza per\u00f2 riuscire ad avere delle parti che le permettano di emergere come nel teatro."}
{"id": "2151827", "revid": "1258", "url": "https://it.wikipedia.org/wiki?curid=2151827", "title": "Suzu (cucina)", "text": ""}
{"id": "2151828", "revid": "1977557", "url": "https://it.wikipedia.org/wiki?curid=2151828", "title": "Richard Christopher Carrington", "text": "Carrington fu il primo a riportare l'osservazione di un'eruzione solare registrandone l'apparizione il 1\u00ba settembre 1859 (vedi Evento di Carrington) e stabil\u00ec inoltre i primi protocolli osservativi che condussero alla legge di Sp\u00f6rer.\nBiografia.\nRichard Christopher Carrington nacque il 26 maggio 1826 da Richard Carrington, proprietario di una fabbrica di birra a Brentford, e da Esther Clarke Aplin. Indirizzato dal padre agli studi ecclesiastici, si laure\u00f2 nel 1848 presso il Trinity College di Cambridge. Appassionatosi alla scienza nel corso dell'esperienza scolastica, decise di intraprendere la carriera di astronomo, ispirato da James Challis, professore di Astronomia e direttore dell'osservatorio universitario a Cambridge.\nIntenzionato a lavorare presso un osservatorio astronomico, Carrington disponeva, grazie alla rendita della fabbrica di famiglia, della somma necessaria a poterne costruire uno proprio. Prima, per\u00f2, di intraprendere tale impresa, decise di impratichirsi presso un osservatorio esistente e si propose nel 1849 come assistente presso l'Osservatorio di Durham. Dopo averne migliorato notevolmente l'attivit\u00e0 osservativa e nonostante la scarsa qualit\u00e0 degli strumenti, Carrington acquis\u00ec una chiara fama per le proprie capacit\u00e0 osservative in Inghilterra. Tuttavia, affinch\u00e9 potesse soddisfare le proprie ambizioni, Carrington aveva bisogno di una strumentazione migliore. Propose quindi agli amministratori dell'Osservatorio di acquistare nuovi telescopi, accollandosi parte della spesa e offrendo all'Universit\u00e0 un finanziamento per la parte mancante. L'offerta fu rifiutata e Carrington si dimise nel 1852.\nTra il giugno e l'autunno del 1852, Carrington costru\u00ec l'Osservatorio di Red Hill, presso Reigate nel Surrey e lo dot\u00f2 di due telescopi rifrattori costruiti da Troughton e Simms: il pi\u00f9 grande di 12,7\u00a0cm di diametro, montato come telescopio meridiano, e l'altro, con montaggio equatoriale, di 12\u00a0cm di diametro. Assunse come assistente Harvey Simmonds. Nel 1853 Carrington decise di dedicare l'attivit\u00e0 dell'Osservatorio a due imprese: l'osservazione diurna delle macchie solari, con la registrazione precisa del loro numero e posizione per un intero ciclo solare (11,11 anni) e la produzione di un catalogo stellare delle regioni estreme del cielo settentrionale, trascurate dagli osservatori maggiori, cui erano destinate le osservazioni notturne.\nAllo scopo di superare le difficolt\u00e0 nell'individuazione della posizione delle macchie solari sulla superficie del Sole, svilupp\u00f2 un metodo molto ingegnoso, descritto nel suo lavoro \"On a Method of Observing the Positions of Spots on the Sun with an Example of its Application\", pubblicato nel 1854. Il metodo consisteva nell'utilizzare due fili d'oro sospesi sull'oculare che, proiettati sull'immagine della superficie del Sole, costituivano un sistema di riferimento per il calcolo delle posizioni.\nNel 1856 concluse le osservazioni necessarie per la compilazione del catalogo stellare. Nello stesso anno visit\u00f2 Heinrich Schwabe a Dessau, in Germania. L'anno seguente fu eletto segretario della Royal Astronomical Society, con Warren De la Rue. Sempre nel 1857 pubblic\u00f2 il \"Catalogue of 3735 Circumpolar Stars\" (Catalogo di 3735 stelle circumpolari), lavoro per il quale ricevette la Medaglia d'oro della Royal Astronomical Society nel 1859. Nel frattempo, Simmonds lasci\u00f2 il suo incarico di assistente.\nNel 1858 present\u00f2 una relazione alla RAS sulle sue osservazioni delle macchie solari in cui osserv\u00f2 che il Sole manifestava una rotazione differenziale e che pertanto doveva essere un corpo gassoso, superando definitivamente la rappresentazione herscheliana del Sole come di un corpo planetario (roccioso e freddo) avvolto da un'atmosfera ardente. Carrington individu\u00f2 inoltre la variazione della latitudine delle macchie solari durante un ciclo solare, tuttavia la legge che descrive tale moto \u00e8 oggi nota come legge di Sp\u00f6rer, dal nome dell'astronomo tedesco che successivamente la perfezion\u00f2.\nNello stesso anno mor\u00ec suo padre e Carrington dovette rilevare l'azienda di famiglia. Ci\u00f2 l'allontan\u00f2 notevolmente dall'attivit\u00e0 astronomica, riducendo notevolmente il tempo che poteva dedicare alle osservazioni ed ai calcoli da esse richieste.\nL'anno seguente, tuttavia, comp\u00ec una delle principali scoperte della sua vita. Il 1\u00ba settembre 1859 registr\u00f2 l'apparizione di una macchia molto luminosa sulla superficie del Sole per una durata di 5 minuti - la prima osservazione storica di un'eruzione solare (vedi Evento di Carrington). Carrington inoltre formul\u00f2 l'ipotesi che tale fenomeno fosse legato alla tempesta magnetica che invest\u00ec la Terra nei giorni seguenti.\nNel 1860 fu accolto come membro della Royal Society. Nello stesso anno, con la speranza di poter vendere la fabbrica di famiglia e proseguire la propria attivit\u00e0 scientifica, si candid\u00f2 alla direzione dell\"'Osservatorio Radcliffe\" dell'Universit\u00e0 di Oxford ma l'incarico fu assegnato a Robert Main, sostenuto dall'astronomo reale George Airy. Nell'autunno dello stesso anno, James Challis si dimise dalla direzione dell'Osservatorio di Cambridge. Carrington si propose anche per tale incarico, ma il consiglio amministrativo dell'universit\u00e0 gli prefer\u00ec John Adams, professore di geometria presso l'ateneo. Carrington deplor\u00f2 pubblicamente tale scelta, ritenendo che avrebbe condotto ad un peggioramento nelle attivit\u00e0 dell'Osservatorio, essendo Adams un teorico. Nonostante ci\u00f2, la nomina fu confermata e Carrington, deluso, decise di abbandonare l'astronomia e disfarsi della strumentazione presente a Red Hill.\nNei fatti, tuttavia, impossibilitato a proseguire le osservazioni, complet\u00f2 il lavoro di revisione necessario alla pubblicazione dei dati raccolti attraverso le osservazioni solari. Il testo \"Observations of the Spots on the Sun from November 9, 1853, to March 24, 1861, made at Redhill\" fu pubblicato dalla Royal Society nel 1863. L'insieme delle osservazioni di Carrington delle macchie solari nel periodo 1853-1861 permisero nel 1863 all'astronomo francese Rodolphe Radau di precisare che il periodo di rotazione del Sole intorno al suo asse \u00e8 di 25,187 giorni all'equatore, e di 27,730 giorni alle latitudini di 45\u00ba nord e 45\u00ba sud.\nNei due anni seguenti si ammal\u00f2 gravemente. Inoltre, durante tale periodo, nacque un diverbio tra l'astronomo e la RAS e lui cess\u00f2 la propria collaborazione con essa. A trentanove anni, nel 1865, vendette la fabbrica di birra e si trasfer\u00ec a Middle Devil's Jump presso Churt nel Surrey, coll'intenzione di allestire un nuovo osservatorio. Qui tre anni dopo conobbe Rosa Helen Rodway che spos\u00f2 il 16 agosto 1869.\nIl matrimonio and\u00f2 incontro ad una serie di tragici eventi. Subito dopo le nozze, Rosa Helen Rodway visse per alcuni mesi separata da Carrington, in casa di un uomo, William Rodway, che aveva presentato come suo fratello. In realt\u00e0, i due convivevano a Londra come una coppia di fatto e quando Carrington scopr\u00ec l'inganno, pretese che sua moglie Rosa tornasse a vivere a Middle Devil's Jump, senza tuttavia dare ad intendere ai due di essere a conoscenza della realt\u00e0 dei fatti.\nIl 19 agosto 1871 William Rodway, accecato dalla gelosia, aggred\u00ec Rosa a Middle Devil's Jump procurandole numerose ferite da taglio. In conseguenza di ci\u00f2, la donna inizi\u00f2 ad assumere dei sedativi prima di addormentarsi. Pare che anche Carrington fosse divenuto dipendente da tali sostanze. Ad ogni modo, la sera del 16 novembre 1875 Rosa assunse una dose letale e la mattina seguente non si svegli\u00f2. Una settimana dopo anche Carrington - biasimato per l'accaduto - fu ritrovato cadavere, circondato da bottiglie della droga.\nContrariamente ai suoi desideri, fu sepolto presso il West Norwood Cemetery, a Londra, nella tomba di famiglia. Sulla sua lapide \u00e8 riportata la scritta: \nRiconoscimenti.\nIn suo onore un cratere lunare da impatto \u00e8 stato battezzato \"Carrington\"."}
{"id": "2151830", "revid": "1855488", "url": "https://it.wikipedia.org/wiki?curid=2151830", "title": "Susan Blommaert", "text": "Biografia.\nHa partecipato a decine di serie di telefilm, come Law &amp; Order (in cui ha partecipato ad 8 episodi distinti) e The Blacklist. Nei film ha collaborato con attori come Meryl Streep e Philip Seymour Hoffman."}
{"id": "2151831", "revid": "729019", "url": "https://it.wikipedia.org/wiki?curid=2151831", "title": "Gran Premio del Sudafrica 1971", "text": "Il Gran Premio del Sudafrica 1971, \"V Grand Prix of South Africa\" di Formula 1 e prima gara del campionato di Formula 1 del 1971, si \u00e8 disputato il 6 marzo sul circuito di Kyalami ed \u00e8 stato vinto da Mario Andretti su Ferrari, prima vittoria in carriera del pilota italo-americano.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2151838", "revid": "729019", "url": "https://it.wikipedia.org/wiki?curid=2151838", "title": "Aylsham", "text": "Aylsham \u00e8 un paese di 5.504 abitanti della contea del Norfolk, in Inghilterra."}
{"id": "2151839", "revid": "729019", "url": "https://it.wikipedia.org/wiki?curid=2151839", "title": "Acle", "text": "Acle \u00e8 un paese di 2.732 abitanti della contea del Norfolk, in Inghilterra."}
{"id": "2151840", "revid": "729019", "url": "https://it.wikipedia.org/wiki?curid=2151840", "title": "Attleborough", "text": "Attleborough \u00e8 un paese di 9.702 abitanti della contea del Norfolk, in Inghilterra."}
{"id": "2151842", "revid": "74801", "url": "https://it.wikipedia.org/wiki?curid=2151842", "title": "Downham Market", "text": "Downham Market \u00e8 un paese di abitanti della contea del Norfolk, in Inghilterra."}
{"id": "2151845", "revid": "110157", "url": "https://it.wikipedia.org/wiki?curid=2151845", "title": "Bridgeville (Delaware)", "text": "Bridgeville \u00e8 una citt\u00e0 degli Stati Uniti, situata nella Contea di Sussex, nello Stato del Delaware. Secondo il censimento del 2000 la popolazione era di 1.436 abitanti. Rientra all'interno dell'area micropolitana di Seaford.\nGeografia fisica.\nSecondo i rilevamenti dello United States Census Bureau, la citt\u00e0 di Bridgeville si estende su una superficie totale di 2,1 km\u00b2, tutti quanti occupati da terre.\nPopolazione.\nSecondo il censimento del 2000, a Bridgeville vivevano 1.436 persone, ed erano presenti 381 gruppi familiari. La densit\u00e0 di popolazione era di 1.768,6 ab./km\u00b2. Nel territorio comunale si trovavano 636 unit\u00e0 edificate. Per quanto riguarda la composizione etnica degli abitanti, il 55,85% era bianco, il 31.55% era afroamericano, lo 0,28% era nativo, e lo 0.70% era asiatico. Il restante 11.63% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 16.64% degli abitanti.\nPer quanto riguarda la suddivisione della popolazione in fasce d'et\u00e0, il 28,7% era al di sotto dei 18, l'8,8% fra i 18 e i 24, il 27,0% fra i 25 e i 44, il 19,4% fra i 45 e i 64, mentre infine il 16,0% era al di sopra dei 65 anni di et\u00e0. L'et\u00e0 media della popolazione era di 33 anni. Per ogni 100 donne residenti vivevano 90,7 maschi.\nFestival.\nBridgeville ospita ogni anno l\"'Apple Scrapple Festival\" e il \"Punkin Chunkin\"."}
{"id": "2151846", "revid": "729019", "url": "https://it.wikipedia.org/wiki?curid=2151846", "title": "Fakenham", "text": "Fakenham \u00e8 un paese di 7.357 abitanti della contea del Norfolk, in Inghilterra."}
{"id": "2151847", "revid": "729019", "url": "https://it.wikipedia.org/wiki?curid=2151847", "title": "Gorleston", "text": "Gorleston, detta anche Gorleston-on-Sea, \u00e8 un paese di 5.882 abitanti della contea del Norfolk, in Inghilterra."}
{"id": "2151852", "revid": "1598666", "url": "https://it.wikipedia.org/wiki?curid=2151852", "title": "Harleston (Norfolk)", "text": "Harleston \u00e8 un paese di 4.058 abitanti della contea del Norfolk, in Inghilterra."}
{"id": "2151853", "revid": "149732", "url": "https://it.wikipedia.org/wiki?curid=2151853", "title": "Spazio dei nomi", "text": ""}
{"id": "2151855", "revid": "547034", "url": "https://it.wikipedia.org/wiki?curid=2151855", "title": "Costantina (imperatrice)", "text": "Famiglia.\nCostantina era figlia di Tiberio II Costantino e di Ino Anastasia. La sua parentela venne registrata nelle cronache di Teofilatto Simocatta, Paolo Diacono e Giovanni di Biclaro.\nLa \"Cronaca Georgiana\" sostiene che Costantina era figlia di Cosroe II. Tuttavia la Cronaca venne scritta nel XIII secolo e questa parentela contraddittoria viene considerata un errore. Era tuttavia sua suocera.\nFiglia di un Cesare.\nSuo padre Tiberio era \"Comes Excubitorum\" (Comandante degli Excubitor) sotto Giustino II. Giustino soffriva di temporanei momenti di pazzia e fu incapace di governare l'Impero a partire dalla caduta di Dara a Cosroe I dei Sasanidi nel Novembre 573. Secondo Gregorio di Tours, a questo punto Sofia divenne reggente dell'Impero facendo le veci dell'insano marito. Sofia era nipote di Teodora e imperatrice consorte di Giustino II. Evagrio Scolastico riporta che Sofia riusc\u00ec a concludere una tregua di tre anni con Cosroe da sola. Ma in quanto Reggente aveva bisogno di sostenitori e allora lei assunse Tiberio come suo collega al potere.\nSecondo la cronaca di Teofane Confessore, Tiberio venne ufficialmente nominato Cesare da Giustino il 7 dicembre 574. Venne inoltre adottato da Giustino divenendo quindi erede al trono. A questo punto Ino divenne Caesarissa, la seconda donna per importanza dell'Impero, e Costantina e sua sorella Charito divennero membri della famiglia imperiale.\nLa storia Ecclesiastica di Giovanni da Efeso e la cronaca di Teofane ritengono entrambe che Sofia progettasse di sposare Tiberio stesso. A Ino e alle sue figlie non venne permesso l'accesso al Grande Palazzo di Costantinopoli. Essi si stabilirono invece nel palazzo di Ormisda, residenza di Giustiniano I prima che salisse al trono. Secondo Giovanni di Efeso, Tiberio li raggiungeva ogni sera e ritornava al Gran Palazzo ogni mattina. Sofia rifiut\u00f2 anche di permettere alle damigelle di corte di visitare Ino e le sue figlie in quanto un segno di rispetto nei loro confronti.\nIno alla fine lasci\u00f2 Costantinopoli in favore di Daphnudium, la sua precedente residenza. Secondo Giovanni da Efeso, Tiberio lasci\u00f2 Costantinopoli per andare a far visita a Ino quando lei si ammal\u00f2.\nFiglia dell'Imperatore.\nNel Settembre 578 Giustino II nomin\u00f2 Tiberio co-imperatore. Il 5 ottobre 578, Giustino mor\u00ec e Tiberio divenne Imperatore unico. Secondo Giovanni di Efeso, Sofia invi\u00f2 il Patriarca Eutichio di Costantinopoli a Tiberio per convincerlo a divorziare da Ino. Tiberio rifiut\u00f2.\nTiberio apparentemente era preoccupato per la sicurezza della moglie e delle figlie. Giovanni di Efeso riporta che le tre donne segretamente giunsero a Costantinopoli con una imbarcazione, di notte. Ino venne proclamata Imperatrice in una cerimonia pubblica e ricevette il titolo di Augusta. Costantina era ora diventata una delle due figlie imperiali.\nIl regno del padre fu relativamente breve. Nel 582, Tiberio si ammal\u00f2 e il problema della successione divenne urgente. A Sofia fu affidato l'incarico di scegliere il successore dell'Imperatore, ormai in fin di vita. Sofia scelse Maurizio, un generale che aveva ottenuto una serie di vittorie su Ormisda IV, figlio e successore di Cosroe I. Secondo Gregorio di Tours, Sofia stava progettando di sposare il nuovo erede imperiale.\nMatrimonio.\nIl 5 agosto 582, Costantina si fidanz\u00f2 con Maurizio e Charito con Germano. Entrambi gli uomini erano stati nominati Cesari e divennero probabili successori.\nGermano era un patrizio governatore dell'Africa. Si \u00e8 tentato di identificarlo con il postumo figlio di Germano Giustino e Matasunta menzionato da Giordane. Matasuntha era figlia di Amalasunta e Eutarico. Eutarico secondo Giordane era figlio di Veterico, nipote di Berimud e bis-nipote di Torismundo.\nAlcuni storici hanno interpretato il matrimonio duale ipotizzando che Tiberio intendesse nominare due co-imperatori come suoi successori; probabilmente con una suddivisione di province tra di loro. Anche se fossero stati questi i piani dell'Imperatore, essi non si realizzarono mai. Secondo Giovanni di Nikiu, Germano era il favorito candidato al trono di Tiberio ma declin\u00f2 per umilt\u00e0.\nIl 13 agosto, Tiberio era gi\u00e0 sul letto di morte e i dignitari civili, militari e ecclesiastici attendevano la nomina del suo successore. Tiberio aveva preparato un discorso ma era troppo debole per parlare. Un quaestor lo lesse per lui. Il discorso proclam\u00f2 Maurizio Augusto e unico successore al trono. Il 14 agosto, Tiberio mor\u00ec e Maurizio divenne imperatore unico. Costantina rimase sua promessa sposa.\nImperatrice.\nIl matrimonio tra Costantina e Maurizio ebbe luogo nell'autunno 582. La cerimonia venne eseguita dal Patriarca Giovanni IV di Costantinopoli e viene descritta in dettaglio da Teofilatto Simocatta. Costantina venne proclamata Augusta.\nIl matrimonio fu fertile e produsse almeno 10 figli:\nDeposizione.\nIl 22 novembre 602, Maurizio, Costantina e i loro figli lasciarono Costantinopoli con una nave da guerra. Era iniziata una rivolta a causa della carestia, la fazione dei Verdi si rivolt\u00f2 contro di loro e un esercito di ribelli guidati dal centurione Foca era arrivata fuori le Porte della Citt\u00e0. Foca venne proclamato imperatore il 23 novembre.\nLa nave da guerra affront\u00f2 una tempesta invernale in mare e fu costretta a trovare rifugio nella Costa Asiatica, non lontano da Nicomedia. Truppe fedeli a Foca catturarono la deposta famiglia imperiale alcuni giorni dopo e li portarono in Calcedonia. Il 27 novembre, tutti I cinque figli vennero giustiziati sotto gli occhi del loro padre. In seguito Maurizio stesso venne giustiziato. Costantina venne risparmiata da Foca e rimase vedova.\nNel 603, Costantina e le tre figlie vennero esiliate in un monastero, noto come \"Casa di Leone\". Il monastero \u00e8 stato identificato da alcuni con il Monastero di San Mamas, fondato e diretto dalla loro parente Teoctista, una sorella di Maurizio.\nSecondo Teofane Costantina mantenne dei contatti con Germano e entrambi cospirarono contro Foca. Il loro messaggero, Petronia, per\u00f2 li trad\u00ec e parl\u00f2 della cospirazione a Foca. Costantina venne arrestata e portata da Teopempto, prefetto di Costantinopoli. Il suo interrogatorio fu condito dalla tortura e venne costretta a svelare i nomi dei suoi complici.\nCostantina e le sue tre figlie vennero giustiziate in Calcedonia. Anche Germano e una sua figlia dal nome ignoto vennero giustiziati. La figlia era stata la vedova di Teodosio. Teofane colloca le loro morti intorno al 605/606 ma l'esatta data \u00e8 incerta.\n\"Patria\", attribuito a Giorgio Codino, sostiene che Costantina venne decapitata e il suo corpo gettato nel Bosforo. Tuttavia il De ceremoniis di Costantino VII sostiene che Maurizio, Costantina e i loro figli vennero sepolti nel monastero di San Mamas."}
{"id": "2151856", "revid": "228587", "url": "https://it.wikipedia.org/wiki?curid=2151856", "title": "Hingham (Norfolk)", "text": "Hingham \u00e8 un paese di abitanti della contea del Norfolk, in Inghilterra."}
{"id": "2151857", "revid": "74801", "url": "https://it.wikipedia.org/wiki?curid=2151857", "title": "Holt (Norfolk)", "text": "Holt \u00e8 un paese di abitanti della contea del Norfolk, in Inghilterra."}
{"id": "2151860", "revid": "742538", "url": "https://it.wikipedia.org/wiki?curid=2151860", "title": "Perizia", "text": "La perizia (dal latino \"per\u00ectia\", derivato a sua volta da \"per\u00ectus\", 'esperto') \u00e8 l'analisi tecnica di una particolare situazione redatta da un esperto in una determinata disciplina (\"perito\").\nAttivit\u00e0.\nL'esperto di cui ci si pu\u00f2 avvalere potrebbe essere un commercialista, un ingegnere, un architetto, un agronomo, un agrotecnico, un perito industriale, un perito agrario, un geometra, un medico, uno storico dell'arte, un perito assicurativo, ecc.), richiesto fuori dal processo per dirimere una questione tecnico-economica (come la \"stima\" di un bene o di un danno - ossia l'attribuzione agli stessi di un valore economico - oppure la definizione dei confini tra due terreni) o per attestare la verit\u00e0 riguardo a una questione tecnica (come la conformit\u00e0 di un bene a specifiche norme o l'autenticit\u00e0 di un'opera d'arte).\nPerizia semplice, asseverata e giurata.\nSi ha una \"perizia asseverata\" se il perito ne conferma la certezza dei contenuti \"sotto la propria personale responsabilit\u00e0\", attestandone, con un'ulteriore dichiarazione apposta nella perizia stessa, la veridicit\u00e0 e rispondendo cos\u00ec penalmente per eventuali falsi ideologici e materiali in essa contenuti.\nSi ha, invece, una \"perizia giurata\" (o \"asseverata e giurata\") quando la stessa, oltre alla dichiarazione che assevera la veridicit\u00e0 del contenuto, riporta in calce il verbale del giuramento di \"aver bene e fedelmente adempiuto alle funzioni affidategli al solo scopo di far conoscere la verit\u00e0\", reso dal perito dinanzi al cancelliere di un qualsiasi ufficio giudiziario, compreso quello del giudice di pace, ai sensi dell'art. 5 del r.d. 9 ottobre 1922, n. 1366, o dinnanzi a un notaio, ai sensi dell'art. 1, n. 4, del r.d.l. 14 luglio 1937, n. 1666.\n\"Perizia semplice\" \u00e8 quella che non \u00e8 n\u00e9 asseverata n\u00e9 giurata.\nDiritto processuale.\nLa perizia costituisce, nel processo civile, un'allegazione difensiva a contenuto tecnico, mentre, nel processo penale, \u00e8 un mezzo di prova disposto dal giudice, d'ufficio o su istanza di parte. La perizia deve essere distinta dalla consulenza tecnica, prevista sia nel processo civile sia nel processo penale, nonch\u00e9 dall'accertamento tecnico, previsto nel processo civile.\nProcesso civile.\nSecondo la Suprema Corte di Cassazione, la perizia, ancorch\u00e9 asseverata e giurata, \"costituisce pur sempre una mera allegazione difensiva, onde il giudice del merito non \u00e8 tenuto a motivare il proprio dissenso in ordine alle osservazioni in essa contenute quando ponga a base del proprio convincimento considerazioni incompatibili con le stesse\". Ci\u00f2 non impedisce al giudice di fondare la sua decisione su una perizia ma, in questo caso, deve riportare motivare nel provvedimento conclusivo le ragioni per le quali l'ha ritenuta attendibile e convincente.\nProcesso penale.\nNel processo penale la perizia \u00e8 ammessa quando occorre svolgere indagini o acquisire dati o valutazioni che richiedono specifiche competenze tecniche, scientifiche o artistiche (art. 220, comma 1, c.p.p.). Disposta la perizia, il pubblico ministero e le parti private hanno facolt\u00e0 di nominare propri consulenti tecnici in numero non superiore, per ciascuna parte, a quello dei periti (art. 225, comma 1, c.p.p.). Quando non \u00e8 stata disposta perizia, ciascuna parte pu\u00f2 nominare, in numero non superiore a due, propri consulenti tecnici (art. 233, comma 1, c.p.p.)."}
{"id": "2151861", "revid": "729019", "url": "https://it.wikipedia.org/wiki?curid=2151861", "title": "Hunstanton", "text": "Hunstanton \u00e8 un paese di 4.961 abitanti della contea del Norfolk, in Inghilterra."}
{"id": "2151863", "revid": "729019", "url": "https://it.wikipedia.org/wiki?curid=2151863", "title": "Loddon (Norfolk)", "text": "Loddon \u00e8 un paese di 2.578 abitanti della contea del Norfolk, in Inghilterra.\nStoria.\nIl nome Loddon o Lodne compare per la prima volta nelle ultime volont\u00e0 del Thegn \u00c6lfric Modercope nel 1042/1043."}
{"id": "2151865", "revid": "124888350", "url": "https://it.wikipedia.org/wiki?curid=2151865", "title": "Moto Guzzi Norge", "text": "La Norge \u00e8 un modello di motocicletta dedicata al granturismo ed \u00e8 stata prodotta dalla casa italiana Moto Guzzi dal 2006 al 2016. Il nome vuole essere un richiamo ad una famosa antenata, la Moto Guzzi GT \"Norge\" degli anni venti\nIl contesto.\nLa Guzzi produce questa motocicletta dal 2006 nella versione equipaggiata con un motore da 1200\u00a0cm\u00b3 e dall'anno seguente con il propulsore da 850\u00a0cm\u00b3. Deriva dalla Moto Guzzi Breva, le differenze principali sono una grande carena anteriore che arriva a coprire parte del motore e ne assicura un'ottima protezione dal vento, un puntale per deviare il flusso d'aria dal basamento del propulsore e altre due piccole carene poste sui fianchi della moto. Nella versione 1200 ha di serie l'impianto ABS per l'assistenza alla frenata in caso di terreno scivoloso.\nIl motore \u00e8 stile Moto Guzzi, bicilindrico trasversale a V con inclinazione di 90\u00b0 raffreddato ad aria e un piccolo radiatore per il raffreddamento dell'olio del motore. \nLa trasmissione finale \u00e8 tramite cardano reattivo compatto CA.R.C., brevetto Moto Guzzi, che ne ottimizza le prestazioni riducendo l'effetto di sollevamento tipico delle motociclette equipaggiate come le versioni precedenti.\nLa Norge \u00e8 stata eletta moto dell'anno nel 2007 e 2008 nel settore delle Tourer.\nRestyling 2010.\nNel corso del 2010 la Moto Guzzi presenta il nuovo modello dotato di una nuova carena, la nuova versione viene dotata di un nuovo impianto di scarico rivestito in alluminio e viene aumentata la luce a terra; nuovo il motore ora a 4 valvole per cilindro e omologato alla normativa antinquinamento euro 3 con incremento di potenza e coppia motrice. \nDi serie la moto ora ha l'ABS che ha la possibilit\u00e0 di essere completamente disabilitato, il computer di bordo con molte informazioni oltre a quelle dei consumi, tempo di viaggio anche di poter verificare lo stato di carica tramite un voltmetro digitale, le manopole riscaldate regolabili su tre livelli di calore e un nuovo cupolino a regolazione elettrica, le borse laterali anch'esse di serie rispetto alle vecchie vengono ridisegnate. Il bauletto posteriore a richiesta ha una nuova forma e una capacit\u00e0 maggiore. \nCome accessori si possono richiedere il navigatore satellitare, una sella in gel e una sella ribassata, l'antifurto elettronico."}
{"id": "2151866", "revid": "729019", "url": "https://it.wikipedia.org/wiki?curid=2151866", "title": "Reepham (Norfolk)", "text": "Reepham \u00e8 un paese di 2.455 abitanti della contea del Norfolk, in Inghilterra."}
{"id": "2151870", "revid": "729019", "url": "https://it.wikipedia.org/wiki?curid=2151870", "title": "Stalham", "text": "Stalham \u00e8 un paese di 2.951 abitanti della contea del Norfolk, in Inghilterra."}
{"id": "2151872", "revid": "266224", "url": "https://it.wikipedia.org/wiki?curid=2151872", "title": ".wmf", "text": ""}
{"id": "2151873", "revid": "729019", "url": "https://it.wikipedia.org/wiki?curid=2151873", "title": "Swaffham", "text": "Swaffham \u00e8 un paese di 6.935 abitanti della contea del Norfolk, in Inghilterra."}
{"id": "2151875", "revid": "1851848", "url": "https://it.wikipedia.org/wiki?curid=2151875", "title": "Francesco Tortarolo", "text": "Carriera.\nGiocatore.\nCresciuto con la (inglobata dal 1937 nel ), gioc\u00f2 in Serie A con la squadra genovese per sette stagioni (6 di Serie A e una di Serie B) prima dell'interruzione bellica. Esord\u00ec con la Sampierdarenese nel pareggio casalingo a reti bianche del 20 dicembre 1936 contro la .\nGioc\u00f2 poi con la il Campionato Alta Italia 1945-1946, per proseguire la carriera dal 1946 al 1948, sempre in massima serie, con l'. Con i \"grigi\" esord\u00ec nella sconfitta casalinga per 3-1 contro il del 22 settembre 1946.\nNel 1948 passa al , con cui esordisce il 24 ottobre dello stesso anno nella vittoria casalinga per 4-1 contro l'. Rimarr\u00e0 in forza ai rossobl\u00f9 sino 1951, retrocedendo in cadetteria al termine della stagione 1950-1951.\nChiuse la carriera di calciatore in Serie C e in IV Serie, con lo . In carriera ha totalizzato complessivamente 259 presenze e 5 reti in Serie A e 26 presenze in Serie B.\nAllenatore.\nTerminata la carriera agonistica divenne preparatore atletico del , che allen\u00f2 anche nel corso della stagione 1961-62, in coppia con il direttore sportivo Giulio Cappelli portando la squadra alla salvezza in Serie B."}
{"id": "2151877", "revid": "729019", "url": "https://it.wikipedia.org/wiki?curid=2151877", "title": "Wells-next-the-Sea", "text": "Wells-next-the-Sea \u00e8 un paese di 2.451 abitanti della contea del Norfolk, in Inghilterra."}
{"id": "2151878", "revid": "729019", "url": "https://it.wikipedia.org/wiki?curid=2151878", "title": "Wroxham", "text": "Wroxham \u00e8 un paese di 1.532 abitanti della contea del Norfolk, in Inghilterra."}
{"id": "2151879", "revid": "761745", "url": "https://it.wikipedia.org/wiki?curid=2151879", "title": "Wymondham", "text": "Wymondham \u00e8 un paese di 14.405 abitanti della contea del Norfolk, in Inghilterra."}
{"id": "2151882", "revid": "1186766", "url": "https://it.wikipedia.org/wiki?curid=2151882", "title": "Guarino", "text": ""}
{"id": "2151883", "revid": "729019", "url": "https://it.wikipedia.org/wiki?curid=2151883", "title": "Aldeburgh", "text": "Aldeburgh \u00e8 un paese di abitanti della contea del Suffolk, in Inghilterra."}
{"id": "2151885", "revid": "188323", "url": "https://it.wikipedia.org/wiki?curid=2151885", "title": "Beta RR 50", "text": ""}
{"id": "2151886", "revid": "188323", "url": "https://it.wikipedia.org/wiki?curid=2151886", "title": "Beta RR 125", "text": ""}
{"id": "2151888", "revid": "729019", "url": "https://it.wikipedia.org/wiki?curid=2151888", "title": "Beccles", "text": "Beccles \u00e8 un paese di 9.850 abitanti della contea del Suffolk, in Inghilterra."}
{"id": "2151889", "revid": "188323", "url": "https://it.wikipedia.org/wiki?curid=2151889", "title": "Beta RR 250", "text": ""}
{"id": "2151891", "revid": "188323", "url": "https://it.wikipedia.org/wiki?curid=2151891", "title": "Beta RR 400", "text": ""}
{"id": "2151892", "revid": "188323", "url": "https://it.wikipedia.org/wiki?curid=2151892", "title": "Beta RR 450", "text": ""}
{"id": "2151893", "revid": "188323", "url": "https://it.wikipedia.org/wiki?curid=2151893", "title": "Beta RR 525", "text": ""}
{"id": "2151894", "revid": "188323", "url": "https://it.wikipedia.org/wiki?curid=2151894", "title": "Beta RR Motard 50", "text": ""}
{"id": "2151895", "revid": "729019", "url": "https://it.wikipedia.org/wiki?curid=2151895", "title": "Brandon (Suffolk)", "text": "Brandon \u00e8 un paese di 8.249 abitanti della contea del Suffolk, in Inghilterra."}
{"id": "2151896", "revid": "188323", "url": "https://it.wikipedia.org/wiki?curid=2151896", "title": "Beta RR Motard 125", "text": ""}
{"id": "2151897", "revid": "188323", "url": "https://it.wikipedia.org/wiki?curid=2151897", "title": "Beta RR Motard", "text": ""}
{"id": "2151898", "revid": "14480", "url": "https://it.wikipedia.org/wiki?curid=2151898", "title": "Lamictal", "text": ""}
{"id": "2151900", "revid": "729019", "url": "https://it.wikipedia.org/wiki?curid=2151900", "title": "Bungay", "text": "Bungay \u00e8 un paese di 4.895 abitanti della contea del Suffolk, in Inghilterra."}
{"id": "2151902", "revid": "729019", "url": "https://it.wikipedia.org/wiki?curid=2151902", "title": "Controffensiva britannica in Africa Orientale Italiana", "text": "La conquista britannica dell'Africa orientale italiana fu la grande offensiva combinata delle forze imperiali britanniche diretta ad occupare i possedimenti italiani in Etiopia, Eritrea e Somalia ed a restaurare l'Imperatore Hail\u00e9 Selassi\u00e9 sul regno d'Abissinia.\nLa campagna ebbe inizio nel gennaio 1941; le forze imperiali britanniche, ben equipaggiate e molto mobili, superarono la resistenza delle numerose ma deboli forze italiane e coloniali sia in Eritrea che in Somalia; entro aprile 1941 caddero Massaua ed Addis Abeba. L'intera Africa Orientale Italiana venne conquistata e tutte le truppe italiane furono catturate. Le ultime resistenze vennero superate nel novembre 1941. \nStoria.\nForze in campo.\nIl generale Archibald Wavell, comandante in capo del teatro del Medio Oriente (che comprendeva il Corno d'Africa), progett\u00f2 una vasta controffensiva da parte delle forze inglesi, indiane, sudafricane e africane a sua disposizione, diretta su due fronti:\nUn terzo fronte sarebbe creato dalle forze anfibie che avrebbero riconquistato il Somaliland dal mare.\nSecondo il piano, tutte e tre le forze avrebbero dovuto convergere nella capitale: Addis Abeba.\nFronte settentrionale.\nNel gennaio 1941, inizi\u00f2 la pressione inglese che port\u00f2 alla evacuazione italiana di Cassala e dei villaggi sudanesi conquistati; le due divisioni indiane coinvolte nella manovra, la 4\u00aa e la 5\u00aa , mossero verso Cassala e la linea Cher\u00f9 - Aicota inoltrandosi poi nel territorio della colonia italiana. Vista la precariet\u00e0 delle linee di rifornimento e l'assoluto dominio dell'aria da parte inglese, il 20 gennaio il comando italiano decise il ripiegamento dei 17.000 uomini disposti sulla linea del fronte. La ritirata fu per\u00f2 intempestiva, espondendo le due colonne che dovevano ripiegare su Agordat agli attacchi aerei avversari e al successivo attacco terrestre degli anglo-indiani, molto meglio forniti di mezzi di trasporto degli italiani. La colonna proveniente da Aicota dovette pertanto distruggere i materiali e le armi prima della resa mentre quella di Cher\u00f9 arriv\u00f2 ad Agordat dissanguata dai combattimenti protratti tra il 27 e il 30 gennaio.\nSuccessivamente le truppe rimaste ripiegarono su Cheren, dove si combatt\u00e9 la successiva battaglia, decisiva per le sorti dell'Africa Orientale Italiana.\nFronte meridionale.\nIl generale Alan Cunningham assunse il comando in Kenya nel novembre 1940 e nei mesi seguenti riorganizz\u00f2 e concentr\u00f2 le sue forze dietro il fiume Tana; grazie all'afflusso di ingenti rinforzi dal Sudafrica e di grandi quantit\u00e0 di armamenti, mezzi motorizzati ed equipaggiamenti il comandante britannico costitu\u00ec una forza combattente molto mobile. Winston Churchill fin dal mese di novembre 1940 aveva esercitato pressioni sul generale Wavell perch\u00e9 utilizzasse attivamente le forze schierate in Kenya che stavano per essere rinforzate con l'arrivo di una brigata sudafricana inviata dal generale Jan Smuts, ma in un primo tempo il generale Cunningham propose di rinviare l'offensiva sul fronte meridionale fino a maggio o giugno 1941 e durante la riunione al Cairo del 2 dicembre il generale Wavell apparentemente concord\u00f2 con queste indicazioni. Dopo ulteriori pressioni del Primo Ministro, infine il comando britannico del Medio Oriente decise di accelerare le operazioni e il generale Cunningham ricevette ordine di sferrare la cosiddetta \"operazione Canvas\" tra il 10 e il 15 febbraio 1941, prima della stagione delle piogge.\nIl corpo di spedizione britannico era formato inizialmente da due divisioni, la 11\u00aa Divisione africana del generale Harry Wetherhall e la 12\u00aa Divisione africana del generale Alfred Reade Godwin-Austen, costituite da quattro gruppi di brigate con 20.000 soldati di provenienza sudafricana, britannica, nigeriana, rhodesiana oltre ai reparti neri della Costa d'Oro. Si trattava di un contingente poco numeroso ma dotato di armamenti potenti: 300 moderni pezzi d'artiglieria e soprattutto oltre 10.000 automezzi che consentirono la completa motorizzazione di tutti i reparti; erano disponibili alcune squadriglie aeree modernamente equipaggiate dell'aviazione sudafricana."}
{"id": "2151903", "revid": "729019", "url": "https://it.wikipedia.org/wiki?curid=2151903", "title": "Clare (Suffolk)", "text": "Clare \u00e8 un paese di 1.975 abitanti della contea del Suffolk, in Inghilterra."}
{"id": "2151904", "revid": "117138601", "url": "https://it.wikipedia.org/wiki?curid=2151904", "title": "Ferrigno", "text": ""}
{"id": "2151905", "revid": "119629570", "url": "https://it.wikipedia.org/wiki?curid=2151905", "title": "Pierre Morel", "text": "Biografia.\nDopo gli studi di cinema in una scuola specializzata, Pierre Morel ha debuttato nel 2000 come operatore di ripresa in \"L'Art (d\u00e9licat) de la s\u00e9duction\", il primo film di Richard Berry.\nL'anno successivo, comincia la sua carriera come direttore della fotografia lavorando con registi come Louis Leterrier, Corey Yuen, Nancy Meyers, Alek Keshishian, Luc Besson e Phillip Atwell. Parallelamente, ha realizzato \"Banlieue 13\" il suo primo film nel 2004, seguito da \"Io vi trover\u00f2\" (\"Taken\") nel 2008 e \"From Paris with Love\", uscito nel 2010."}
{"id": "2151906", "revid": "74801", "url": "https://it.wikipedia.org/wiki?curid=2151906", "title": "Bury St Edmunds", "text": "Bury St Edmunds \u00e8 una citt\u00e0 di abitanti della contea del Suffolk, in Inghilterra.\nLa citt\u00e0 fu fondata intorno al 1080. \u00c8 un apprezzato centro turistico, ma \u00e8 anche nota per la produzione di malto e birra.\nVi sorge la Cattedrale di St Edmundsbury."}
{"id": "2151908", "revid": "74801", "url": "https://it.wikipedia.org/wiki?curid=2151908", "title": "Eye (Suffolk)", "text": "Eye \u00e8 un paese di abitanti della contea del Suffolk, in Inghilterra.\nNel 1781 alcuni lavoratori riportarono alla luce una scatola di piombo nei pressi del fiume a Clint Farm (Eye), a sud di Scole e a sud-ovest di Hoxne. La scatola conteneva circa 600 monete romane risalenti ai regni di Valente e Valentiniano I (regnanti nel 364\u2013375), Graziano (375\u2013383), Teodosio I (378\u2013395), Arcadio (395\u2013408), e Onorio. Si tratta del pi\u00f9 grande tesoretto di monete auree romane scoperte in Gran Bretagna, ma i reperti andarono dispersi e non possono essere facilmente rintracciati."}
{"id": "2151916", "revid": "123385727", "url": "https://it.wikipedia.org/wiki?curid=2151916", "title": "Un giorno cos\u00ec", "text": "Un giorno cos\u00ec \u00e8 un singolo degli 883. Il brano, uscito nel maggio 1997, ha anticipato l'uscita del loro quarto album \"La dura legge del gol!\". Il brano \u00e8 contenuto anche in \"TuttoMax\". \u00c8 stato usato nelle colonne sonore dei film \"Jolly Blu\" e \"Letters to Juliet\", e venne inserito anche nei promo di \"Le strade di Max\", programma che Pezzali ha condotto su Deejay TV nel 2013.\nNel libretto dell'album \u00e8 accreditato Roberto Priori che suona la chitarra nel brano.\nViene citata la Strada Statale 526."}
{"id": "2151921", "revid": "120084011", "url": "https://it.wikipedia.org/wiki?curid=2151921", "title": "Branchie (romanzo)", "text": "Branchie \u00e8 il romanzo d'esordio di Niccol\u00f2 Ammaniti. Edito inizialmente dalla Ediesse nel 1994 con il titolo \"branchie!\", viene in seguito ripubblicato, con sostanziali modifiche apportate dall'autore, dalla casa editrice Einaudi nel 1997 con il titolo \"Branchie\".\nDal romanzo \u00e8 stato tratto il film \"Branchie\", diretto nel 1999 da Francesco Ranieri Martinotti.\nTrama.\nMarco Donati, ragazzo appassionato di pesci, malato terminale di cancro deciso a non curarsi, vive nel suo negozio di acquari dismesso a Roma. Ha una fidanzata di nome Maria, studentessa di architettura, ed una madre ossessiva di nome Adele. Un giorno riceve una lettera proveniente dall'India. Il mittente \u00e8 una tale Margaret Damien, che invita Marco a venire in India a costruire \"l'acquario pi\u00f9 grande di Delhi\".\nMarco si reca in India, dove presto inizia a suonare il didgeridoo in un gruppo chiamato Banda dell'Ascolto Profondo (BAP) e inizia una relazione con la componente femminile, una ragazza belga di nome Livia. Dopo una serata svolta nel palazzo di Wall Oberton, uno dei pi\u00f9 potenti industriali indiani, il protagonista conosce Mila, la figlia del magnate. Ella \u00e8 la compagna dell'orrendo chirurgo del Turkmenistan Djivan Subotnik; \u00e8 affetta da ninfomania cronica e durante un appuntamento violenta brutalmente Marco. Quest'ultimo viene poi rapito da un gruppo di \"arancioni\" che lo perseguita fin dal suo sbarco.\nQuesti lo conducono da sua madre, nel frattempo completamente rifatta grazie a pezzi e organi di indiani uccisi per l'occasione, che gli rivela di essere l'amante di Subotnik, la mandante degli arancioni nonch\u00e9 la scrittrice della lettera: ha attirato con l'inganno Marco in India per costringerlo ad operarlo sostituendogli i polmoni con quelli di un indiano sano. Marco tuttavia riesce a liberarsi prima dell'operazione e riesce a fuggire dalla morsa degli arancioni grazie anche all'aiuto di Livia, Sarwar ed Osvald, liberando inoltre gli indiani imprigionati destinati alla catena di montaggio per costruire i corpi perfetti dei ricchi occidentali.\nI quattro, con l'aiuto del Gruppo Spurgo Fogne Appilate (GSFA), pianificano una controffensiva al castello di Subotnik. Le cose non vanno come sperato, ma Marco, Livia, Sarwar ed Osvald, quando ormai si credono spacciati, vengono salvati da Deuter, un giovane indiano liberato nella prima sortita.\nTempo dopo, Marco si fa operare da Subotnik, nel frattempo divenuto buono, facendosi levare la metastasi dai polmoni e impiantare delle branchie intorno alla testa che gli permettono di respirare sott'acqua e di vivere all'acquario di Berlino."}
{"id": "2151922", "revid": "1305772", "url": "https://it.wikipedia.org/wiki?curid=2151922", "title": "Guerra (disambigua)", "text": ""}
{"id": "2151927", "revid": "7336", "url": "https://it.wikipedia.org/wiki?curid=2151927", "title": "Musica progressive", "text": ""}
{"id": "2151928", "revid": "74801", "url": "https://it.wikipedia.org/wiki?curid=2151928", "title": "Framlingham", "text": "Framlingham \u00e8 un paese di abitanti della contea del Suffolk, in Inghilterra. Degno di nota il castello. "}
{"id": "2151929", "revid": "1598666", "url": "https://it.wikipedia.org/wiki?curid=2151929", "title": "Hadleigh", "text": "Hadleigh \u00e8 un paese di 7.239 abitanti della contea del Suffolk, in Inghilterra."}
{"id": "2151932", "revid": "729019", "url": "https://it.wikipedia.org/wiki?curid=2151932", "title": "Halesworth", "text": "Halesworth \u00e8 un paese di 4.637 abitanti della contea del Suffolk, in Inghilterra.\nQua nacque l'editore giornalistico e politico George Lansbury."}
{"id": "2151933", "revid": "729019", "url": "https://it.wikipedia.org/wiki?curid=2151933", "title": "Haverhill (Suffolk)", "text": "Haverhill \u00e8 una cittadina di 22.010 abitanti della contea del Suffolk, in Inghilterra."}
{"id": "2151935", "revid": "729019", "url": "https://it.wikipedia.org/wiki?curid=2151935", "title": "Leiston", "text": "Leiston \u00e8 un paese di 5.357 abitanti della contea del Suffolk, in Inghilterra."}
{"id": "2151936", "revid": "1305772", "url": "https://it.wikipedia.org/wiki?curid=2151936", "title": "Mildenhall", "text": "Mildenhall \u00e8 il nome di due localit\u00e0 inglesi:"}
{"id": "2151937", "revid": "729019", "url": "https://it.wikipedia.org/wiki?curid=2151937", "title": "Needham Market", "text": "Needham Market \u00e8 un paese di 4.574 abitanti della contea del Suffolk, in Inghilterra."}
{"id": "2151940", "revid": "74801", "url": "https://it.wikipedia.org/wiki?curid=2151940", "title": "Newmarket (Suffolk)", "text": "Newmarket \u00e8 una cittadina di abitanti della contea del Suffolk, in Inghilterra."}
{"id": "2151942", "revid": "1598666", "url": "https://it.wikipedia.org/wiki?curid=2151942", "title": "Orford (Suffolk)", "text": "Orford \u00e8 un paese di 690 abitanti della contea del Suffolk, in Inghilterra."}
{"id": "2151945", "revid": "276553", "url": "https://it.wikipedia.org/wiki?curid=2151945", "title": "Ulluco", "text": ""}
{"id": "2151946", "revid": "729019", "url": "https://it.wikipedia.org/wiki?curid=2151946", "title": "Saxmundham", "text": "Saxmundham \u00e8 un paese di 2.712 abitanti della contea del Suffolk, in Inghilterra."}
{"id": "2151947", "revid": "88740", "url": "https://it.wikipedia.org/wiki?curid=2151947", "title": "Berti", "text": ""}
{"id": "2151948", "revid": "1598666", "url": "https://it.wikipedia.org/wiki?curid=2151948", "title": "Snape (Suffolk)", "text": "Snape \u00e8 un paese di 600 abitanti della contea del Suffolk, in Inghilterra.\nCultura.\nLa famosa scrittrice inglese J. K. Rowling ha dichiarato di aver tratto ispirazione da Snape quando si \u00e8 trattato di decidere il nome di uno dei pi\u00f9 celebri personaggi della serie di Harry Potter, Severus Piton (nell'originale inglese: \"Severus Snape\")."}
{"id": "2151949", "revid": "74801", "url": "https://it.wikipedia.org/wiki?curid=2151949", "title": "Southwold", "text": "Southwold \u00e8 un paese di abitanti della contea del Suffolk, in Inghilterra."}
{"id": "2151951", "revid": "729019", "url": "https://it.wikipedia.org/wiki?curid=2151951", "title": "Stowmarket", "text": "Stowmarket \u00e8 una localit\u00e0 di circa 15\u00a0000 abitanti della contea del Suffolk, in Inghilterra."}
{"id": "2151952", "revid": "1543377", "url": "https://it.wikipedia.org/wiki?curid=2151952", "title": "Grappignano", "text": "Grappignano \u00e8 un'area archeologica nel comune di Collevecchio, in Italia.\nSi trova su un terrazzo fluviale della valle del Tevere, sopra la zona di confluenza del torrente Aia ed il fiume Treja nel Tevere. Quest'area fu abitata in maniera continuativa dal paleolitico sino al medioevo, e continu\u00f2 ad essere frequentata anche successivamente come rifugio sino al secolo scorso.\nPeriodi storici.\nPaleolitico.\nPer quanto riguarda il periodo preistorico sono stati rinvenuti reperti litici che attestano la presenza\numana in tutte le fasi del Paleolitico: schegge di selce, raschiatoi, punte di lancia, con una maggiore\nconsistenza per il Paleolitico Medio e un'area di industria litica. I reperti sono conservati nel museo civico di Magliano Sabina.\nEt\u00e0 del Bronzo e del Ferro.\nNell'et\u00e0 del Bronzo e del Ferro si attesta la presenza di nuclei tribali insediatisi sui terrazzi alluvionali prospicienti la valle del Tevere e del torrente Aia, cos\u00ec da costituire un habitat strategico per il controllo dei canali fluviali e dei tratturi per la transumanza. Su un pianoro tufaceo di circa centocinquanta metri quadrati si trovano alcune cavit\u00e0 circolari, probabilmente impiegate come sede di pali lignei, ed altre pi\u00f9 grandi, in uso certamente come cisterne e silos. Nella parte nord occidentale del pianoro sono visibili una serie di cavit\u00e0 circolari aperte frontalmente contenenti scorie di fusione: queste probabilmente avevano funzione di fornaci. Tutta l'area \u00e8 circoscritta da incisioni verticali che interessano le parti perimetrali, cos\u00ec da formare una trincea di diversi metri. Questo insediamento, frequentato gi\u00e0 dalla fine dell'et\u00e0 del Bronzo.\nPeriodo arcaico.\nNel cosiddetto \"periodo arcaico orientalizzante\" l'area indicata era compresa in una rete insediativa molto articolata che \u00e8 possibile ricondurre al territorio occupato dalle trib\u00f9 da fosso Campana, dove si erge la rupe tufacea che poneva il limite del pianoro del Pagus di Foglia nel comune di Magliano Sabina, il fosso di Casaglia, il\nTorrente l'Aia e i terrazzi fluviali nella zona di Poggio Sommavilla trovando come limite sud il fiume Tevere.\nIl centro arcaico di Poggio Sommavilla, 25/30 ha circa, di cui ancora oggi non sappiamo il nome,\nsappiamo anche grazie a molti reperti archeologici trovati nella necropoli e negli insediamenti, ora conservati nel Museo Civico di Magliano Sabina, nel Museo Nazionale Etrusco di Villa Giulia, al Museo civico di Rieti, al Museo nazionale di Perugia e Firenze, al Museum of Fine Arts Boston, al Museo Nazionale di Danimarca, al Louvre e in molti altri, che vi era una vera e propria produzione ceramica locale. Vi erano presenti scambi culturali, economici e sociali, principalmente attraverso il Tevere e la valle dell'Aia, con l'area Falisco, Capenate, Vejente, con cui c'era uno stretto rapporto di collegamento socio-culturale, l'area Etrusca, Volsina, Orvietana, Chiusina, attraverso la valle del Nera con l'Umbria e la Sabina interna, attraverso i valichi dei subappenninici nell'area della conca Velina, la valle del Tronto e l'area medio adriatica e Picena.\nPeriodo romano repubblicano.\nDopo la conquista militare romana riconducibile al periodo medio Repubblicano e la probabile distruzione del centro arcaico di Poggio Sommavilla, si presume che in localit\u00e0\nfontanile Madonna del Piano, dove esistono resti di una Torre di origine romana, sia sorto un campo militare romano, divenuto sede di\nun probabile Foro.\nSorgono le villae rustiche, con il conseguente sfruttamento imposto delle materie prime e risorse\numane, l'articolazione dell'assetto viario esistente e gli approdi al tevere furono utilizzati dai romani\nper veicolare le merci nell'urbe.\nNell'area di Grappignano troviamo il passaggio di un crocevia di direttrici lungo i terrazzi fluviali del Tevere che collegavano, Il centro arcaico di Poggio Sommavilla dove ancora si possono trovare resti basolati, con quello di Foglia, e quell'asse della viabilit\u00e0 antica che da\nForum Novum collegava attraverso la valle del torrente Aia, la viabilita Tiberina e la via Flaminia e attraverso l'antico guado del tevere in localit\u00e0\nColle Tondo, dove si trovano ancora resti della lastricatura della strada il Treja e l'Agro Falisco.\nPeriodo romano imperiale.\nCon l'avvento dell'impero romano, I a.C. , l'area fu introdotta nell'ager Foronovanus elevato a Municipio, si\nha la cessazione di ogni forma di produzione autonoma locale.\nAbbiamo testimonianza nella zona del Sacramento tra Poggio Sommavilla e Grappignano, di una fornace per\nla produzione di materiali laterizi che probabilmente doveva rifornire Roma, anche se \u00e8 stato rinvenuto molto materiale statoniense, amerino e ortano narniense.\nDiversi materiali d'epoca imperiale sono stati ritrovati a Grappignano, in un'area interessata da\ncavit\u00e0 e cunicoli ora parzialmente chiusa, chiamata \"A Grotte der Djavolu\".\nEt\u00e0 medievale.\nA Grappignano nella parte sud del pianoro sopra descritto possiamo ancora ammirare i resti di una\nstruttura fortificata medioevale di carattere difensivo e di controllo delle vie di comunicazione del\nGualdo.\nCostruita su preesistenti mura Romane, costituita nella parte nord da una torre subito sopra il\nfossato che taglia in due il pianoro, dove si possono notare ancora le feritoie difensive e il torrione\nche insiste verso la valle del torrente l'Aia, circoscritto da rupi, speroni tufacei e pendii sostenuti da\nsostruzioni, che nascondono cisterne, cunicoli e cavit\u00e0.\nLe prime citazioni Medioevali lo riportano con il nome\ndi Carpinianum, faceva parte del Gastaldato di Cicinianus, con Thoccia, Fianello e la villa di Agrippa a Montebuono, appartenenti al Ducato di Spoleto.\nCon l'estensione del potere del monastero Longobardo di Farfa ne divenne feudo, si ha notizia che\nun certo Gualperto chiede a Farfa che gli vengano dati in uso i beni da lui donati precedentemente,\nsiti in Fianello e Carpiniano.\nIn un passo del \"Chronicon\" 33 p.\u00a046 scritto tra il 972 e il 1000 dal Monaco\nBenedetto del Soratte del monastero di Sant'Andrea in Flumine lungo la via Tiberina ai piedi del Soratte nella Valle del Tevere, sulla zona di Grappignano si legge:\n\u00ab \"Fundum Antiscanis, vinealis petite sex, toti in massa de Tocie petite de tera hubi dicutur a Saline, tres petite de terra a fundum Antiscanu a Monumento usque ad ripam castri Summa Villa, fundum Antiquum cum aliis nominibus integro, fundum Casali hubi est ecclesia Sancti Valentini, cum fundu Carpiniano, fundum Musiniano cum omnia sua adiacentia \u00bb\".\nCio\u00e8: \u00ab \"sei pezze di terra del fondo Antiscano, tutte le pezze de terra nella Massa di Toccia dove si chiama Salina, tre pezze di terra del fondo Antiscano dal Monumento sino alla ripa sotto il castello di Poggio Sommavilla, il fondo Antico per intero con tutti i suoi vocaboli con il Casale ove \u00e8 la chiesa di San Valentino, il fondo di Grappignano e il fondo Musiniano con tutte le sue adiacense \u00bb\".\nFece parte della septimiliana, dopo il 1000 passo feudo del monastero di Farfa.\nNelle prime decadi del mille Giovanni Arduino occupa infeudandosi Toccia e Grappignano, sappiamo che esisteva una chiesa dedicata a San Giovanni, ma presto ritorna alla septimiliana farfense.\nNel 1193 fu dato feudo da Papa Celestino III, Giacinto dei Boboni, all'Abbazzia di Sant'Andrea in Flumine del Soratte, fu feudo dei Taddellini, fu occupato da Magliano nel 1283 insieme a Toccia e\nPoggio Sommavilla in un periodo di lotte fra Guelfi e Ghibellini e di forti mire espansionistiche\nnella Valle del Tevere, del libero comune di Narni.\nNel 1302 fu infeudato da Napoleone Orsini insieme a Toccia e Poggio Sommavilla, la chiesa fu\ndedicata a San Nicola, nel 1344 morto Napoleone Orsini fu concesso insieme a Foglia , Poggio\nSommavilla, Vacone, Rocchette di Gallese agli eredi Orsini.\nQuando anche Collevecchio fu fatto feudo Orsini nel 1368 Grappignano dipese da esso, venne\nmenzionato per l'ultima volta nel 1416 come prelevante 15 rubbie di sale nel \"liber secunde imposite salis et focatici\"."}
{"id": "2151955", "revid": "729019", "url": "https://it.wikipedia.org/wiki?curid=2151955", "title": "Sudbury (Suffolk)", "text": "Sudbury \u00e8 un paese di 12.080 abitanti della contea del Suffolk, in Inghilterra."}
{"id": "2151957", "revid": "110339646", "url": "https://it.wikipedia.org/wiki?curid=2151957", "title": "Woodbridge (Regno Unito)", "text": "Woodbridge \u00e8 un paese di 10 956 abitanti della contea del Suffolk, in Inghilterra. \u00c8 situata a circa 13 chilometri della costa, lungo il fiume Deben, ed \u00e8 gemellata con Mussidan, in Francia.\nStoria.\nAlcuni ritrovamenti archeologici dimostrano che la zona era abitata sin dai tempi del Neolitico, nonostante in epoca romana rimase sotto il dominio di Roma per circa 300 anni, le testimonianze della presenza romana sono molto scarse. Agli inizi del VII secolo re Redwald dell'Anglia orientale assurse al ruolo di Bretwalda, ovvero il sovrano pi\u00f9 potente di tutta l'Inghilterra, e alla sua morte, intorno al 624, venne sepolto nei pressi di Sutton Hoo, una localit\u00e0 molto vicina a Woodbridge."}
{"id": "2151961", "revid": "767487", "url": "https://it.wikipedia.org/wiki?curid=2151961", "title": "Imagination Movers", "text": "Gli Imagination Movers sono una rock-band di New Orleans. Il gruppo ha scritto diversi album che hanno riscosso un discreto successo negli Stati Uniti d'America ed anche alcuni DVD.\nImagination Movers \u00e8 anche il titolo di uno show televisivo che ha come protagonista l'omonima band. Lo show \u00e8 stato messo in onda sul canale televisivo Playhouse Disney. In ognuna delle puntate, da 30 minuti, la band lavora all'interno della \"Idea Warehouse\" per cercare uno spunto creativo, un'idea originale e risolvere cos\u00ec un problema.\nIn ogni episodio, 'l'emergenza di idee' li porta in diversi luoghi (un giardino, una fattoria, sul palco di un concerto) e faranno divertire i pi\u00f9 piccoli con un loro video musicale della band, ricco di energia e dal ritmo contagioso. Spesso vengono aiutati dalla loro mascotte, Topo di magazzino, presente in tutte le puntate dello show.\nL'obiettivo della serie \u00e8 di stimolare la capacit\u00e0 creativa dei bambini e soprattutto, sviluppare la loro abilit\u00e0 nella soluzione di semplici problemi."}
{"id": "2151962", "revid": "729019", "url": "https://it.wikipedia.org/wiki?curid=2151962", "title": "Mildenhall (Suffolk)", "text": "Mildenhall \u00e8 un paese di 9.906 abitanti della contea del Suffolk, in Inghilterra."}
{"id": "2151967", "revid": "188323", "url": "https://it.wikipedia.org/wiki?curid=2151967", "title": "Binario (ferrovia)", "text": ""}
{"id": "2151969", "revid": "439868", "url": "https://it.wikipedia.org/wiki?curid=2151969", "title": "Parrocchie civili del Suffolk", "text": "Questa \u00e8 una lista delle parrocchie civili del Suffolk, Inghilterra.\nBabergh.\nBabergh \u00e8 interamente coperto da parrocchie.\nForest Heath.\nForest Heath \u00e8 interamente coperto da parrocchie.\nIpswich.\nIpswich non ha alcuna parrocchia.\nMid Suffolk.\nMid Suffolk \u00e8 interamente coperto da parrocchie.\nSt Edmundsbury.\nSt Edmundsbury \u00e8 interamente coperto da parrocchie.\nSuffolk Coastal.\nSuffolk Coastal \u00e8 interamente coperto da parrocchie.\nWaveney.\nLowestoft non \u00e8 coperta da parrocchie."}
{"id": "2151970", "revid": "729019", "url": "https://it.wikipedia.org/wiki?curid=2151970", "title": "Burwell (Cambridgeshire)", "text": "Burwell \u00e8 un paese di 5.833 abitanti della contea del Cambridgeshire, in Inghilterra."}
{"id": "2151971", "revid": "923674", "url": "https://it.wikipedia.org/wiki?curid=2151971", "title": "Cambourne", "text": "Cambourne \u00e8 un paese di 8\u00a0186\u00a0 abitanti della contea del Cambridgeshire, in Inghilterra.\nNel 2009 \u00e8 stato indicato come il luogo con il tasso di natalit\u00e0 (24,1 bambini ogni mille donne) tra i pi\u00f9 alti al mondo. \nIl villaggio, a pochi chilometri da Cambridge, ha registrato infatti il doppio della media del Regno Unito: fondato appena nel 1998, \u00e8 costituito da una popolazione di giovani coppie. Un \"baby-boom\" che ha richiesto un incremento delle infrastrutture (scuole elementari e asili nido).\nDal 2004 Cambourne \u00e8 parrocchia civile autonoma e sede del distretto di South Cambridgeshire."}
{"id": "2151976", "revid": "729019", "url": "https://it.wikipedia.org/wiki?curid=2151976", "title": "Chatteris", "text": "Chatteris \u00e8 un paese di 8.820 abitanti della contea del Cambridgeshire, in Inghilterra."}
{"id": "2151980", "revid": "729019", "url": "https://it.wikipedia.org/wiki?curid=2151980", "title": "Godmanchester", "text": "Godmanchester \u00e8 un paese di 5.500 abitanti della contea del Cambridgeshire, in Inghilterra."}
{"id": "2151984", "revid": "1543377", "url": "https://it.wikipedia.org/wiki?curid=2151984", "title": "Rauvolfia serpentina", "text": "Rauvolfia serpentina \u00e8 una pianta angiosperma appartenente alla famiglia delle Apocynaceae.\n\u00c8 una delle 50 erbe fondamentali della medicina tradizionale cinese, in cui prende il nome di \"sh\u00e9g\u0113n m\u00f9\" (\u86c7\u6839\u6728) o \"y\u00ecnd\u00f9 sh\u00e9m\u00f9\" (\u5370\u5ea6\u86c7\u6728).\nDescrizione.\n\u00c8 un arbusto sempreverde alto circa un metro. Ha delle radici in forma di segmenti cilindrici, tortuosi e raggrinziti con striature longitudinali.\nDistribuzione e habitat.\nSi trova prevalentemente in India\nPropriet\u00e0 medicinali.\nL'estratto della pianta viene usato in India da millenni e anche il Mahatma Gandhi ne ha fatto uso durante la vita per le sue propriet\u00e0 tranquillanti.\nIl principale alcaloide contenuto nelle radici di \"Rauvolfia serpentina\" \u00e8 la reserpina, che determina uno svuotamento, a livello della terminazione nervosa simpatica, di tutte le riserve di noradrenalina, sia di quella vescicolare, sia di quella citoplasmatica, sia del deposito pregangliare. In conseguenza di ci\u00f2 determina una potente inibizione del sistema nervoso simpatico: si ha riduzione della frequenza cardiaca, riduzione pressoria sistemica, oltre a un potente effetto sedativo. Infatti tutte le amine cerebrali vengono inattivate.\nUn altro alcaloide della pianta avente azione vasodilatatrice \u00e8 la raubasina.\nAnche la yohimbina \u00e8 un alcaloide contenuto nella radice di \"Rauvolfia\" con effetto vasodilatatore. Nel fitocomplesso per\u00f2 la sua azione \u00e8 minore di quella della reserpina e complessivamente non \u00e8 visibile.\nInfine nella \"Rauvolfia\" \u00e8 contenuto anche un altro principio attivo, l'ajmalina, che era impiegata in passato per la terapia di alcune aritmie cardiache."}
{"id": "2151987", "revid": "729019", "url": "https://it.wikipedia.org/wiki?curid=2151987", "title": "Littleport (Cambridgeshire)", "text": "Littleport \u00e8 un paese di 7.521 abitanti della contea del Cambridgeshire, in Inghilterra."}
{"id": "2151988", "revid": "113493415", "url": "https://it.wikipedia.org/wiki?curid=2151988", "title": "March (Cambridgeshire)", "text": "March \u00e8 una cittadina di 19.042 abitanti della contea del Cambridgeshire, in Inghilterra."}
{"id": "2151989", "revid": "729019", "url": "https://it.wikipedia.org/wiki?curid=2151989", "title": "Ramsey (Cambridgeshire)", "text": "Ramsey (pronuncia ) \u00e8 un paese della contea del Cambridgeshire, in Inghilterra."}
{"id": "2151990", "revid": "729019", "url": "https://it.wikipedia.org/wiki?curid=2151990", "title": "Sawston", "text": "Sawston \u00e8 un paese di 7.150 abitanti della contea del Cambridgeshire, in Inghilterra."}
{"id": "2151999", "revid": "729019", "url": "https://it.wikipedia.org/wiki?curid=2151999", "title": "Sawtry", "text": "Sawtry \u00e8 un paese di 5.000 abitanti della contea del Cambridgeshire, in Inghilterra."}
{"id": "2152001", "revid": "486946", "url": "https://it.wikipedia.org/wiki?curid=2152001", "title": "Disturbi dell'alimentazione", "text": ""}
{"id": "2152002", "revid": "486946", "url": "https://it.wikipedia.org/wiki?curid=2152002", "title": "Disturbo del comportamento alimentare", "text": ""}
{"id": "2152003", "revid": "729019", "url": "https://it.wikipedia.org/wiki?curid=2152003", "title": "Soham", "text": "Soham \u00e8 un paese di 9.102 abitanti della contea del Cambridgeshire, in Inghilterra."}
{"id": "2152004", "revid": "729019", "url": "https://it.wikipedia.org/wiki?curid=2152004", "title": "GBU-28", "text": "La Guided Bomb Unit-28 (GBU-28) \u00e8 una bomba guidata da 2.268\u00a0kg del tipo \"bunker busting\", in grado cio\u00e8 di penetrare bersagli pesantemente corazzati o sotterranei. Come esplosivo utilizza il tritonal. Fa parte della famiglia delle Paveway.\nStoria.\nProdotta originariamente dalla Texas Instruments, venne sviluppata in modo specifico per l'Operazione Desert Storm per distruggere i centri di comando sotterranei utilizzati dagli iracheni. Tuttavia, solo due di queste bombe sono state sganciate durante Desert Storm, da F-111F.\nSoprannominate \"deep throat\" (gola profonda), le GBU-28 sono in grado di penetrare trenta metri di terra, oppure sei metri di calcestruzzo.\nLa prima esportazione di questo sistema d'arma, autorizzata nel mese di aprile 2005, \u00e8 stata nei confronti di Israele, che ne ha acquistate 100 unit\u00e0. La consegna delle armi \u00e8 stata accelerata, su richiesta di Israele, nel luglio 2006. Infatti, secondo fonti militari israeliane, Hezbollah terrebbe i propri lanciarazzi in bunker e fortificazioni sotterranee."}
{"id": "2152008", "revid": "729019", "url": "https://it.wikipedia.org/wiki?curid=2152008", "title": "St Ives (Cambridgeshire)", "text": "St Ives \u00e8 una cittadina di 15.860 abitanti, nella contea del Cambridgeshire, in Inghilterra.\nIn origine chiamata Slepe (antico inglese: \"slope\"), cambi\u00f2 il suo nome in onore del santo Ivo di Ramsey.\nFino al 1974, St Ives ha fatto parte nell'Huntingdonshire."}
{"id": "2152009", "revid": "1543377", "url": "https://it.wikipedia.org/wiki?curid=2152009", "title": "\u00d3scar Basualdo", "text": "Carriera.\nBasualdo \u00e8 stato nazionale paraguaiano ai mondiali del 1988 dove la nazionale sudamericana ha vinto la coppa sconfiggendo in finale il Brasile campione uscente.\nDopo aver terminato la carriera di giocatore, ha proseguito quella di tecnico, ricoprendo vari ruoli sempre all'interno del calcio a 5 FIFUSA/AMF: tecnico della formazione del Simon Bolivar, nel 2007 \u00e8 stato assistente tecnico della nazionale paraguayana vincitrice dei Campionato mondiale AMF 2007, mentre nel 2008 \u00e8 stato ingaggiato come selezionatore ufficiale della \"Federaci\u00f3n Capiate\u00f1a\" che parteciper\u00e0 alla Supercoppa del Paraguay per selezioni dipartimentali."}
{"id": "2152010", "revid": "110157", "url": "https://it.wikipedia.org/wiki?curid=2152010", "title": "Lady What's Tomorrow?", "text": "Lady What's Tomorrow? \u00e8 un brano scritto ed interpretato da Elton John. Il testo \u00e8 di Bernie Taupin.\nStruttura del brano.\nProveniente dall'album \"Empty Sky\" del 1969, del quale \u00e8 la quinta traccia (\u00e8 anche la canzone pi\u00f9 corta dell'album di provenienza), segna la prima, importante collaborazione tra Elton e il batterista Nigel Olsson (che pi\u00f9 tardi entrer\u00e0 a far parte della Elton John Band), citato erroneamente come \"Nigel Olsen\". Vengono messi in evidenza anche la chitarra acustica di Caleb Quaye (dai toni decisamente country) e il basso di Tony Murray. La melodia \u00e8 malinconica, ricalcando le parole di Bernie (che da due anni aveva ormai stretto un saldo sodalizio con Elton). Di \"Lady, What's Tomorrow?\" esiste anche una demo, pubblicata sulla raccolta del 1994 \"The Unsurpassed Dick James Demos\".\nSignificato del testo.\nNel testo \u00e8 possibile trovare qualche indizio a proposito della vita di Taupin; viene messo in evidenza il suo profondo attaccamento verso il mondo rurale dal quale proviene:\nResta invece qualche dubbio circa l'identit\u00e0 della \"signora\" (\"Lady\"):\nComunque sembra chiara la nostalgia del paroliere, che pone in contrasto il mondo contadino e il mondo cittadino, la nat\u00eca campagna e la citt\u00e0 (simili tematiche saranno trattate anche in Goodbye Yellow Brick Road).\nEsibizioni live.\n\"Lady, What's Tomorrow?\" fu eseguita da Elton solo una volta, in radio, il 27 novembre 1968; da allora, non \u00e8 pi\u00f9 stata eseguita n\u00e9 in radio n\u00e9 in concerto."}
{"id": "2152011", "revid": "74801", "url": "https://it.wikipedia.org/wiki?curid=2152011", "title": "St Neots", "text": "St Neots (pronuncia ) \u00e8 una cittadina di abitanti della contea del Cambridgeshire, in Inghilterra."}
{"id": "2152013", "revid": "729019", "url": "https://it.wikipedia.org/wiki?curid=2152013", "title": "Whittlesey", "text": "Whittlesey \u00e8 un paese di 15.581 abitanti della contea del Cambridgeshire, in Inghilterra."}
{"id": "2152014", "revid": "474175", "url": "https://it.wikipedia.org/wiki?curid=2152014", "title": "Wisbech", "text": "Wisbech \u00e8 un paese di abitanti della contea del Cambridgeshire, in Inghilterra.\nGeografia.\nWisbech \u00e8 situata nell'Inghilterra orientale, nell'estremit\u00e0 nord-orientale del Cambridgeshire ed \u00e8 attraversata dal fiume Nene."}
{"id": "2152015", "revid": "70217", "url": "https://it.wikipedia.org/wiki?curid=2152015", "title": "Mtv Pulse", "text": ""}
{"id": "2152016", "revid": "729019", "url": "https://it.wikipedia.org/wiki?curid=2152016", "title": "Yaxley (Cambridgeshire)", "text": "Yaxley \u00e8 un paese di 7.413 abitanti della contea del Cambridgeshire, in Inghilterra."}
{"id": "2152023", "revid": "287204", "url": "https://it.wikipedia.org/wiki?curid=2152023", "title": "New Tredegar", "text": "New Tredegar (\"Tredegar Newydd\" in gallese) \u00e8 una comunit\u00e0 del Galles sud-orientale, nel distretto di contea di Caerphilly, nei confini del Monmouthshire.\nStoria.\nL'insediamento si svilupp\u00f2 nel XIX secolo, grazie allo sfruttamento delle vicine miniere di carbone nella valle di Rhymney.\nMonumenti e luoghi d'interesse.\nL'area \u00e8 ricca di testimonianze di archeologia industriale, risalenti all'epoca in cui l'estrazione mineraria era il motore dell'economia del Galles meridionale. Questa eredit\u00e0 \u00e8 commemorata nell'architettura moderna del luogo.\nSport.\nBench\u00e9 cittadina di piccole dimensioni, New Tredegar pu\u00f2 vantare sia un club di rugby, il New Tredegar RFC che uno di calcio, il Tredegar Arms AFC."}
{"id": "2152025", "revid": "305248", "url": "https://it.wikipedia.org/wiki?curid=2152025", "title": "Parrocchie civili del Cambridgeshire", "text": "Questa \u00e8 una lista delle parrocchie civili del Cambridgeshire, Inghilterra.\nCambridge.\nCambridge non \u00e8 coperta da parrocchie.\nEast Cambridgeshire.\nL'intero distretto \u00e8 coperto da parrocchie.\nFenland.\nL'intero distretto \u00e8 coperto da parrocchie.\nHuntingdonshire.\nL'intero distretto \u00e8 coperto da parrocchie.\nPeterborough.\nPeterborough ed Old Fletton non sono coperte da parrocchie.\nSouth Cambridgeshire.\nL'intero distretto \u00e8 coperto da parrocchie."}
{"id": "2152028", "revid": "729019", "url": "https://it.wikipedia.org/wiki?curid=2152028", "title": "Fulbourn", "text": "Fulbourn \u00e8 un paese di 4.704 abitanti della contea del Cambridgeshire, in Inghilterra."}
{"id": "2152032", "revid": "666668", "url": "https://it.wikipedia.org/wiki?curid=2152032", "title": "Luis Alberto Gonz\u00e1lez", "text": "Carriera.\nLucho Gonzalez \u00e8 stato nazionale paraguaiano nel ruolo di portiere ai mondiali del 1988 dove la nazionale sudamericana ha vinto la coppa sconfiggendo in finale il campione in carica."}
{"id": "2152036", "revid": "21061557", "url": "https://it.wikipedia.org/wiki?curid=2152036", "title": "Angolana", "text": ""}
{"id": "2152043", "revid": "339392", "url": "https://it.wikipedia.org/wiki?curid=2152043", "title": "Festa di San Pardo", "text": ""}
{"id": "2152048", "revid": "62951974", "url": "https://it.wikipedia.org/wiki?curid=2152048", "title": "San Primiano", "text": ""}
{"id": "2152049", "revid": "1305772", "url": "https://it.wikipedia.org/wiki?curid=2152049", "title": "In My Chair", "text": ""}
{"id": "2152051", "revid": "1304445", "url": "https://it.wikipedia.org/wiki?curid=2152051", "title": "Vytautas Luk\u0161a", "text": ""}
{"id": "2152052", "revid": "287204", "url": "https://it.wikipedia.org/wiki?curid=2152052", "title": "Vytautas Luksa", "text": ""}
{"id": "2152069", "revid": "150308", "url": "https://it.wikipedia.org/wiki?curid=2152069", "title": "Giornata mondiale", "text": "Una giornata mondiale (o giornata internazionale) \u00e8 un giorno dell'anno dedicato a un tema particolare a livello internazionale. Il calendario dell'Organizzazione delle Nazioni Unite prevede pi\u00f9 di 140 giornate mondiali. La prima a essere istituita fu nel 1950 la giornata mondiale dei diritti dell'uomo, fissata per il 10 dicembre. Due anni prima, il 10 dicembre 1948, l'Assemblea generale delle Nazioni Unite aveva adottato la Dichiarazione universale dei diritti dell'uomo."}
{"id": "2152073", "revid": "1305772", "url": "https://it.wikipedia.org/wiki?curid=2152073", "title": "Jaded", "text": ""}
{"id": "2152080", "revid": "729019", "url": "https://it.wikipedia.org/wiki?curid=2152080", "title": "Nazionale di calcio a 5 del Per\u00f9", "text": "La nazionale di calcio a 5 del Per\u00f9 \u00e8, in senso generale, una qualsiasi delle selezioni nazionali di Calcio a 5 della Federaci\u00f3n Peruana de F\u00fatbol che rappresentano il Per\u00f9 nelle varie competizioni ufficiali o amichevoli riservate a squadre nazionali.\nQuesta squadra nazionale non ha mai brillato per i risultati pur partecipando da diversi anni alle manifestazioni continentali del Sud America, la miglior prestazione della nazionale peruviana rimane quella del 1971 quando giunse quarta a San Paolo.\nIl Per\u00f9 comunque non ha mai ottenuto qualificazioni ai mondiali e dal 1971 non \u00e8 pi\u00f9 giunta tra le migliori quattro del continente, rimanendo sempre fuori al primo turno di gare."}
{"id": "2152086", "revid": "486946", "url": "https://it.wikipedia.org/wiki?curid=2152086", "title": "Joy (album Yuki Isoya)", "text": ""}
{"id": "2152087", "revid": "1745361", "url": "https://it.wikipedia.org/wiki?curid=2152087", "title": "Supermassiccio Tour", "text": "Supermassiccio Tour \u00e8 la sesta serie di CD Brul\u00e9 prodotta dagli Elio e le Storie Tese per il loro tour del 2008. I brani sono stati registrati e mixati da Rodolfo \"Foffo\" Bianchi e Franco Cufone. Il nome del tour (\"Supermassiccio\") \u00e8 stato preso da una traccia di \"Studentessi\". Le copertine dei CD raffigurano una surreale mappa dell'Europa, formata solamente da \"Italie\" multiple."}
{"id": "2152094", "revid": "406204", "url": "https://it.wikipedia.org/wiki?curid=2152094", "title": "Cavallo Bianco di Uffington", "text": "Il Cavallo Bianco di Uffington \u00e8 una figura preistorica molto stilizzata, tracciata sul pendio di una collina, lunga 114 metri e alta 34, incisa sulla superficie del suolo con solchi nel terreno profondi un metro (ampi da due a quattro) fino a mettere a nudo il sottostante gesso bianco. \n. Il geoglifo si trova sul pendio della White Horse Hill in Inghilterra, mezzo miglio a sud del villaggio di Uffington, nell'Oxfordshire (prima Berkshire), circa cinque miglia a sud della citt\u00e0 di Faringdon e a cinque miglia a ovest della citt\u00e0 di Wantage. La collina fa parte del rilievo collinare di Berkshire Downs e domina la Vale of White Horse a nord. La migliore vista del cavallo si ottiene direttamente dall'altro lato della valle, specialmente intorno ai villaggi di Great Coxwell, Longcot e Fernhama una distanza di venti miglia, dalla cima di Dragon Hill ma la migliore \u00e8 a tre/quattro miglia. Il sito \u00e8 di propriet\u00e0 del \"National Trust for Places of Historic Interest or Natural Beauty\", che lo gestisce.\nStoria della figura.\n\u00c8 stato dimostrato che la figura risale a anni fa, all'Et\u00e0 del bronzo, utilizzando il metodo della luminescenza ottica stimolata, in seguito a esami archeologici condotti nel 1994. Questi studi hanno indicato tre date comprese tra il 1400 e il 600 a.C. Fino a tempi recenti si pensava risalisse all'Et\u00e0 del ferro. Ma una nuova tecnica di datazione fondata sulla stimolazione ottica, in grado di rilevare quanto a lungo un reperto sia rimasto celato alla luce del sole, ha indicato che il gesso \u00e8 stato interrato all'epoca citata prima. Sono state trovate delle monete dell'Et\u00e0 del ferro che recano l'immagine del Cavallo Bianco di Uffington White Horse, facendo cos\u00ec scartare altre teorie secondo cui la figura sarebbe stata creata nell'Alto medioevo. Nella zona si trovano molti altri siti preistorici importanti, in particolare Wayland's Smithy, un tumulo lineare a meno di due chilometri in direzione ovest. Il cavallo \u00e8 la sola figura di gesso nel Regno Unito che in genere gli scienziati accettano come veramente \"preistorico\".\n\u00c8 stato a lungo dibattuto se la figura di gesso voglia rappresentare un cavallo bianco o un altro animale. Per\u00f2 \u00e8 stato chiamato cavallo almeno fin dall'undicesimo secolo. Un rotolo di pergamena di Abingdon, scritto da monaci tra il 1072 e il 1084, parla di \"mons albi equi\" (\"la collina del cavallo bianco\") a Uffington.\nSi pensa che il cavallo rappresenti un simbolo tribale forse collegato ai costruttori di Uffington Castle, una fortezza che risale all'et\u00e0 del ferro. A causa dell'angolazione del pendio su cui il cavallo \u00e8 scavato, solo una piccola parte del cavallo pu\u00f2 essere vista da un osservatore che sta sul terreno, il che potrebbe indicare un significato magico o religioso della figura. \nIl cavallo di Uffington \u00e8 molto simile ai cavalli rappresentati su monete britanniche del periodo pre-imperiale romano e sull'urna funebre di Marlborough. Da secoli per\u00f2 la gente del posto sostiene che si tratta del ritratto del drago ucciso da San Giorgio sulla vicina collina chiamata Dragon Hill. \nFino al XIX secolo, ogni sette anni il cavallo veniva scavato nuovamente in occasione di una fiera locale che si svolgeva sulla collina, durante la quale avvenivano battaglie con randelli, corse di cavalli, gare di rotolamento di oggetti e altri tipi di attrazioni per le folle). Ma quando la periodica \"scrostatura\" viene interrotta, la figura si scurisce rapidamente. \u00c8 necessario ripetere spesso il lavoro affinch\u00e9 la figura rimanga visibile. Nel corso delle varie epoche si sono tenute cerimonie di pulizia semi-religiose.\nLeggende.\nSi dice che la figura del cavallo bianco di Uffington rappresenti il drago ucciso da San Giorgio nella zona di Dragon Hill, che trasportato sulla collina da due gemelli, vi avrebbe lasciato un'impronta con il passare del tempo, impedendo di far ricrescere l'erba.\nLa leggenda pi\u00f9 antica \u00e8 quella che riconosce nella figura una rappresentazione della dea celtica Epona, dalla forma non umana ma di cavallo, veniva adorata per i suoi poteri relativi alla fertilit\u00e0, alla guarigione e alla morte. A causa di questo si diceva che se una donna avesse passato una notte sdraiata sull'occhio del cavallo avrebbe poi dato alla luce un figlio."}
{"id": "2152099", "revid": "729019", "url": "https://it.wikipedia.org/wiki?curid=2152099", "title": "Conquista di Cassala", "text": "La conquista di Cassala (a 20 km dalla frontiera con l'Eritrea) fu una battaglia della seconda guerra mondiale combattuta in Sudan, presso Gallabat e Cassala, dal 4 luglio 1940 al 18 gennaio 1941. Rappresent\u00f2 la fase iniziale della Campagna dell'Africa Orientale Italiana (1940-1942) e vide contrapposti gli schieramenti italiani e anglo-sudanesi.\nPrima fase.\nDal giorno dell'entrata in guerra, le truppe italiane si limitarono a mantenere una posizione difensiva, eccettuate poche puntate oltre confine e alcuni colpi di mano. Alcune di queste operazioni portarono all'occupazione di Moyale e del saliente di Mandera in Kenya. Invece al confine con il Sudan, il 3 luglio 1940 furono gli inglesi a prendere l'iniziativa attaccando la cittadina eritrea di Metemma, ma venendone respinti.\nL'occupazione di Cassala.\nL'attacco, studiato e guidato dall'allora governatore dell'Eritrea e dell'Amhara, generale Luigi Frusci, assistito dal generale Vincenzo Tessitori che guidava anche una delle colonne operative fu compiuto con un notevole dispiego di forze, soprattutto di \u00e0scari divise in tre colonne, denominate \"Gulsa est\", \"Gulsa ovest\" e \"centrale\", supportate dall'appoggio aereo. La colonna \"Gulsa ovest\" era autocarrata. A queste si aggiunsero anche alcuni squadroni di cavalleria che costituirono le avanguardie.\nAlle 3 del mattino del 4 luglio 1940, le tre colonne italiane iniziarono la manovra di attacco verso Cassala; su tre direttrici diverse, con punti di partenza distanti da 31 a 36 km. Il primo attacco, che giunse dopo aver aggirato i monti Casala e Mocram, fu lanciato dalla cavalleria guidata dal tenente Francesco Santasilia di Torpino che cadde nell'assalto dopo essere stato pi\u00f9 volte colpito.\nGli inglesi, al comando delle Sudan Defence Force (Forze di Difesa Sudanesi), resistettero tenacemente e fecero intervenire nel combattimento anche venti carri armati, che vennero per\u00f2 contrastati dalla aviazione italiana. Alle ore 13, gli squadroni di cavalleria entrarono in Cassala, mentre i reparti sudanesi comandati da ufficiali inglesi si diedero alla fuga. Nel bottino rinvenuto a Cassala fu ritrovato il diario di un ufficiale britannico in cui era specificata la consegna :\"L'ordine \u00e8 di resistere ad oltranza su Cassala contro gli italiani\". Allo stesso tempo il generale Pietro Gazzera occup\u00f2 il forte di Gallabat e di Kurmuk sempre nel Sudan Anglo-Egiziano. Un tentativo inglese di recuperare Gallabat svoltosi nel novembre 1940 si infranse contro le difese predisposte dagli italiani del colonnello Castagnola.\nL'evacuazione.\nCassala fu occupata con un prezzo elevato in confronto al valore strategico della localit\u00e0, ma l'offensiva fu fermata, permettendo agli inglesi di riorganizzarsi e contrattaccare. Appositamente per contrastare gli italiani fu creato un reparto speciale motorizzato denominato Gazelle Force al comando del colonnello Frank Walter Messervy. Il 18 gennaio 1941, il generale William Platt occup\u00f2 la citt\u00e0 eritrea di Gallabat. Il 21 gennaio 1941 il comando italiano, sotto la pressione inglese, decise di evacuare Cassala e altre localit\u00e0 difficilmente difendibili per accorciare il fronte, manovra effettuata come comunicato dal bollettino n. 228 del Comando Supremo italiano del 22 gennaio 1941.\nLe forze italiane, guidate dal generale Orlando Lorenzini, ripiegarono ordinatamente ad Agordat. Qui si sarebbe svolta un'ulteriore difesa, la battaglia di Agordat, prima della decisiva Battaglia di Cheren. Le forze italiane di Gallabat, al comando del generale Agostino Martini e del generale Guglielmo Nasi ripiegarono a Gondar. Nel corso della ritirata, al fine di ritardare l'avanzata britannica il tenente Amedeo Guillet, alla testa della cavalleria amhara, caric\u00f2 gli avversari scompaginandone le truppe. L'ufficiale britannico vittima dell'assalto in seguito cos\u00ec descrisse l'avvenimento:\"Quando la nostra batteria prese posizione, un gruppo di cavalleria indigena, guidata da un ufficiale su un cavallo bianco, la caric\u00f2 dal Nord, piombando gi\u00f9 dalle colline. Con coraggio eccezionale questi soldati galopparono fino a trenta metri dai nostri cannoni, sparando di sella e lanciando bombe a mano, mentre i nostri cannoni, voltati a 180 gradi sparavano a zero. Le granate scivolavano sul terreno senza esplodere, mentre alcune squarciavano addirittura il petto dei cavalli. Ma prima che quella carica di pazzi potesse essere fermata, il Royal Regiment dovette ricorrere alle mitragliatrici\"."}
{"id": "2152102", "revid": "767487", "url": "https://it.wikipedia.org/wiki?curid=2152102", "title": "Pedro Aznar", "text": "Comincia la carriera come musicista rock per poi avvicinarsi al pop, al jazz e al folclore argentino.\nBiografia.\nA 9 anni impara a suonare la chitarra classica. Poi suo padre gli regala la sua prima chitarra elettrica una (SG) che Pedro utilizzer\u00e0 nel suo primo gruppo rock: Life.\nNel 1977 in piena dittatura militare viene chiamato da Gustavo Moretto per formare Alas, una band di rock progressivo. Lo stesso anno comincia ad ascoltare i dischi di Jaco Pastorius e migliora la sua tecnica al basso.\nAznar rimane molto colpito dalle sonorit\u00e0 di Pastorius e compra un basso elettrico, un Jazz Bass tradizionale pagato 100 pesos argentini, che possiede ancora adesso.\nNel 1978, scioltisi gli Alas, suona in un altro gruppo, \"Pastoral\" e con Raul Porchetto sempre sperimentando il basso fretless.\nLo stesso anno Charly Garc\u00eda lo invita a unirsi al gruppo Ser\u00f9 Gir\u00e0n affiancato al chitarrista David Leb\u00f2n e al batterista Oscar Moro. Durante il periodo della dittatura militare Ser\u00f9 Gir\u00e0n rappresenter\u00e0 il baluardo della resistenza contro le atrocit\u00e0 del regime.\nDopo un inizio difficile i Ser\u00f9 Gir\u00e0n conquistano il pubblico con il primo album intitolato \"La grasa de las capitales\". Lo stesso anno Aznar compra il suo primo piano e comincia a studiare jazz e armonia. Inoltre comincia a includere nei dischi del gruppo alcuni brani propri.\nNel 1980 viene invitato da Luis Alberto Spinetta a suonare come ospite nel suo gruppo.\nLo stesso anno Ser\u00f9 Gir\u00e0n si consacra come il gruppo rock pi\u00f9 famoso di Argentina e Pedro comincia a girare l'America.\nA Rio de Janeiro incontra per la prima volta il chitarrista statunitense Pat Metheny al quale dar\u00e0 alcune demo.\nAlla fine del 1981 entra al Berklee la famosa scuola musicale. Nel 1982 lascia i Ser\u00f9 Gir\u00e0n e lo stesso anno esce il suo primo albul da solista \"Pedro Aznar\".\nDopo un mese dall'arrivo al Berklee Pat Metheny lo contatta per farlo entrare nel suo gruppo il Pat Metheny Group.\nCon Metheny Aznar vincer\u00e0 alcuni Grammy(negli anni 1984, 1985, 1989, 1994).\nNel 1986 collabora ancora con Charly Garcia per la realizzazione del disco \"Tango\".\nNel 1991 cerca ancora Garcia che si trova in una clinica di disintossicazione per proporgli un progetto con Erique Pinti: Radio Pinti.\nLo stesso anno esce il disco \"Tango 4\" vincitore di un disco di platino a nominato miglior disco dell'anno dai critici argentini.\nNel 1992 i Ser\u00f9 Gir\u00e0n si riuniscono con nuove canzoni. Escono due dischi di cui uno dal vivo.\nNel 2003 esce \"Mudras\". Nel disco \u00e8 presente una particolare version di \"Tomorrow Never Knows\" dei Beatles.\nNel 2005 esce il disco \"Aznar canta a Brasil\" con musiche di Milton Nascimento, Chico Buarque, Herbert Vianna, Egberto Gismonti e altri."}
{"id": "2152110", "revid": "93822168", "url": "https://it.wikipedia.org/wiki?curid=2152110", "title": "Missile a guida laser", "text": "La guida laser \u00e8 una tecnica consistente nel guidare per mezzo di un fascio laser un missile, un altro proiettile o un veicolo verso un obiettivo.\nAlcuni sistemi a guida laser utilizzano una tecnica simile a quella dei missili a guida su fascio radar, ma la maggior parte operano in modalit\u00e0 pi\u00f9 simile a quella dei missili a guida radar semiattiva (detta SARH dall'inglese Semi-Active Radar Homing\"). Nel caso dei missili a guida laser, la guida semiattiva viene talvolta chiamata con terminologia in inglese SALH, per Semi-Active Laser Homing\". Con questo sistema di guida, un laser viene mantenuto puntato verso il bersaglio. La radiazione laser si riflette in tutte le direzioni e il fenomeno \u00e8 noto come \"designazione laser\" (in inglese \"laser painting\"). I missili o le bombe vengono lanciati in prossimit\u00e0 del bersaglio; quando si trovano abbastanza vicini per ricevere energia riflessa del laser, un sensore laser individua la direzione di provenienza e il sistema d'arma regola la sua traiettoria verso la fonte. Fintanto che il proiettile rimane in una zona prossima al bersaglio e il laser di puntamento \u00e8 mantenuto collimato sul bersaglio, il tragitto di intercettazione viene percorso con precisione.\n\u00c8 da notare che questo sistema di puntamento non \u00e8 utile contro obiettivi che non riflettono i laser, come accade con oggetti che utilizzano una speciale vernice che assorbe l'energia laser. Questa tecnica difensiva rischia di essere ampiamente utilizzata dai veicoli militari avanzati al fine di rendere pi\u00f9 difficile l'uso contro di loro di telemetri laser e per rendere pi\u00f9 difficile il puntamento per l'impiego di munizioni a guida laser, sebbene una tecnica per eludere questo accorgimento consiste nel puntare un oggetto riflettente vicino al bersaglio."}
{"id": "2152111", "revid": "486946", "url": "https://it.wikipedia.org/wiki?curid=2152111", "title": "Les mots (Myl\u00e8ne Farmer)", "text": ""}
{"id": "2152114", "revid": "767487", "url": "https://it.wikipedia.org/wiki?curid=2152114", "title": "Nazionale Under-20 di calcio a 5 del Per\u00f9", "text": "La nazionale di calcio a 5 del Per\u00f9 Under-20 \u00e8 la rappresentativa di Calcio a 5 Under-20 del Per\u00f9 ed \u00e8 posta sotto l'egida della Federaci\u00f3n Peruana de F\u00fatbol.\nLa nazionale peruviana ha partecipato alle prime due edizioni del Sudamericano de Futsal Sub-20, dove ha rimediato due eliminazioni al primo turno, rimanendo esclusa dalle semifinali. Nel 2008, gi\u00e0 iscritta tra le partecipanti alla terza edizione, \u00e8 stata estromessa per decisione della FIFA"}
{"id": "2152116", "revid": "125449915", "url": "https://it.wikipedia.org/wiki?curid=2152116", "title": "Pachyrhizus erosus", "text": "La patata messicana (Pachyrhizus erosus (L.) Urb., 1905) o j\u00edcama (in spagnolo) o \"xicama\" (in nahauatl) \u00e8 una pianta rampicante messicana della famiglia delle Fabaceae, conosciuta soprattutto per i suoi tuberi commestibili.\nDescrizione.\nLa pianta rampicante raggiunge altezze di 4-5 metri di altezza, se ha a disposizione adeguati supporti, le radici tuberose raggiungono lunghezze di due metri e pesono fino a 20 chili.\nLe radici sono di colore giallasto ed hanno una epidermide robusta di consistenza cartacea, l'interno \u00e8 invece di colore cremoso croccante, come la patata cruda.\nDistribuzione e habitat.\nLa pianta si \u00e8 diffusa e sta divenendo popolare in Centro America, Cina, e Sud-est asiatico.\nNelle Filippine la jicama \u00e8 detta \"singkamas\".\nIn Indonesia, jicama \u00e8 conosciuta come \"bengkuang\", ma la pianta \u00e8 conosciuta solo in Giava e Sumatra. La citt\u00e0 di Padang nella Sumatra occidentale \u00e8 detta \"la citt\u00e0 del bengkuang\".\nUso alimentare.\nIl sapore \u00e8 dolce, assomiglia a quello delle mele, di norma le radici sono mangiate crude, con sale, succo di limone o di limetta, insaporito spesso con peperoncino in polvere.\nLa radice pu\u00f2 anche essere cotta in zuppe, pu\u00f2 essere tagliata a pezzetti, usata come componente di macedonie o guarnita con salse, in alternativa alle patatine fritte.\nTutto il resto della pianta \u00e8 fortemente tossico per la presenza di una tossina, il rotenone, che \u00e8 utilizzato come veleno per insetti e pesci.\nIn Indonesia \u00e8 usata soprattutto fresca nella \"rujak\" (una specie di insalata di frutta)."}
{"id": "2152122", "revid": "125276155", "url": "https://it.wikipedia.org/wiki?curid=2152122", "title": "Grammatica italiana", "text": "La grammatica italiana presenta numerose analogie con quelle spagnola, francese, portoghese, catalana e romena, con le quali divide la comune appartenenza alla famiglia delle lingue romanze.\nL'articolo.\nSi distingue soprattutto tra due tipi: indeterminativi e determinativi. I primi servono ad indicare un elemento generico di un insieme, i secondi ad indicare un elemento specifico di un insieme. Gli indeterminativi hanno inoltre la propriet\u00e0 di introdurre un'informazione nuova (\"ho visto un cerbiatto\"), mentre quelli determinativi ne indicano una gi\u00e0 data (\"purtroppo il cerbiatto \u00e8 gi\u00e0 sparito\").\nArticolo indeterminativo\nNon esiste una forma plurale vera e propria; per essa si ricorre all'articolo partitivo maschile (dei, degli) o femminile (delle).\nArticolo determinativo\nL'elisione di gli davanti a parola che inizi per \"i\" e di le davanti a parola che inizi per \"e\" (\"gl'individui\", \"l'erbe\") \u00e8 oggi poco comune. Nell'uso formale e burocratico, quando l'elisione \u00e8 facoltativa, si tende a evitarla, specie se l'articolo \u00e8 l'unica spia del genere del soggetto (\"la autista\", femminile); tuttavia viene ritenuto innaturale l'uso della forma piena dell'articolo nello scritto, quando contrasta con l'uso orale.\nLa scelta dell'articolo \u00e8 effettuata in base al suono iniziale della parola immediatamente successiva, anche se questa non \u00e8 il sostantivo cui si riferisce, ma un'altra parte del discorso. La variet\u00e0 di forme di articoli in italiano \u00e8 data dalle caratteristiche di questa lingua, che pi\u00f9 di altre tende ad evitare il formarsi di gruppi consonantici e vocalici, per preferire invece una struttura alternata (consonante-vocale-consonante).\nAlcuni esempi:\nAlle diverse forme di articolo determinativo corrispondono altrettante varianti dell'aggettivo dimostrativo \"quello\": quello specchio, quel comportamento, eccetera.\nSostantivo e aggettivo.\nIn italiano, l'ordine tra l'aggettivo e il sostantivo non \u00e8 fisso, tuttavia la tendenza \u00e8 quella di mettere l'aggettivo dopo il sostantivo se questo indica una qualit\u00e0 che caratterizza una cosa rispetto ad altre. Alcune categorie di aggettivi hanno per\u00f2 un ordine fisso: quelli che indicano colore, forma o nazionalit\u00e0 seguono sempre il sostantivo, mentre gli aggettivi possessivi sono posti quasi sempre prima del sostantivo (tranne che per motivi di enfasi).\nQuando c'\u00e8 possibilit\u00e0 di scelta, si mette al secondo posto l'aggettivo se gli si vuole dare una funzione distintiva:\nA parit\u00e0 di genere, gli aggettivi e i sostantivi seguono le stesse regole generali per la formazione del numero. Ovviamente, andando pi\u00f9 in dettaglio ci sono delle differenze, ma in linea di massima tali regole possono essere riassunte come segue:\nIl sostantivo.\nCiascun sostantivo o nome in lingua italiana ha un genere (maschile o femminile) e un numero (singolare o plurale). Mancano generi come il neutro e numeri come il duale.\nManca, in italiano, anche la declinazione secondo i casi come nel latino. I significati che altre lingue rendono con la declinazione (caso), in italiano sono resi tramite preposizioni.\nSostantivi privi della forma singolare o della forma plurale vengono detti \"difettivi\" (ad esempio: \"le nozze\"). Sono detti \"invariabili\" quelli le cui forme singolare e plurale sono identiche.\nLe principali desinenze dei sostantivi sono le seguenti:\nTra le varie forme che si comportano altrimenti, si ricordano quelle maschili in -a, con plurale in -i: poeta, poeti (per lo pi\u00f9 parole maschili della prima declinazione latina). Sono invariabili in italiano i sostantivi che terminano in vocale accentata e quelli di una sola sillaba (\"la virt\u00f9 / le virt\u00f9, il re / i re\"), i sostantivi (quasi tutti di origine straniera) che terminano in consonante (\"il bar / i bar\"), i sostantivi che terminano in -i non accentata (\"il bikini / i bikini, la crisi / le crisi\"), e diversi altri.\nGeneralmente, il genere del sostantivo non \u00e8 determinato dal suo significato. Fanno eccezione a questa regola soprattutto i nomi di persona:\nL'aggettivo.\nGli aggettivi sono le parti del discorso che servono a modificare in qualche modo il significato di un sostantivo.\nAggettivi qualificativi.\nL'aggettivo pi\u00f9 comune \u00e8 quello qualificativo, il quale serve a definire la qualit\u00e0 di una cosa o persona.\nIn italiano, gli aggettivi hanno due generi (maschile e femminile) e due numeri (singolare e plurale). Concordano per genere e numero col sostantivo a cui si riferiscono.\nLe desinenze pi\u00f9 frequenti, molto somiglianti a quelle dei sostantivi, sono raggruppabili in due classi (derivate direttamente dalle due classi di aggettivi latini):\nEsistono anche aggettivi invariabili che cio\u00e8 non variano per genere e numero, come ad esempio alcuni aggettivi di colore (la penna rosa - le penne rosa - il pastello rosa - i pastelli rosa; idem per \"blu\"), e le parole straniere (atteggiamento dandy - un gruppo di persone dandy). Valgono in linea di massima le stesse irregolarit\u00e0 che si riscontrano tra i sostantivi (cfr. Plurale dei sostantivi nella lingua italiana).\nAggettivi possessivi.\nLa 3\u00aa persona singolare \u00e8 anche quella usata nelle forme di cortesia, talvolta scritta usando l'iniziale maiuscola: \"Le consegno il Suo pacco\".\nA differenza di quanto accade in altre lingue, in italiano l'aggettivo possessivo \u00e8 normalmente accompagnato da un articolo; tale articolo manca, invece, laddove mancherebbe anche in assenza del possessivo (\u00ab\u00e8 sua abitudine\u00bb corrisponde quindi a \u00ab\u00e8 abitudine di X\u00bb; diversamente, \u00ab\u00e8 \"la\" sua abitudine\u00bb corrisponde a \u00ab\u00e8 \"l\"'abitudine di X\u00bb)\nL'articolo si omette davanti ai nomi di parentela preceduti da un aggettivo possessivo che non sia \"loro\": (\"mio padre, tua madre, suo fratello, nostra zia, vostro nipote\", ma: \"il loro padre, la loro madre\" ecc.).\nVi sono per\u00f2 alcuni nomi di parentela che ammettono l'articolo, come per esempio \"mamma\" e \"pap\u00e0\", che vengono considerati come vezzeggiativi; inoltre, l'articolo si usa quando i nomi di parentela sono al plurale (le mie sorelle), o sono accompagnati da un attributo (la mia cara moglie).\nNon hanno l'articolo alcuni appellativi onorifici quando sono preceduti da forme di cortesia come sua e vostro (-a): \"Sua Eccellenza, Sua Maest\u00e0, Sua Santit\u00e0, Vostro Onore, Vostra Altezza, Vostra Signoria\"...\nIl pronome.\nIl pronome sostituisce un sostantivo quando si preferisce evitare una ripetizione nella frase. Inoltre, pu\u00f2 indicare un oggetto o una persona facilmente identificabile nel contesto (ad esempio, \"io\"). In tal caso, la funzione del pronome \u00e8 deittica.\nPronomi personali.\nEsistono pronomi personali soggetto (\"io, tu, egli\" ecc.) e pronomi personali complemento. Questi ultimi si dividono in \"atoni\" (primo esempio) e \"tonici\" (secondo):\nI pronomi atoni sono strettamente legati al verbo e vengono generalmente anteposti ad esso (\"mi piace\") come clitici. Del resto, senza verbo non vengono mai usati. I pronomi tonici (\"me\") hanno invece una posizione pi\u00f9 libera all'interno della frase e possono essere combinati ad una preposizione.\nPer quanto riguarda la differenza di significato tra pronome atono e tonico, possiamo notare come \"regalo a te un libro\" oppure \"a te regalo un libro\" concentrano l'enfasi sul complemento rispetto a quanto avviene nella struttura pi\u00f9 frequente, ottenuta con l'uso del pronome atono (\"ti regalo un libro\").\nIn italiano la forma di cortesia \u00e8 la 3\u00aa persona femminile, scritta talvolta con l'iniziale maiuscola; \"Lei\", \"Loro\": la forma al plurale, usata in contesti molto formali, viene generalmente sostituita dalla vecchia forma \"Voi\".\nA differenza di quanto accade in molte altre lingue, come ad esempio il francese e l'inglese, il pronome personale soggetto in italiano \u00e8 facoltativo e viene sovente omesso. Viene espresso esplicitamente quando si desidera enfatizzare il soggetto o quando occorre risolvere ambiguit\u00e0 davanti a voci verbali identiche (ad esempio, tra le tre persone singolari del congiuntivo presente); quando il soggetto non si pu\u00f2 sottintendere, in alcuni casi \u00e8 pi\u00f9 idiomatico ripetere il nome o usare un sinonimo o un pronome dimostrativo anzich\u00e9 quello personale (es. \"queste\" anzich\u00e9 \"esse\"). Il francese e l'inglese hanno invece bisogno che il pronome venga specificato, dato che le forme verbali coniugate a seconda delle diverse persone presentano forti somiglianze tra di loro.\nLa preposizione.\nLe preposizioni sono una parte del discorso che serve a chiarire la natura di un complemento nella frase semplice o, talvolta, di una subordinata all'interno del periodo.\nL'italiano distingue tra preposizioni proprie e improprie. Le preposizioni proprie \"semplici\" sono di, a, da, in, con, su, per, tra, fra. Le preposizioni \"improprie\" sono cos\u00ec chiamate perch\u00e9 fungono anche da avverbi; tra esse, sopra, sotto, prima, dopo, vicino, ecc.\nLe preposizioni proprie semplici possono essere unite agli articoli determinativi e formare cos\u00ec le preposizioni \"articolate\". Non tutte le combinazioni tra preposizione e articolo sono ammesse, come si pu\u00f2 vedere dalla tabella sottostante (le forme in \"corsivo\" sono di uso ormai raro):\nCombinazioni derivanti dalle preposizioni \"per\" e \"fra\", come \"pello\", \"pella\", \"pei\", \"frai\" e simili non sono pi\u00f9 in uso dalla prima met\u00e0 del 1900; di esse sopravvive soprattutto \"pel\", utilizzato nel registro elevato o burocratico. L'uso delle preposizioni articolate formate da \"con\" ed articolo \u00e8 tendenzialmente desueto e limitato solo al parlato.\nIl verbo.\nI verbi in italiano si coniugano per persona (1\u00aa, 2\u00aa o 3\u00aa) e per numero (singolare o plurale) del soggetto, per tempo (presente, passato, futuro), per modo (indicativo, congiuntivo, condizionale, imperativo, infinito, gerundio e participio) e talvolta per genere (maschile o femminile) del soggetto o dell'oggetto. A differenza di altre lingue (ad esempio dell'inglese o del francese) non \u00e8 obbligatorio porre prima del verbo il pronome personale soggetto dato che le desinenze tra le diverse persone utilizzate nella coniugazione solo raramente permettono ambiguit\u00e0.\nI verbi italiani si raggruppano in tre gruppi principali per quanto riguarda la coniugazione.\nI tempi possono essere \"semplici\" o \"composti\", questi ultimi sono tempi formati da un verbo ausiliare (coniugato per persona, numero e modo) seguito dal participio passato del verbo.\nNel caso di tempi composti, il participio pu\u00f2 essere accordato:\nmentre \u00e8 invariante negli altri casi (es. \"Hanno servito la cena alle otto in punto\").\nLa forma di cortesia \u00e8 quella della 3\u00aa persona singolare; la stessa forma \u00e8 usata per il pronome impersonale si.\nModo infinito.\nL'infinito \u00e8 la forma del verbo che si trova nei dizionari, e ne distingue l'appartenenza ad una delle tre coniugazioni a seconda della desinenza:\nI verbi \"fare \"e \"dire\", bench\u00e9 uscenti rispettivamente in \"-are \" e \"-ire\", vengono spesso considerati facenti parte della 2a coniugazione perch\u00e9 derivano dal latino \"fac\u0115re\" e \"dic\u0115re\".\nQuesto modo \u00e8 impersonale, cio\u00e8 non si coniuga per persona o numero.\nHa due tempi:\n\u00c8 usato in forma sostantivata per esprimere l'azione descritta dal verbo: \"leggere \u00e8 bello\"\n\u00c8 spesso usato nelle proposizioni subordinate (causali, finali, relative) quando il soggetto \u00e8 lo stesso della proposizione principale: \"ho corso per arrivare in tempo\" = ho corso affinch\u00e9 io arrivassi in tempo (non usata), ma \"ho corso affinch\u00e9 tu arrivassi in tempo\".\nSi pu\u00f2 usare per sostituire una proposizione relativa con un'oggettiva: \"vedo gli uccelli volare\" = \"vedo gli uccelli che volano\"; in tal caso il soggetto della subordinata viene declinato all'accusativo \"vedo lui che vola\" = \"lo vedo volare\".\nIn tutti questi casi, il tempo utilizzato dipende se si vuole esprimere un'azione contemporanea (infinito presente) o anteriore (infinito passato) rispetto alla proposizione principale.\nSi usa inoltre come alternativa all'imperativo nel dare istruzioni.\nSi usa infine, preceduto da \"non\", come negazione della seconda persona singolare dell'imperativo presente.\nModo indicativo.\nL'indicativo si usa per esprimere condizioni oggettive, stati di fatto, affermazioni. Consta di quattro tempi semplici:\nciascuno dei quali d\u00e0 vita ad un tempo composto mediante ausiliare coniugato + participio passato (pp):\nTempo presente\nTempo imperfetto\nTempo passato remoto\nTempo futuro semplice\nModo condizionale.\nIl condizionale si usa per esprimere eventi e situazioni subordinate a condizioni e a seguito di proposizioni ipotetiche introdotte da \"se\" + congiuntivo. Ha due tempi: uno semplice, il condizionale presente, e uno composto, il condizionale passato, formato dal condizionale presente del verbo ausiliare unito al participio passato del verbo; ad esempio, \"\"io avrei parlato\", \"io sarei caduto\"\".\nTempo presente\nModo congiuntivo.\nIl congiuntivo si usa solitamente nelle proposizioni subordinate per esprimere ipotesi o dubbi nei casi in cui la subordinata \u00e8 retta da congiunzioni quali \"che\", \"se\", \"perch\u00e9\", \"affinch\u00e9\".\nCi sono due forme semplici di tempo:\nche danno forma a due ulteriori tempi composti con l'ausiliare coniugato e il participio passato:\nNei casi in cui il congiuntivo manca, si usa:\nTempo presente\nTempo imperfetto\nUso dei tempi del congiuntivo\nLa grammatica ha ereditato dalla grammatica latina, sia pure con delle differenze, la \"consec\u00f9tio t\u00e8mporum\", cio\u00e8 un insieme di norme che regolano il rapporto tra i tempi e i modi di una frase principale (o sovraordinata) e della frase subordinata per esprimere il rapporto di contemporaneit\u00e0, anteriorit\u00e0, e posteriorit\u00e0. Questo sistema di regole viene descritto qui con l'esempio della subordinata al congiuntivo.\nPer esprimere \"contemporaneit\u00e0 nel presente\" (la frase principale usa un tempo presente o futuro) si usa il congiuntivo presente:\nPer esprimere \"contemporaneit\u00e0 nel passato\" (la frase principale usa il tempo imperfetto o passato remoto) si usa il congiuntivo imperfetto:\nPer esprimere \"anteriorit\u00e0 al presente\" la frase subordinata deve avere il verbo al congiuntivo passato:\nPer esprimere \"anteriorit\u00e0 al passato\" la frase subordinata deve avere il verbo al congiuntivo trapassato:\nPer esprimere \"posteriorit\u00e0\", dato che il congiuntivo non ha tempo futuro, si utilizza il futuro dell'indicativo:\nLa \"posteriorit\u00e0\" pu\u00f2 essere indicata anche con il condizionale passato nel caso che il tempo principale sia all'imperfetto:\nAnaloghe regole valgono per la scelta dei tempi dell'indicativo nella frase subordinata.\nModo imperativo.\nL'imperativo si usa per formulare esortazioni. Rifiuta sempre il pronome personale soggetto.\nPer la prima e seconda persona plurale (\"noi\" e \"voi\"), le forme coincidono con quelle del presente indicativo e vengono di solito considerate a tutti gli effetti come forme dell'imperativo. Per la terza persona, invece, viene usata la corrispondente voce del congiuntivo (\"congiuntivo esortativo\").\nQuando \u00e8 seguito da pronome atono (\"-mi\", \"-ti\", \"-lo\", \"-la\", \"-ci\", \"-vi\", \"-li\", \"-le\", \"-ne\" es. \"guardami!\" = \"guarda me!\") il pronome \u00e8 in genere posposto.\nLa forma atona del pronome \u00e8 per\u00f2 sempre proclitica (anteposta) con le voci di terza persona, sia singolare che plurale (es. \"Signora, mi guardi!\"; \"Signori, mi guardino!\"; oppure: \"signora, mi dica la verit\u00e0!\"; \"Signori, mi dicano la verit\u00e0!\"). Il procedimento si realizza concordemente alle regole sulle forme del congiuntivo presente, con le quali l'imperativo della terza persona coincide perfettamente.\nModo gerundio.\nIl gerundio si usa con il verbo \"stare\" per la costruzione di frasi progressive (\"\"sto andando a Roma\", quindi sono in viaggio), oppure al posto di una frase subordinata temporale o causale (\"vedendo il sole, usc\u00ec\"). Esiste il gerundio presente, un tempo semplice, e il gerundio passato, tempo composto formato dal gerundio presente dell'ausiliare e dal participio passato del verbo: \"\"avendo parlato\" - \"essendo caduto\"\".\nA volte nel gerundio passato l'ausiliare \u00e8 omesso, e rimane il solo participio passato con la stessa funzione del gerundio, ed \u00e8 impersonale come l'infinito.\nModo participio.\nIl participio \"presente\" \u00e8 la forma che esprime un soggetto nell'atto o nella qualifica di chi compie l'azione: \"il quorum \u00e8 raggiunto se si recano a votare la maggioranza degli aventi diritto al voto\". \u00c8 variabile per numero.\n\u00c8 indicata come \"participio passato\" la forma usata principalmente per la costruzione dei tempi composti. Viene inoltre usato come aggettivo per descrivere la persona o la cosa avente ricevuto un'azione: \"i piatti lavati vengono quindi asciugati\" = \"i piatti che sono stati lavati vengono quindi asciugati\" o \"i piatti, dopo essere stati lavati, vengono quindi asciugati\"; in quest'ultimo caso \u00e8 declinato come un aggettivo.\nL'avverbio.\nGli avverbi hanno la stessa funzione degli aggettivi ma non si riferiscono ai nomi. Sono legati primariamente ai verbi (di qui il loro nome), ma possono riferirsi anche ad un aggettivo oppure ad un altro avverbio. Gli avverbi sono invariabili rispetto al genere ed al numero: (esempi: \"presto, prima, male\").\nMolti avverbi vengono derivati dagli aggettivi (strano\u2192stranamente). Altri costituiscono parole a s\u00e9 stanti (\"presto, qui, adesso, avanti, poco, forse\"). Alcuni avverbi hanno la stessa funzione sintattica delle preposizioni: \"durante la cena; davanti all'automobile; prima di pranzo\").\nLa congiunzione.\nLe congiunzioni uniscono tra di loro due parti di una stessa proposizione (\"io e te\"), oppure due frasi (\"vado e torno\"), spesso la frase principale e la subordinata. Si tratta di parti invariabili del discorso, come anche gli avverbi.\nL'interiezione.\nLe interiezioni, che denotano l'espressione affettiva del parlante nel contesto, sono parti invariabili del discorso che spesso variano per sfumature di significato, e che non svolgono un particolare ruolo nel costrutto della frase (\"ah, oh, ahi, ehi...\"). Spesso sono derivate da altre parti del discorso (\"povero me!\")."}
{"id": "2152125", "revid": "125704275", "url": "https://it.wikipedia.org/wiki?curid=2152125", "title": "Che sar\u00e0", "text": "Che sar\u00e0 \u00e8 una canzone scritta da Jimmy Fontana, Franco Migliacci, Carlo Pes e Italo Greco.\nIl brano.\nStoria e significato.\nIl brano fu presentato al Festival di Sanremo 1971, dove si classific\u00f2 secondo, nell'interpretazione di Jos\u00e9 Feliciano in abbinamento ai Ricchi e Poveri. \nAcquis\u00ec grande popolarit\u00e0 non solo per quel che riguarda il \"Bel Paese\", ma anche nel resto del mondo e lo si deve, soprattutto, all'interpretazione di Feliciano. Infatti i Ricchi e Poveri lo diffusero, inizialmente, solo in Italia \u2013 \u00e8 da notare che il gruppo era ancora all'inizio di quello che poi sarebbe diventata una grande carriera; cominciarono a proporlo anche all'estero in seguito al successo sempre crescente, che li port\u00f2 a dare il via a vari tour in Europa e non solo.\nLa canzone fu ispirata al paese di Cortona di Franco Migliacci, ma la storia raccontata del \"paese sulla collina lasciato\" ricorda anche il paese originario della moglie di Jimmy Fontana, Macerata, nelle Marche. Corrisponde anche molto alla storia personale di Jos\u00e9 Feliciano, nativo del paese collinare di Lares della allora povera isola caraibica di Porto Rico che lasci\u00f2 per New York come tanti altri latinoamericani e portoricani a cercare fortuna negli Stati Uniti. La canzone, infatti, specie nella versione spagnola di grande successo in quei paesi, \u00e8 considerata come un \"inno all'immigrazione\" delle popolazioni latine. \nIl cantautore Jimmy Fontana racconta che la RCA Italiana lo incaric\u00f2, essendo da anni amico di Jos\u00e9 Feliciano che in quegli anni era una stella internazionale, di scrivere una canzone e convincerlo a tornare in Italia per partecipare al Festival di Sanremo. Con la RCA si decise la registrazione negli studi di Los Angeles dove lo stesso Jimmy and\u00f2 nell'estate del 1970; si registrarono tre versioni in tre lingue: italiano (\"Che sar\u00e0\"), spagnolo (\"Qu\u00e9 ser\u00e1\") e inglese (\"Shake a Hand\") e si tenne il tutto da parte per poi lanciarlo, mesi dopo, a Sanremo.\nA quel punto inizi\u00f2 la travagliata scelta del secondo artista da portare al Festival con questa canzone (all'epoca al Festival di Sanremo si presentavano due artisti per ogni canzone scelti dalla casa discografica): Jimmy Fontana, certo della sua partecipazione dopo \"l'opera\" fatta sia per scriverla che per portare una star internazionale in Italia, e sicuro che quella sarebbe stata l'occasione per rilanciare la sua carriera, ricevette invece dalla stessa casa discografica l'amara sorpresa che si pensava ad altri artisti che si considerava avrebbero avuto un maggior ritorno commerciale. Questo fatto lo deluse al punto tale da decidere di allontanarsi per anni dal mondo della discografia. \n. Fu cos\u00ec che alla fine la RCA scelse come secondo artista un gruppo giovane che nulla avrebbe rischiato, i Ricchi e Poveri, che gi\u00e0 l'anno prima al debutto avevano ben impressionato al Festival. Il pezzo diventa un loro cavallo di battaglia e, oltretutto, viene considerato un classico della canzone italiana nel mondo.\nDopo il Festival, escono il 45 giri dei Ricchi e Poveri (pubblicato dalla Apollo) contenente il brano, abbinato a \"...ma la mia strada sar\u00e0 breve\" come lato B e quello di Feliciano (pubblicato dalla RCA Victor) contenente il brano, abbinato invece a \"There's No One About\". Entrambi i singoli vengono distribuiti anche fuori dall'Italia.\nVerso la fine del 1971 vengono pubblicati l'album dei Ricchi e Poveri \"Amici miei\" e quello di Feliciano \"Che sar\u00e0\"; \"Che sar\u00e0\" viene inserito come prima traccia di entrambi gli album. \"Che sar\u00e0\" \u00e8 anche compresa nella compilation \"Sanremo '71\", edita dalla CGD.\nCover.\nDel brano \"Che sar\u00e0\" sono state realizzate molte cover, sia italiane che estere. Tra i vari interpreti Lara Saint Paul (che lo incise nel 1971), Rita Pavone (1973), Jimmy Fontana (1982), i Ro.Bo.T. (1985), Andr\u00e9 Hazes (1986), la band canadese Collage (1991), Al Bano (2004), i Matia Bazar (2008), Gianni Morandi (2008) e Danila Satragno (che lo rivista in chiave jazz nel 2013).\nLa cantante italiana Arisa lo esegue dal vivo al Festival di Sanremo 2012 nella serata dedicata ai successi internazionali del Festival, e ad interpretarlo con lei c'\u00e8 Jos\u00e9 Feliciano. I due lo interpretano parte in italiano e parte in spagnolo.\nPopolarit\u00e0 nei media.\nIl brano \u00e8 stato scelto per uno degli spot del Festival di Sanremo 2015, nel quale un gruppo di visitatori in un museo intona i primi versi della strofa iniziale e il ritornello. In conclusione, nello spot Carlo Conti esclama \"Tutti cantano Sanremo\"."}
{"id": "2152131", "revid": "124608135", "url": "https://it.wikipedia.org/wiki?curid=2152131", "title": "Operazioni navali in Africa Orientale Italiana", "text": "Le operazioni navali in Africa Orientale Italiana costituirono la componente marittima delle operazioni militari nell'ambito della Campagna dell'Africa Orientale Italiana e si svolsero dall'entrata in guerra dell'Italia (10 giugno 1940) fino alla caduta di Massaua l'8 aprile 1941.\nPresupposti.\nFin dal 1936, al termine della Guerra d'Etiopia, l'Italia aveva intrapreso un'intensa opera di potenziamento dei porti e delle basi navali in Africa Orientale Italiana allo scopo sia di renderli efficienti dal punto di vista commerciale, sia di dotarli di un'adeguata difesa contro eventuali attacchi dal mare e delle attrezzature necessarie per fornire supporto alle unit\u00e0 navali l\u00e0 dislocate. Queste ultime dovevano avere sia compiti di presidio, che di eventuale disturbo al traffico marittimo inglese nel Mar Rosso e nel Golfo di Aden. A questo scopo la Regia Marina disloc\u00f2 a Massaua due squadriglie di cacciatorpediniere, una flottiglia di sommergibili, alcuni MAS e poche altre unit\u00e0 leggere e ausiliarie. La maggior parte delle unit\u00e0 era gi\u00e0 piuttosto vecchia e non tutte erano perfettamente equipaggiate per operare nelle condizioni climatiche caratteristiche di quella regione. Inoltre, per quanto i lavori di potenziamento delle basi fossero avanzati molto velocemente, all'inizio delle operazioni belliche non tutte le installazioni di supporto e non tutte le basi erano in grado di fronteggiare ogni eventuale esigenza bellica.\nQuesti fatti, uniti alla distanza dalla madrepatria e alla difficolt\u00e0 dei rifornimenti, ebbero una certa importanza nel contribuire al destino finale di queste operazioni. A questo proposito, gi\u00e0 nel maggio del 1939 una circolare del Vicer\u00e9 avvisava i comandi delle Forze Armate che \"(omissis) ... l'Impero deve fronteggiare qualsiasi situazione facendo assegnamento soltanto sulle proprie forze e sui propri mezzi.\", lasciando pochi dubbi sulla possibilit\u00e0 di ricevere aiuti e rifornimenti dall'Italia, infatti si decise di creare una specializzazione di marina composta da Ascari.\nLe forze.\nA fronte di questo ambizioso obbiettivo, le forze navali schierate dall'Italia erano piuttosto limitate.\nLe unit\u00e0 di superficie erano principalmente cacciatorpediniere di classi troppo vecchie per essere ancora considerate unit\u00e0 di squadra: la V squadriglia composta dalle unit\u00e0 classe classe Leone (, e ) e la III squadriglia composta dalle unit\u00e0 della classe (, , e ). Tutte le unit\u00e0 erano state munite di impianti di aria condizionata per adattarle all'uso nelle regioni calde, ma si trattava comunque di navi obsolete nella concezione e, specialmente per la classe Sauro, con gravi problemi di affidabilit\u00e0 meccanica. Ad essi si aggiungevano le due vecchie torpediniere e , cinque unit\u00e0 della 21\u00aa squadriglia MAS, residuati della prima guerra mondiale in condizioni cos\u00ec precarie da non poter essere utilizzati fino al febbraio del 1941, la nave coloniale , due mercantili armati ( e ) e poco altro naviglio ausiliario (le cannoniere e , il posamine e le cisterne acqua , e ).\nLa forza subacquea si componeva di 6 sommergibili oceanici (, , , , , ) e 2 sommergibili costieri ( e ). Il gruppo era comandato dal capitano di fregata Ferruccio Gerrini, mentre il responsabile dei servizi del Genio Navale era il maggiore Balbi. Anche queste unit\u00e0 non erano state costruite per operare nelle condizioni ambientali in cui vennero a trovarsi. La maggior parte di essi mostr\u00f2 immediatamente gravi problemi legati da un lato agli impianti elettrici malfunzionanti per l'elevatissima umidit\u00e0 ambientale, dall'altro agli impianti di condizionamento funzionanti a cloruro di metile, gas tossico e insidioso che dette luogo a diversi episodi di intossicazione degli equipaggi. Inoltre, il regime monsonico creava condizioni meteorologiche e di mare per le quali questi scafi non erano progettati.\nLe operazioni.\nDirettive.\nLe direttive impartite da Supermarina per le fasi iniziali del conflitto prevedevano un atteggiamento molto aggressivo da parte delle forze navali italiane: si progett\u00f2 il dispiegamento di tutte le unit\u00e0 di superficie e subacquee per infliggere al nemico il maggior danno possibile nei primissimi giorni di guerra, sia alle unit\u00e0 in mare, sia alle installazioni portuali.\nPrime uscite in mare.\nIn realt\u00e0 il comando locale dovette ben presto accorgersi dell'impossibilit\u00e0 di realizzare questo obbiettivo, per la preponderanza di forze nemiche e per le pessime condizioni di manutenzione delle unit\u00e0 che aveva a disposizione. Si ripieg\u00f2 quindi sui soli agguati subacquei alle navi in transito e nelle prime tre settimane di guerra tutti gli otto sommergibili disponibili a Massaua vennero inviati in missione, con conseguenze catastrofiche. Vennero infatti persi quattro sommergibili (\"Macall\u00e8\", \"Galilei\", \"Galvani\" e \"Torricelli\") e altri tre (\"Perla\", \"Ferraris\" e \"Archimede\") dovettero rientrare per avarie. Il \"Macall\u00e8\" affond\u00f2 il 15 giugno dopo essersi incagliato a causa di errori di manovra dovuti ad intossicazione dell'equipaggio da cloruro di metile (incidente che port\u00f2 anche alla quasi perdita del \"Perla\" e al rientro forzato dell'\"Archimede\"). Il \"Torricelli\" fu autoaffondato il 23 giugno dopo un combattimento con forze nemiche soverchianti per evitarne la cattura, nel corso del quale il \"Torricelli\" inflisse danni gravi alla cannoniera \"Shoreham\" e addirittura letali al cacciatorpediniere \"Khartoum\" che affond\u00f2 poche ore dopo. Per questa azione al comandante Salvatore Pelosi venne concessa la medaglia d'oro al valore militare ed intitolato un sommergibile dalla Marina Militare Italiana. Il \"Galvani\" fu affondato in combattimento il 24 giugno, mentre il \"Galilei\" venne catturato dagli inglesi il 19 giugno alla fine di un combattimento nel quale morirono quasi tutti gli ufficiali e parte dell'equipaggio.\nLe successive risoluzioni operative.\nAlla luce di questi eventi il Comando Superiore di Marina riformul\u00f2 i criteri di utilizzo delle unit\u00e0 rimaste disponibili, improntandoli ad una maggiore economia di uomini e di mezzi, entrambi logorati dalle condizioni climatiche e operative. Fu deciso di impegnarsi solamente in attacchi ai convogli e utilizzando poche unit\u00e0 alla volta (possibilmente non pi\u00f9 di due sommergibili dei quattro disponibili). A causa della scarsa autonomia delle unit\u00e0 italiane e del fatto che i convogli britannici erano sempre scortati da forze superiori, gli attacchi si sarebbero limitati alle ore notturne e ad una zona sufficientemente vicina alla costa da poter sfruttare, in caso di necessit\u00e0, la protezione da parte delle artiglierie costiere. Per evitare rischiose uscite a vuoto, le missioni sarebbero state effettuate solo in seguito a informazioni che segnalassero la presenza del nemico in transito. Questa scelta, dipendendo in gran parte da una ricognizione aerea sistematica che non fu mai realizzata, limit\u00f2 molto le missioni che furono complessivamente quindici in circa dieci mesi. Anche i risultati positivi furono scarsissimi: la nave cisterna \"James Stove\" affondata dal \"Galilei\" il 16 giugno, la petroliera \"Atlas\" affondata il 6 settembre dal \"Guglielmotti\" e il cacciatorpediniere \"Kimberley\" gravemente danneggiato il 21 ottobre da un colpo sparato dalla batteria costiera \"Giulietti\" sull'isola di Harmil, durante il combattimento che port\u00f2 all'affondamento del \"Nullo\".\nDalla met\u00e0 di gennaio del 1941, visto l'andamento negativo delle operazioni terrestri, il Comando di Massaua cominci\u00f2 da un lato a rinforzare le difese della piazza, dall'altro a predisporre le operazioni da compiere in caso di conquista di Massaua da parte degli inglesi. Nel contempo le missioni belliche si fecero sempre pi\u00f9 rare per concludersi il 2 febbraio. Nel mese successivo furono eseguiti i necessari lavori di manutenzione per riportare in efficienza le navi per quella che si riteneva l'ultima battaglia. Infatti gli alti comandi avevano deciso che, mentre i sommergibili avrebbero tentato un rientro in patria circumnavigando l'Africa, le navi di superficie non avrebbero avuto possibilit\u00e0 di scampo e sarebbero quindi state impegnate in un'ultima missione di attacco ai porti nemici di Suez e di Port Sudan, al termine della quale sarebbero state autoaffondate. La nave \"Eritrea\" e le due \"Ramb\" si sarebbero invece dirette, attraverso l'Oceano Indiano, verso porti del Giappone. Queste navi furono le prime a partire tra il 18 e il 20 febbraio. La \"Ramb I\" fu affondata il 27 febbraio in uno scontro con un incrociatore inglese, mentre le altre due unit\u00e0 riuscirono a raggiungere il porto di K\u014dbe in Giappone\ntra il 20 e il 23 marzo.\nEpilogo.\nI sommergibili \"Guglielmotti\", \"Ferraris\", \"Perla\" e \"Archimede\" lasciarono Massaua nei primi giorni di marzo e riuscirono a tornare in patria dopo una rocambolesca circumnavigazione dell'Africa: arrivati al Capo di Buona Speranza, si diressero a nord lungo la costa occidentale dell'Africa e raggiunsero il porto di Bordeaux, in Francia, che ospitava la base atlantica del sommergibili italiani, Betasom. Il 29 marzo, il \"Perla\" venne rifornito di carburante dall'incrociatore ausiliario tedesco \"Atlantis\" nell'oceano Indiano; gli altri 3 sottomarini vennero invece riforniti di carburante dalla petroliera tedesca \"Nordmark\" nell'Atlantico\nmeridionale tra il 16 e il 17 aprile. Tutti e quattro i sommergibili italiani raggiunsero Bordeaux tra il 7 e il 20 maggio.\nAlla fine di marzo il destino di Massaua appariva chiaramente segnato. Il 31 marzo 1941 la V squadriglia cacciatorpediniere salp\u00f2 da Massaua alla volta degli obbiettivi designati. Nella notte del 1\u00ba aprile il \"Leone\" urt\u00f2 degli scogli non segnalati ricavandone danni tali da dover essere abbandonato e affondato a colpi di cannone dal \"Pantera\" e costringendo le rimanenti unit\u00e0 al rientro.\nIl 2 aprile tutte le unit\u00e0 disponibili della V e III squadriglia presero il mare per attaccare congiuntamente Port Sudan. Dopo poche ore il \"Battisti\" abbandon\u00f2 la formazione per avaria, si port\u00f2 sottocosta e venne autoaffondato dall'equipaggio. Le rimanenti unit\u00e0 (\"Pantera\", \"Tigre\", \"Sauro\" e \"Manin\"), costantemente seguite dalla ricognizione aerea inglese, vennero attaccate da incrociatori, cacciatorpediniere e da una settantina di aerei che affondarono prima il \"Sauro\" con la perdita di 78 uomini, e poco dopo il \"Manin\". \"Tigre\" e \"Pantera\" riuscirono a sottrarsi all'attacco ma, non avendo pi\u00f9 carburante sufficiente per effettuare la missione assegnata, vennero autoaffondati il 4 aprile circa 15 miglia a sud di Gedda.\nL'ultima azione offensiva avvenne l'8 aprile 1941 ad opera della 21\u00aa squadriglia MAS. Informati dell'avvistamento di un incrociatore inglese, i MAS effettuarono la ricerca notturna per tre notti consecutive finch\u00e9 vennero in contatto con il nemico la notte del giorno 8. Nonostante le forti limitazioni di manovra dovute alle precarie condizioni dei motori, il MAS 213, comandato dal Guardiamarina Valenza, riusc\u00ec a completare l'attacco silurando l'incrociatore \"Capetown\". La nave inglese non affond\u00f2, ma riport\u00f2 danni rilevanti che richiesero pi\u00f9 di un anno per le riparazioni.\nLo stesso giorno Massaua cadde e l'11 aprile il presidente Roosevelt dichiar\u00f2 il Mar Rosso navigabile per le navi statunitensi.\nI 590 convogli britannici che attraversarono il Mar Rosso dal giugno 1940 al maggio 1941 lamentarono i soli affondamenti della petroliera \"Atlas\" (ad opera del \"Guglielmotti\") e \"James Stove\" (ad opera del \"Galilei\")."}
{"id": "2152135", "revid": "1632387", "url": "https://it.wikipedia.org/wiki?curid=2152135", "title": "Age of Aquarius", "text": "Age of Aquarius \u00e8 il secondo album del gruppo musicale power metal finlandese Revolution Renaissance."}
{"id": "2152136", "revid": "1008732", "url": "https://it.wikipedia.org/wiki?curid=2152136", "title": "HD 179949 b", "text": "HD 179949 b \u00e8 un pianeta extrasolare gassoso che orbita intorno alla stella HD 179949, una nana gialla un poco pi\u00f9 grande del Sole. Appartiene alla categoria dei pianeti gioviani caldi ed \u00e8 distante dalla stella dieci volte in meno della distanza tra il Sole e Mercurio. \u00c8 simile a Giove, ma \u00e8 di colore grigio scuro ed \u00e8 caldo.\nScoperta.\nIl pianeta \u00e8 stato scoperto a dicembre 2000 grazie all'indagine astronomica Anglo-Australian Planet Search, coordinata dall'Osservatorio anglo-australiano, con il metodo della velocit\u00e0 radiale.\nCaratteristiche.\nLe dimensioni e la massa del pianeta sono paragonabili a quelle di Giove, tuttavia orbita in appena 3 giorni a una distanza della stella di soli 6,65 milioni di chilometri, ossia quasi 9 volte pi\u00f9 vicino di quanto non disti Mercurio dal Sole. Uno studio del 2021 non ha rilevato luce riflessa della stella, suggerendo che il pianeta ha una bassa albedo.\nDurante la campagna NameExoWorlds ha ricevuto la denominazione di Mastika, nome scelto dal Brunei, mentre la sua stella madre ha ricevuto il nome di Gumala. Mastika \u00e8 un termine malese, che indica \"gemma\", o \"pietra preziosa\", o \"la pi\u00f9 bella\"."}
{"id": "2152139", "revid": "124637470", "url": "https://it.wikipedia.org/wiki?curid=2152139", "title": "Sheikh Hasina", "text": "All'inizio del 2009 \u00e8 diventata Primo ministro del Bangladesh, succeduta a Fakhruddin Ahmed e dopo aver gi\u00e0 ricoperto la stessa carica dal 1996 al 2001 mentre \u00e8 stata leader dell'opposizione dal 1986 al 1990 e dal 1991 al 1995. Un terzo mandato l'ha ottenuto nel gennaio 2014 in una elezione senza opposizione, in quanto boicottata dagli oppositori e criticata dagli osservatori internazionali. Ha vinto un quarto mandato nel dicembre 2018 in una elezione viziata dalla violenza e considerata dall'opposizione come truccata. \n\u00c8 la prima ministra pi\u00f9 longeva nella storia del Bangladesh dopo aver ricoperto l'incarico per pi\u00f9 di quattro decenni.\nHasina \u00e8 la figlia del primo presidente e padre fondatore del Bangladesh, Sheikh Mujibur Rahman, ed \u00e8 considerata una delle donne pi\u00f9 potenti al mondo, classificandosi 39\u00aa nella lista delle 100 donne pi\u00f9 potenti nel 2020, 26\u00aa nel 2018 e30esima nel 2017. \u00c8 membro del Council of Women World Leaders, una rete internazionale di presidenti e primi ministri donne.\nBiografia.\nSheikh Hasina \u00e8 nata a Tungipara, Pakistan orientale, nel 1947. Suo padre era lo Sheikh Mujibur Rahman, il \"padre\" della nazione bengalese e il primo presidente del Bangladesh. Sua madre era sheikh Fazilatunnesa Mujib. Ha detto in molte interviste che era cresciuta nella paura a causa dell'attivit\u00e0 politica del padre. Durante il picco di violenza nelle elezioni generali pakistane del 1970, cos\u00ec come durante l'arresto di suo padre, si era rifugiata dalla nonna. Fu attiva nella politica studentesca dell'Universit\u00e0 di Dacca. \nHasina non era in Bangladesh quando suo padre, e la maggior parte della sua famiglia, furono assassinati il 15 agosto 1975 durante un colpo di stato militare da parte di membri dell'esercito del Bangladesh. Era nella Germania Ovest dove suo marito lavorava come fisico nucleare. Si trasfer\u00ec a Delhi alla fine del 1975 e le fu fornito asilo dall'India. Suo figlio, Sajeeb Wazed Joy, studi\u00f2 nei collegi indiani. Durante il suo periodo in India, Hasina non \u00e8 stata coinvolta nella politica, ma \u00e8 diventata amica di Suvra Mukherjee, moglie del futuro presidente indiano Pranab Mukherjee. \nAd Hasina non fu permesso di tornare in Bangladesh fino a quando non fu eletta a capo del Partito della Lega Awami il 16 febbraio 1981, e torn\u00f2 a casa il 17 maggio 1981.\nVita privata.\nSi \u00e8 sposata nel 1968 con lo scienziato nucleare M. A. Wazed Miah, scelto per lei da suo padre e morto il 9 maggio 2009. Ha una figlia, Saima Wazed Hossain, e un figlio, Sajeeb Wazed.\nSuo suocero \u00e8 l'ex ministro del benessere degli espatriati e del lavoro all'estero e in seguito ministro della LGRD, Khandaker Mosharraf Hossain. L'unico fratello vivente di Hasina \u00e8 Sheikh Rehana, anche lui un politico della Lega Awami del Bangladesh. \u00c8 la zia del deputato britannico Tulip Siddiq. "}
{"id": "2152140", "revid": "1934238", "url": "https://it.wikipedia.org/wiki?curid=2152140", "title": "Umanesimo secolare", "text": "L'umanesimo secolare \u00e8 una filosofia umanista che sostiene la ragione, l'etica e la giustizia e specificamente rifiuta il soprannaturale e spirituale come base per le decisioni e della riflessione morale. Come altri tipi di umanesimo, l'umanesimo secolare \u00e8 una visione del mondo che si focalizza sul modo in cui gli esseri umani possono condurre vite buone, felici e funzionali. Nonostante postuli la capacit\u00e0 etica e morale dell'uomo, non lo considera intrinsecamente buono e neppure lo presenta come superiore o esterno alla natura. Enfatizza la sua responsabilit\u00e0 e le conseguenze etiche delle sue decisioni. Il concetto di \"umanesimo secolare\" \u00e8 fondamentalmente legato all'idea che le ideologie - religiose o politiche - devono essere esaminate individualmente invece che basandosi sulla fede. Questo fa dell'umanesimo secolare una continua ricerca della verit\u00e0 basata soprattutto sulla scienza e la filosofia.\nLa locuzione \"umanesimo secolare\" fu coniata nel ventesimo secolo per porre una netta distinzione dall'umanesimo religioso. Un concetto correlato \u00e8 l\"'umanesimo scientifico\", che il biologo Edward O. Wilson afferma essere \"l'unica visione del mondo compatibile con la crescente conoscenza da parte della scienza del mondo reale e delle leggi naturali\".\nPrincipi.\nL'umanesimo secolare descrive la visione del mondo con i seguenti elementi e principi:\nUna dichiarazione umanista secolare fu redatta nel 1980 dal Consiglio per l'Umanesimo Democratico e Secolare (CODESH), ora Consiglio per l'Umanesimo Secolare (CSH). Delinea dieci ideali: libert\u00e0 di ricerca, opposta alla censura e all'opposizione della fede; separazione di Stato e Chiesa; l'ideale di libert\u00e0 dal controllo religioso e dal controllo sciovinista del governo; etica basata sull'intelligenza critica piuttosto che sulle credenze religiose; educazione morale; scetticismo religioso; ragione; convinzione che la scienza e la tecnologia sono i modi migliori per capire il mondo; evoluzione; educazione come metodo essenziale per costruire societ\u00e0 umane, libere e democratiche.\nStoria.\nIl termine secolarismo \u00e8 stato coniato nel 1851 da George Jacob Holyoake per descrivere \"una forma di opinione che riguarda soltanto questioni testabili attraverso l'esperienza di questa vita\". Una volta un convinto owenista, Holyoake venne fortemente influenzato da Auguste Comte, fondatore del positivismo e della sociologia moderna. Comte credeva che la storia umana progredisse secondo \"la legge dei tre stadi\": da 'teologico' a 'metafisico' fino ad arrivare ad una societ\u00e0 pienamente razionale nello stadio 'positivista'. Pi\u00f9 tardi Comte tent\u00f2 di introdurre una 'religione dell'umanit\u00e0' alla luce di crescenti sentimenti anti-religiosi e di malessere sociale nella Francia rivoluzionaria. Questa 'religione' avrebbe dovuto adempiere il ruolo funzionale, di coesione precedentemente adempiuto dalla religione sovrannaturale. Mentre il movimento religioso di Comte non ebbe successo, la filosofia positivista della scienza gioc\u00f2 un ruolo maggiore nella proliferazione di organizzazioni secolari nel secolo XIX."}
{"id": "2152146", "revid": "1305772", "url": "https://it.wikipedia.org/wiki?curid=2152146", "title": "Menace to Society", "text": "Menace to Society (\"minaccia alla societ\u00e0\" in lingua inglese) pu\u00f2 riferirsi a:"}
{"id": "2152152", "revid": "287204", "url": "https://it.wikipedia.org/wiki?curid=2152152", "title": "Acido gamma-amminobutirrico", "text": ""}
{"id": "2152154", "revid": "767487", "url": "https://it.wikipedia.org/wiki?curid=2152154", "title": "Nazionale Under-20 di calcio a 5 del Paraguay", "text": "La nazionale di calcio a 5 del Paraguay Under-20 \u00e8 la rappresentativa di Calcio a 5 Under-20 del Paraguay ed \u00e8 posta sotto l'egida della Asociaci\u00f3n Paraguaya de F\u00fatbol.\nLa nazionale paraguayana ha partecipato alle prime due edizioni del Sudamericano de Futsal Sub-20: nel 2004 ha raggiunto il quarto posto dopo essere stata sconfitta seccamente dal Brasile in semifinale e dall'Uruguay nella finalina; nel torneo successivo giunge ultima nel proprio girone di qualificazione venendo estromessa dalle semifinali. Nel 2008, gi\u00e0 iscritta tra le partecipanti alla terza edizione, rinuncia alla partecipazione per problemi economici.. Nel 2010 invece uscira' al primo turno vincendo la partita con l'ecuador e pareggiando con l'argentina."}
{"id": "2152155", "revid": "287204", "url": "https://it.wikipedia.org/wiki?curid=2152155", "title": "Carlos Ruiz Zaf\u00f2n", "text": ""}
{"id": "2152157", "revid": "74801", "url": "https://it.wikipedia.org/wiki?curid=2152157", "title": "Iajuddin Ahmed", "text": ""}
{"id": "2152159", "revid": "93556", "url": "https://it.wikipedia.org/wiki?curid=2152159", "title": "Flamine cereale", "text": "Il flamine cereale o ceriale (latino \"Flamen Cerealis\") era il sacerdote dell'antica Roma preposto al culto di Cerere-Ceres (Demetra per i greci).\nCerere, figlia di Saturno-Crono e Rea, era la dea del frumento e dell'agricoltura che avrebbe trasmesso agli uomini ed era anche protettrice dell'annona e della pace. Il suo culto era originario della Sicilia della Magna Grecia.\nCerere \u00e8 la protagonista di un mito gentile e poetico che \u00e8 alla base dell'alternarsi delle stagioni agricole: sua figlia Persefone-Proserpina fu rapita, mentre raccoglieva fiori, dal dio degli Inferi Ade, fratello di Giove, Cerere ne rimase talmente addolorata che la terra cess\u00f2 di fiorire.\nIntervenne Giove, a cui si era rivolta chiedendo giustizia, ed Ade restitu\u00ec Persefone non prima di averle fatto mangiare del melograno magico che la costringeva a ritornare da lui.\nCerere nuovamente felice fece rifiorire la terra in primavera, ma quando Persefone ritornava da Ade la terra cessava di fiorire: ecco l'alternarsi della primavera e dell'inverno e la simbologia dell'immortalit\u00e0 rappresentata nei secoli a venire nell'arte dal frutto del melograno.\nCerere, che era rappresentata con una corona di spighe e con una fiaccola ed un cesto di frutta nelle mani, si festeggiava con le \"Cerealia\" dal 12 al 19 aprile cui presiedeva il flamine cereale."}
{"id": "2152161", "revid": "729019", "url": "https://it.wikipedia.org/wiki?curid=2152161", "title": "Ge\u014drgios Z\u014ditak\u012bs", "text": "Collabor\u00f2 con Ge\u014drgios Papadopoulos nel colpo di Stato dell'aprile 1967, a seguito del quale fu nominato in dicembre reggente della Grecia in assenza del re Costantino II (in esilio), ruolo che occup\u00f2 fino al 1972, anno in cui fu sostituito dallo stesso Papadoupolos.\nVenne condannato al carcere perpetuo per alto tradimento della Grecia nel 1974 dopo il collasso della Giunta militare e la restaurazione della democrazia, uscendo tuttavia di prigione nel 1992.\nMor\u00ec nel 1996."}
{"id": "2152166", "revid": "25152", "url": "https://it.wikipedia.org/wiki?curid=2152166", "title": "Flamine ceriale", "text": ""}
{"id": "2152169", "revid": "93556", "url": "https://it.wikipedia.org/wiki?curid=2152169", "title": "Flamine Falacer", "text": "Il flamine Falacer (latino \"Flamen Falacer\") era il sacerdote dell'antica Roma preposto al culto di Falacer, una divinit\u00e0 di cui non si hanno notizie: forse un eroe divinizzato rappresentante la forza ed il coraggio.\nSecondo lo studioso Andrea Carandini sarebbe una divinit\u00e0 arcaica protettrice delle palizzate elevate a difesa del primitivo insediamento sul Palatino."}
{"id": "2152170", "revid": "279637", "url": "https://it.wikipedia.org/wiki?curid=2152170", "title": "Pino Daniele Project - Passi d'autore", "text": ""}
{"id": "2152171", "revid": "729019", "url": "https://it.wikipedia.org/wiki?curid=2152171", "title": "Nazionale di calcio a 5 del Venezuela", "text": "La nazionale di calcio a 5 del Venezuela \u00e8, in senso generale, una qualsiasi delle selezioni nazionali di Calcio a 5 della Federaci\u00f3n Venezolana de F\u00fatbol che rappresentano il Venezuela nelle varie competizioni ufficiali o amichevoli riservate a squadre nazionali.\nQuesta squadra nazionale non ha mai brillato per i risultati: il Venezuela non ha mai ottenuto qualificazioni ai mondiali ed ha allestito una nazionale per gareggiare nella Copa Am\u00e9rica de Futsal solo dal 1996 in ambito della FIFA, ma anche in queste competizioni non \u00e8 andato oltre il primo turno. Nelle manifestazioni internazionali ha ottenuto la prima vittoria il 2 maggio 2000 a Foz do Igua\u00e7u contro il Paraguay per 7-6."}
{"id": "2152184", "revid": "2519", "url": "https://it.wikipedia.org/wiki?curid=2152184", "title": "Lipa (Filippine)", "text": "Lipa \u00e8 una citt\u00e0 componente delle Filippine, situata nella Provincia di Batangas, nella Regione di Calabarzon.\nLipa \u00e8 formata da 72 barangay:"}
{"id": "2152188", "revid": "1632387", "url": "https://it.wikipedia.org/wiki?curid=2152188", "title": "Alexander McQueen", "text": "Biografia.\nFiglio di un tassista, McQueen lascia la scuola all'et\u00e0 di 16 anni per entrare subito nel mondo del lavoro. Dopo aver lavorato per Savile Row, per \"Gieves &amp; Hawkes\" e per i celebri costumisti teatrali Berman &amp; Nathans, all'et\u00e0 di 20 anni si trasferisce a Milano per lavorare per Romeo Gigli. Nel 1992 ritorna a Londra per completare la propria formazione presso la prestigiosa \"Saint Martin's School of Art\". Nel 1996 McQueen viene assunto come direttore creativo di Givenchy al posto di John Galliano, dove rimarr\u00e0, fra alti e bassi, fino al 2001, anno in cui abbandoner\u00e0 la \"maison\" definendola costrittiva per la propria creativit\u00e0.\nIn questo periodo Alexander McQueen fa conoscere il proprio nome nella scena dell'alta moda con sfilate trasgressive e scioccanti, al punto di essere definito \"hooligan della moda\". Nel 1999, a Londra, ha realizzato una sfilata provocatoria in cui comparivano la modella Aimee Mullins, amputata delle gambe, che a grandi passi ha attraversato la passerella su protesi in legno finemente intagliato, e dei robot per la verniciatura delle auto che spruzzavano su abiti di cotone bianco. Dal 2001 lo stilista \u00e8 entrato a far parte del gruppo fiorentino Gucci ed ha espanso la propria produzione aprendo nuove boutique a Londra, Milano e New York, e lanciando sul mercato il profumo \"Kingdom\". Nel 2003 ha collaborato con la Puma per la realizzazione di una linea di scarpe da ginnastica.\nNel corso della propria carriera, McQueen ha vinto il riconoscimento di \"stilista inglese dell'anno\" per quattro volte dal 1996 al 2003, ed ha vinto il premio \"stilista dell'anno\" dal consiglio \"Fashion Designer Awards\" nel 2003. Nel 2010 Alexander McQueen lancia la sua ultima collezione di abiti, diventata famosa a livello mondiale nel giro di poco tempo: \"Plato's Atlantis\". Essa \u00e8 stata definita come una delle sue migliori, nonch\u00e9 punto di svolta che ha cambiato il futuro della moda.\nAlexander McQueen \u00e8 stato trovato morto impiccato (poco tempo dopo la morte della madre) nella sua abitazione londinese l'11 febbraio 2010 all'et\u00e0 di 40 anni. La cantante Lady Gaga, sua grande amica, gli ha dedicato una canzone, \"Fashion of His Love\", contenuta nel suo secondo album in studio \"Born This Way\", oltre che la sua performance ai Brit Awards 2010.\nDopo la sua morte, la direttrice creativa del marchio \u00e8 diventata Sarah Burton, gi\u00e0 assistente di McQueen dal 1996. Proprio lei, nel 2017 ha disegnato l'abito da sposa per la tennista Serena Williams con Alexis Ohanian, passato alle cronache per essere il vestito da matrimonio pi\u00f9 costoso mai realizzato da un \"brand\": l'abito infatti \u00e8 costato 3.162.491 euro, ed \u00e8 diventato immediatamente un'icona della moda.\nNel 2018 \u00e8 uscito il documentario \"Alexander McQueen - Il genio della moda\", diretto da Ian Bonh\u00f4te e Peter Ettedguisu e dedicato alla vita del celebre stilista."}
{"id": "2152193", "revid": "4252", "url": "https://it.wikipedia.org/wiki?curid=2152193", "title": "Aimerio di Limoges", "text": "Durante tutto il suo lungo episcopato egli fu la pi\u00f9 potente figura nel Principato di Antiochia dopo i principi, con i quali entr\u00f2 spesso in conflitto.\nEgli fu anche uno dei maggiori intellettuali ad emergere nell'Oriente latino. \nBiografia.\nAimerio era un nobile di alto rango, ricco e mondano, nipote di Pietro, un comandante militare.\nFu un intellettuale con una profonda conoscenza sia del greco che del latino come pure di alcuni dialetti. \nEgli potrebbe essere stato il primo a tradurre parti della Bibbia in una lingua romanza, il castigliano\nCome studioso aveva una buona conoscenza della storia della Grecia. \nEgli scrisse a Ugo Eteriano chiedendogli i commentari di Giovanni Crisostomo sulle Lettere di Paolo, gli atti del Concilio di Nicea ed una storia degli imperatori bizantini \"dall'epoca in cui i loro imperatori si divisero dall'Impero romano fino ad oggi.\".\nAd una richiesta di Papa Eugenio III di una traduzione in latino dei Commentari di Crisostomo al Vangelo secondo Matteo, Aimerio rispose inviando a Roma un manoscritto originale greco. \nCome vescovo Aimerio cerc\u00f2 di controllare gli eremiti, ordinando che ciascuno avesse un proprio consigliere spirituale.\nLa successione di Aimerio al patriarcato fu controversa. Il suo predecessore, non era morto ma era stato deposto e stava perorando le sue ragioni presso il Papa Innocenzo II per essere reinsediato..\nSembra che Aimerio abbia aspettato molto tempo per la sua consacrazione, dopo la deposizione di Rodolfo\nfino al 1149 non vi \u00e8 alcuna menzione di Aimerio come patriarca, probabilmente perch\u00e9 Rodolfo era vivo e la legittimit\u00e0 di entrambi era dubbia. \nRodolfo probabilmente mor\u00ec nel 1149 e Aimerio fu accettato da tutti i cattolici.\nDopo la Battaglia d'Inab nel 1149 il vittorioso Norandino assedi\u00f2 la citt\u00e0 di Antiochia, che fu coraggiosamente difesa da Aimerio e dalla Principessa Costanza fino all'arrivo dei soccorsi guidati da Baldovino III di Gerusalemme che disperse i musulmani.\nNel 1153 Aimerio si oppose al matrimonio segreto di Costanza al nobile di basso rango Rinaldo di Ch\u00e2tillon; in seguito i rapporti tra Aimerio e Rinaldo furono tempestosi. \nNel 1156 Rinaldo, sostenendo che l'imperatore bizantino Manuele I Comneno non aveva tenuto fede ad una promessa di pagamento di una somma di denaro, giur\u00f2 di attaccare l'isola di Cipro per vendetta. \nAimerio rifiut\u00f2 di finanziare la sua spedizione e Rinaldo lo fece sequestrare, picchiare a sangue e lo lasci\u00f2 nudo e cosparso di miele sotto il sole bruciante in cima alla cittadella, esposto agli attacchi degli insetti; \nquando Aimerio fu rilasciato croll\u00f2 esausto ed accett\u00f2 di finanziare la spedizione di Rinaldo contro Cipro. \nL'isola fu devastata dalle forze di Rinaldo ed i suoi abitanti derubati.\nAimerio nel frattempo lasci\u00f2 Antiochia e si rec\u00f2 a Gerusalemme dove rimase fino alla cattura di Rinaldo.\nNel settembre 1158, poich\u00e9 il Patriarca latino di Gerusalemme eletto, Amalrico di Nesle, non era stato ancora consacrato, Aimerio celebr\u00f2 il matrimonio tra Teodora Comnena, nipote di Manuele, e Baldovino III. \nAimerio torn\u00f2 ad Antiochia con Baldovino nel 1159.\nNel 1160 Aimerio, con molti altri prelati della Palestina, riconobbe Alessandro III come papa solo dopo un lungo dibattito.\nNel 1160 Rinaldo fu catturato da Maj al-D\u012bn, il governante di Aleppo, ed imprigionato. \nCostanza reclam\u00f2 per s\u00e9 stessa il diritto di governare, ma Baldovino III insedi\u00f2 come principe Boemondo III, il figlio che lei aveva avuto da un precedente marito, e nomin\u00f2 Aimerio reggente. \nCostanza contest\u00f2 questa decisione dinanzi alla corte dell'imperatore Manuele, a Costantinopoli, poich\u00e9 Antiochia era, almeno nominalmente, un feudo dell'imperatore bizantino\nNel 1164 Boemondo fu fatto prigioniero da Norandino alla Battaglia di Harim. \nAimerio assunse la reggenza del principato ed invi\u00f2 immediatamente una lettera a Luigi VII di Francia chiedendo aiuto militare\nIl governo del patriarca fu breve, Boemondo fu rilasciato nel 1165, pagando un riscatto di 150.000 dinari, grazie all'intervento di Manuele ed Amalrico I di Gerusalemme.\nQuando fu libero Boemondo si rec\u00f2 da Manuele ed accett\u00f2 il ritorno del Patriarca greco di Antiochia Atanasio I.\nAimerio si oppose a questo ritorno, impose un interdetto sulla citt\u00e0 e rimase in esilio nel suo castello di al-Qu\u1e63ayr (\"Xusayr\") fino al 1170, quando Atanasio mor\u00ec in un terremoto che distrusse la cattedrale durante la liturgia.\nNel 1180 l'imperatore bizantino era tornato a trattare Aimerio come legittimo patriarca, e non \u00e8 improbabile che a favorire la riconciliazione sia stato Guglielmo di Tiro, in occasione di qualche negoziato ad Antiochia e poi a Costantinopoli per conto di Amalrico di Gerusalemme.\nDurante il suo esilio Aimerio entr\u00f2 in buoni rapporti con il Patriarca giacobita di Antiochia, Michele il Siriano, che aveva incontrato a Gerusalemme durante la Pasqua del 1167.\nAllo scopo di umiliare Atanasio, Aimerio organizz\u00f2 con Boemondo III una grande cerimonia per l'ingresso in Antiochia di Michele, cui Aimerio diede il benvenuto nella cattedrale di San Pietro\nMichele rimase presso Aimerio fino alla Pasqua 1169.\nEgli invit\u00f2 lo giacobita anche ad accompagnarlo al Terzo Concilio Lateranense nel 1179, Michele declin\u00f2 l'invito, na elabor\u00f2 un trattato contro il Manicheismo per aiutare i cattolici nella loro lotta contro il Catarismo.\nAimerio fu il primo prelato latino a permettere al patriarca giacobita di nominare un vicario, suo fratello Atanasio, in Antiochia.\nNel 1181 il Patriarca maronita ed alcuni vescovi provenienti dalle diocesi cattoliche di Jubayl, Botrun e Tripoli cercarono Aimerio che li incontr\u00f2 sul Monte Libano. \nEssi chiesero formalmente la riunione con la Chiesa Cattolica dalla quale i Maroniti erano stati separati sin dall'ottavo secolo.\nAimerio non visse fino a vedere la riunione, ma egli ebbe un ruolo nella unione con la Chiesa armena nel 1195, arrivando a permettere a Nerses di Lampron di predicare nelle sue chiese.\nIn questo stesso periodo Boemondo lasci\u00f2 sua moglie Teodora, che era nipote del recentemente deceduto imperatore Manuele, per sposare una donna di nome Sibilla, \"che aveva la reputazione di praticare arti maligne\" secondo Guglielmo di Tiro.\nEgli fu scomunicato da Papa Alessandro III, ed Antiochia fu posta sotto un interdetto.\nBoemondo imprigion\u00f2 Aimerio ed altri vescovi e saccheggi\u00f2 le loro chiese.\nAimerio, sostenuto dalla nobilt\u00e0 di Antiochia guidata da Reynald Mazoir, signore di Margat, resistette in al-Qu\u1e63ayr all'assedio di Boemondo. \nAimerio stesso prese parte al combattimento ed istig\u00f2 la rivolta contro l'autorit\u00e0 di Boemondo.\nBaldovino IV di Gerusalemme intervenne inviando il Patriarca di Gerusalemme Eraclio a Laodicea per negoziare con entrambe le parti. \nBoemondo rimase scomunicato fino a quando non allontan\u00f2 Sibilla, ma le propriet\u00e0 della chiesa furono restituite e l'interdetto su Antiochia fu tolto\nNel 1194 Boemondo, la sua famiglia e la sua corte furono catturati a Baghr\u0101s da Leone II d'Armenia, ed imprigionati a Sis. \nPer riavere la sua libert\u00e0 Boemondo accett\u00f2 di cedere Antiochia a Leone. \nBartolomeo Tirel, il maresciallo di Antiochia e Richard de L'Erminet furono inviati per consegnare la citt\u00e0 all'armeno Aitone di Sassoun.\nAimerio, a capo del clero, incoraggi\u00f2 i cittadini a resistere e gli armeni furono costretti a restare fuori dalle mura mentre nella citt\u00e0 fu istituito un Comune che prima riconobbe l'autorit\u00e0 di Raimondo IV di Tripoli fino alla liberazione di Boemondo\ne poi chiese aiuto ad Enrico I di Gerusalemme."}
{"id": "2152194", "revid": "1793900", "url": "https://it.wikipedia.org/wiki?curid=2152194", "title": "Citt\u00e0 del Mississippi", "text": "Lista delle citt\u00e0 del Mississippi, Stati Uniti d'America, comprendente tutti i comuni (\"city\", \"town\" e \"village\") dello Stato e i maggiori census-designated place (CDP).\nI dati sono dell'Ufficio del censimento degli Stati Uniti d'America riferiti al censimento del 2010."}
{"id": "2152196", "revid": "21063421", "url": "https://it.wikipedia.org/wiki?curid=2152196", "title": "Che Sar\u00e0", "text": ""}
{"id": "2152197", "revid": "287204", "url": "https://it.wikipedia.org/wiki?curid=2152197", "title": "Josh McRoberts", "text": ""}
{"id": "2152199", "revid": "110157", "url": "https://it.wikipedia.org/wiki?curid=2152199", "title": "Xilene cianolo", "text": "Lo xilene cianolo pu\u00f2 essere usato come tracciante colorato per monitorare il processo di migrazione nell'ambito dell'elettroforesi su gel di agarosio e dell'elettroforesi su gel di poliacrilammide. Possono essere usati per lo stesso scopo anche altri coloranti come il blu di bromofenolo e l'Orange G.\nVelocit\u00e0 di migrazione.\nIn gel di agarosio all'1%, lo xilene cianolo migra in genere in modo simile ad una molecola di DNA di 4000 paia di basi. Lo xilene cianolo o altri traccianti colorati, migrano su un gel di poliacrilammide al 6% alla velocit\u00e0 di un frammento di DNA di 140 paia di basi."}
{"id": "2152202", "revid": "110157", "url": "https://it.wikipedia.org/wiki?curid=2152202", "title": "Vite di riserva", "text": "Vite di riserva \u00e8 un libro scritto da Sandro Onofri. \u00c8 il reportage di un viaggio compiuto dallo scrittore nell'estate del 1992 negli USA, nell'America dei \u201cPellerossa\u201d.\nIl viaggio si snoda attraverso le squallide porzioni di terra (definite \u201criserve\u201d) che il governo degli Stati Uniti ha \u201cconcesso\u201d ai nativi americani. Onofri, raccontando le storie quotidiane dei sopravvissuti e quelle dei loro avi, getta nuova luce sulle vicende che hanno accompagnato (e accompagnano) lo sterminio degli antichi popoli pellerossa e della loro cultura millenaria.\nLo scrittore ci offre una sorta di \u201cepopea alla rovescia\u201d della conquista americana, scrostata da tutta la mitologia carnevalesca e hollywoodiana che l'uomo bianco ha cucito addosso a questo popolo.\nUna delle gemme del libro \u00e8 la partecipazione dell'autore (in gran segreto) ad un'autentica Danza del Sole dei Sioux, legalizzata di nuovo durante la presidenza di Jimmy Carter."}
{"id": "2152215", "revid": "1573940", "url": "https://it.wikipedia.org/wiki?curid=2152215", "title": "Occlusiva dentale sonora", "text": "L'occlusiva dentale sonora \u00e8 una consonante (o pi\u00f9 precisamente un contoide) rappresentata con il simbolo [d] nell'alfabeto fonetico internazionale (IPA). Esso non viene ufficialmente distinto dalla occlusiva alveolare sonora e quindi si deve ricorrere a simboli diacritici come . \nNella lingua italiana tale fono \u00e8 rappresentato dal fonema /d/ scritto con la lettera D.\nIn italiano.\nIn italiano tale fono \u00e8 reso con la grafia e si trova per esempio nella parola \"dente\" .\nAltre lingue.\nFrancese.\nIn lingua francese tale fono \u00e8 reso con la grafia :\nSpagnolo.\nIn lingua spagnola tale fono \u00e8 reso con la grafia all'inizio di una frase o preceduta da o :\nTedesco.\nIn lingua tedesca tale fono \u00e8 reso con la grafia :\nCeco.\nIn lingua ceca tale fono \u00e8 reso con la grafia :\nGreco.\nIn lingua greca moderna tale fono \u00e8 rappresentato dalla (preceduta dalla e quindi sonorizzata) nell'alfabeto greco:\nGeorgiano.\nIn lingua georgiana tale fono \u00e8 reso nell'alfabeto georgiano:\nArabo.\nIn lingua araba questo fono \u00e8 reso con la lettera . Esiste anche la corrispondente faringalizzata, resa con la lettera ."}
{"id": "2152216", "revid": "697352", "url": "https://it.wikipedia.org/wiki?curid=2152216", "title": "Agoncillo", "text": ""}
{"id": "2152217", "revid": "192549", "url": "https://it.wikipedia.org/wiki?curid=2152217", "title": "Aimery di Limoges", "text": ""}
{"id": "2152220", "revid": "2208340", "url": "https://it.wikipedia.org/wiki?curid=2152220", "title": "Castello di Matsue", "text": "Il \u00e8 un castello di epoca feudale situato a Matsue nella prefettura di Shimane, Giappone. Soprannominato il \"castello nero\" o \"castello piviere\", \u00e8 uno dei pochi castelli medievali rimanenti in Giappone, almeno di quelli che conservano la loro fattura originale, in legno, e non sono stati ricostruiti in materiale cementizio in epoca moderna.\nLa costruzione del castello di Matsue ebbe inizio nel 1607 per terminare nel 1611, durante il regno del locale signore Horio Yoshiharu. Nel 1638, il feudo e il castello passarono al clan Matsudaira, una nuova ramificazione del clan Tokugawa in quel momento al comando.\nStoria.\nDei 12 castelli rimasti in Giappone, questo \u00e8 l'unico sito nella regione storica di San'in. Il castello, secondo per grandezza, \u00e8 anche il terzo pi\u00f9 alto (30 metri) e il sesto per antichit\u00e0. Fu infatti costruito in un periodo di cinque anni per conto del daimy\u014d della regione dell'Izumo, Yoshiharu Horio, fino al completamento nel 1622. Dopo i regni di Tadaharu Horio e Tadataka Kyogoku, Naomasa Matsudaira, un nipote di Ieyasu Tokugawa, divenne Lord del castello, dopo il suo trasferimento da Matsumoto alla provincia di Shinshu, in modo da iniziare la dinastia dei Matsudaira che perdurer\u00e0 per dieci generazioni, lungo un periodo di 234 anni. Nel 1875, tutti gli edifici all'interno del castello furono distrutte, tranne la torre del castello stesso, la cui perduranza fu permessa dalla pressione dovuta agli interessi dei gruppi in rivalit\u00e0. Il castello viene successivamente sottoposto a una totale ricostruzione tra il 1950 e il 1955.\nArchitettura.\nIl castello \u00e8 una struttura complessa, costruita nello stile torre di guardia, che esternamente appare di cinque piani, ma che effettivamente ne conta sei. La maggior parte delle mura del castello sono rivestite da assi di legno nere. Il castello \u00e8 costruito per resistere alla guerra, ma al tempo stesso \u00e8 maestoso e solenne, in stile Momoyama."}
{"id": "2152223", "revid": "599013", "url": "https://it.wikipedia.org/wiki?curid=2152223", "title": "Il viaggio di Unamon", "text": "Il viaggio di Unamon \u00e8 un racconto romanzesco che appartiene alla letteratura egizia antica.\nPer la ricchezza e l'originalit\u00e0 della trama, ma anche per la sottigliezza psicologica dei quadri sia dei personaggi sia degli eventi presentati, viene considerato un capolavoro della narrativa antica.\nStoria.\nIl racconto \"Viaggio di Unamon\" ci \u00e8 pervenuto su manoscritto, denominato papiro di Mosca 120, della XXII dinastia proveniente da el-Hiba ed \u00e8 ora conservato presso il Museo Pu\u0161kin delle belle arti di Mosca.\nLa storia \u00e8 ambientata negli ultimi anni del regno di Ramses XI, in un periodo storico in cui il potere del Basso Egitto era nelle mani del visir e futuro faraone Smendes e, secondo qualche storico egittologo, anche di sua moglie Tentamon, e quello dell'Alto Egitto era in mano al Sommo sacerdote di Amon Herihor. La storia \u00e8 un'ottima testimonianza della perdita, in quel periodo storico, o comunque dell'offuscamento del prestigio dell'Egitto sui territori circostanti.\nPurtroppo il papiro \u00e8 incompleto, ma gli storici ipotizzano che la storia fosse avviata verso il lieto fine.\nTrama.\nSi tratta della relazione, vera o fantasiosa, delle peripezie accadute al protagonista durante la sua missione in Libano allo scopo di ottenere il legname di cedro necessario alla costruzione di una barca dedicata al dio tebano Amon.\nIl protagonista sopporta ogni sorta di angherie, si scontra con i pirati Tjeker e viene derubato da un uomo della sua nave cercando inutilmente di essere risarcito dal Signore di Biblo. Egli inoltre chiede con insistenza, ma vanamente, il legname per il quale era stato inviato in missione e che in passato era gi\u00e0 stato fornito dai regnanti precedenti. Il principe di Biblo infine accetta di fornire il materiale, ma vuole essere pagato, come d'altra parte era sempre stato fatto in passato; in caso contrario il richiedente viene invitato ad allontanarsi dalla citt\u00e0 dato che il faraone non \u00e8 sovrano su quei territori. Durante i loro concitati dialoghi emerge una sola convergenza, quella riguardante il dio Amon. Visto che il tempo trascorre e la missione rischia di fallire, Unamon decide di sbloccare la situazione di stallo scrivendo una missiva al visir Smendes per ottenere qualche bene prezioso, quale oro, argento, lino, papiri, pelli di bue, lenticchie e pesce allo scopo di ammorbidire la posizione refrattaria del Signore di Biblo. Solo cos\u00ec Unamon riesce infine ad ottenere, faticosamente, il legno richiesto.\nMa le peripezie non sono ancora terminate e la sfortuna \u00e8 in agguato; quando sta per partire il nostro eroe, ancora dentro al porto di Biblo, \u00e8 costretto a sfuggire ai pirati Tjeker, i quali pretendevano di punire Unamon per un furto commesso in precedenza. Il signore di Biblo si rifiuta di consegnare Unamon ai pirati e intima loro di agire solo fuori dalle acque del Libano. Unamon riesce infine a partire con una nave, ma \u00e8 inseguito dai Tjeker; una tempesta improvvisa lo salva, ma lo fa naufragare sulle rive di Cipro, dove viene subito attaccato dai nativi che vogliono ucciderlo.\nLa storia giunta fino a noi si interrompe durante questa ennesima avventura capitata al viaggiatore Unamon.\nLa narrazione del racconto \u00e8 scritta in modo chiaro e ha connotazioni vivaci. Grazie alle informazioni sulla navigazione e alla situazione dei paesi non pi\u00f9 sottoposti al potere e all'influenza egiziana, il \"Viaggio di Unamon\" ha un interesse storico simile a quello di altri racconti classici quali Le avventure di Sinuhe."}
{"id": "2152228", "revid": "729019", "url": "https://it.wikipedia.org/wiki?curid=2152228", "title": "Agoncillo (Filippine)", "text": "Agoncillo \u00e8 una municipalit\u00e0 di Quarta classe delle Filippine, situata nella Provincia di Batangas, nella Regione del Calabarzon.\nAgoncillo \u00e8 formata da 21 barangay:"}
{"id": "2152230", "revid": "256896", "url": "https://it.wikipedia.org/wiki?curid=2152230", "title": "Nazionale Under-20 di calcio a 5 del Venezuela", "text": "La nazionale di calcio a 5 del Venezuela Under-20 \u00e8 la rappresentativa di Calcio a 5 Under-20 del Venezuela ed \u00e8 posta sotto l'egida della Federaci\u00f3n Venezolana de F\u00fatbol.\nLa nazionale venezuelana \u00e8 tra le migliori del continente sudamericano: nelle tre edizioni sin qui disputate \u00e8 giunta sempre sul podio guadagnando un secondo posto nell'edizione inaugurale in Brasile e due medaglie di bronzo nelle edizioni 2006 e 2008, in quest'ultima il portiere Jony Rueda \u00e8 risultato il giocatore rivelazione anche e soprattutto per aver parato tre rigori nella finale per il terzo e quarto posto."}
{"id": "2152234", "revid": "1702319", "url": "https://it.wikipedia.org/wiki?curid=2152234", "title": "Chiesa del Santissimo Crocifisso (Rocca di Papa)", "text": "La chiesa del Santissimo Crocifisso \u00e8 un luogo di culto cattolico, una delle principali chiese del comune di Rocca di Papa, in provincia di Roma. Attualmente, data la presenza nel comune di una consistente comunit\u00e0 di origine romena, la chiesa del Crocifisso viene utilizzata anche per la celebrazione del rito bizantino, sotto la giurisdizione ecclesiastica della Diocesi Ortododossa Romena d'Italia.\nLe origini: Santa Maria del Castello.\nAll'interno della Fortezza Pontificia, edificata nel XII secolo, fu costruita una piccola cappella a uso dei pochi abitanti dell'antico borgo, e rinominata Santa Maria del Castello. Seppure non vi sia la data certa dell'edificazione, le fonti storiche conservate negli archivi del Vaticano riferiscono che il signore degli Annibaldi ivi sciolse gli abitanti dal vincolo di vassallaggio.\nL'incendio e la ricostruzione.\nUn gravissimo incendio scoppiato il 22 marzo 1557 uccise almeno cinquanta persone, provocando gravi distruzioni agli edifici e alla piccola chiesetta. Per la ricostruzione, Ascanio Colonna stanzi\u00f2 300 scudi da raccogliere nei comuni retti dalla famiglia.\nProntamente ricostruita, la nuova chiesa \u00e8 molto pi\u00f9 grande rispetto alla precedente. \u00c8 difatti divisa in tre navate rette da tre piloni per lato, con tre cappelle (due a sinistra e una a destra), la sagrestia e il fonte battesimale dell'edificio crollato, risalente al 1490. Nella chiesa, promossa nel frattempo parrocchia, il 1\u00ba novembre 1613 fu proclamato patrono della citt\u00e0 san Carlo Borromeo, morto nel 1584. La scelta non fu voluta, bens\u00ec frutto di un'estrazione tra dodici nomi di altrettanti santi.\nLa scelta piacque particolarmente alla famiglia Colonna: san Carlo era fratello di Anna Borromeo, che aveva contratto matrimonio con Fabrizio, figlio di Marcantonio. La cerimonia fu officiata dall'arciprete di Rocca Priora, Domenico Moresco, che si occup\u00f2 della preparazione dei nomi dei santi, scelti tra i protagonisti della Controriforma.\nLa popolazione decise di spostare la celebrazione della festa del santo dal 4 novembre, che cadeva in un periodo ricco di impegni per i lavori nei campi, alla terza domenica del mese di luglio. La festa, che nel 1997 \u00e8 stata riportata alla sua originale collocazione con una delibera comunale, viene attualmente celebrata sia a luglio che a novembre, per mantenere saldo il legame storico con la celebrazione estiva.\nL'abbandono.\nNonostante l'importanza storica l'edificio venne abbandonato. Nel frattempo, iniziava la costruzione della chiesa di Santa Maria Assunta in Cielo, che iniziata nel 1664 si interruppe subito dopo (nel 1666), e ripart\u00ec con molte difficolt\u00e0 dopo quasi un secolo. Il vecchio edificio della chiesa del Crocifisso, sempre pi\u00f9 pericolante, croll\u00f2 rovinosamente il giorno 11 settembre 1747, uccidendo una donna e ferendone sette, oltre a provocare il crollo di alcune abitazioni.\nLa ricostruzione.\nIl 2 agosto 1842, l'arciprete Girolamo Sciamplicotti scrisse al principe Colonna chiedendo dei finanziamenti per la prosecuzione della ricostruzione della chiesa crollata, in quanto \u00abio ho principiato a rifabricarla n\u00e9 posso terminarla\u00bb. Ad aiutare l'ambizioso progetto ci pens\u00f2 lo scultore tedesco Theodor Wilhelm Achtermann, che forn\u00ec sia aiuto economico oltre a preziose opere da lui stesso prodotte. Dopo 23 anni, nel 1865, la chiesa pot\u00e9 finalmente essere riaperta.\nPer la chiesa del Crocifisso, Achtermann produsse le seguenti opere:\nLa facciata fu prodotta nel 1880 grazie al lavoro congiunto dell'Achtermann e del sacerdote Giuseppe Lauri Colocci.\nAl giorno d'oggi.\nNuovamente abbandonata dopo la fine della seconda guerra mondiale, la chiesetta che domina la parte pi\u00f9 alta del borgo sembrava destinata alla stessa fine degli edifici che l'hanno preceduta, ma un sapiente restauro, conclusosi nel 1994 con l'inaugurazione da parte del vescovo Vincenzo Matarrese, a capo della diocesi di Frascati, ha restituito alla chiesa nuova dignit\u00e0 e vita. Dal 2009, vi si celebra il rito bizantino, grazie a una collaborazione tra i sacerdoti, cattolico e ortodosso, rocchigiani.\nLa \"propriet\u00e0\" della chiesa.\nDal 1865 ad oggi, l'edificio di culto \u00e8 passato di propriet\u00e0 diverse volte:"}
{"id": "2152237", "revid": "364154", "url": "https://it.wikipedia.org/wiki?curid=2152237", "title": "Aracuan", "text": "L'Aracuan (\"Aracuan Bird\"), in passato noto in italiano anche come Araucano, \u00e8 un personaggio creato dalla Walt Disney Productions.\nL'Aracuan \u00e8 uno stranissimo uccello dalla cresta rossa e i vestiti bianchi e viola. \u00c8 un vero e proprio \"clown della giungla\", dal momento che ama aggirarsi per la giungla facendo scherzi a destra e a manca. La sua vittima preferita \u00e8 Paperino. L'Aracuan \u00e8 riconoscibile da un particolare e buffo verso che emette mentre gira per tutta la giungla, apparendo e sparendo da vari angoli.\n\u00c8 comparso per la prima volta nel film \"I tre caballeros\" del 1944 e ricompare nel film \"Lo scrigno delle sette perle\" del 1948. Appare anche nel corto di Paperino \"Il clown della giungla\" e nelle serie animate \"Mickey Mouse Works\" e \"House of Mouse - Il Topoclub\"\nNel 1986, lo sceneggiatore brasiliano Arthur Faria Jr. ha ripreso e modificato il personaggio, inserendolo nel cast della serie di storie a fumetti \"A Turma da Pata Lee\" (lett. \u00abLa banda di Paperetta Y\u00e9 Y\u00e9\u00bb, nota in italiano come \"Gli adolescenti\"). In questa veste, in Italia \u00e8 noto come Beckett.\nUn esemplare di Aracuan chiamato Ari compare anche nella serie animata \"Legend of the Three Caballeros\"."}
{"id": "2152240", "revid": "24989", "url": "https://it.wikipedia.org/wiki?curid=2152240", "title": "Grintovec", "text": "Il Grintovec (2.558 ) \u00e8 la montagna pi\u00f9 alta delle Alpi di Carinzia e di Slovenia (sottosezione Alpi di Kamnik e della Savinja). Si trova in Slovenia (Slovenia centrale)."}
{"id": "2152246", "revid": "123411060", "url": "https://it.wikipedia.org/wiki?curid=2152246", "title": "Buon Natale (Raffaella Carr\u00e0)", "text": "Buon Natale/Amico ventiseiesimo 45 giri della cantante pop italiana Raffaella Carr\u00e0, pubblicato e distribuito a met\u00e0 novembre 1984 dall'etichetta discografica CGD Messaggerie Musicali S.p.A..\nIl disco.\nMaxi singolo 12 pollici a 45 giri con due soli brani, uno per lato.\nDanilo Vaona \u00e8 il produttore, arrangiatore e direttore d'orchestra del disco.\nFotografia in copertina di Marinetta Saglio.\n\"Buon Natale\".\n\u00c8 una canzone natalizia, il cui testo porge gli auguri a varie categorie di persone, molte delle quali fanno rima con la parola \"Natale\".\nIl brano \u00e8 stato, nel periodo natalizio, la quinta sigla del programma televisivo \"Pronto, Raffaella?\".Il video \u00e8 disponibile sul DVD nel cofanetto \"Raffica Carr\u00e0\" del 2007.\nNel 2018 Raffaella ha inciso una nuova versione della canzone per l'album \"Ogni volta che \u00e8 Natale\".\nTracce.\nEdizioni musicali Antes."}
{"id": "2152247", "revid": "599013", "url": "https://it.wikipedia.org/wiki?curid=2152247", "title": "Aleksandar Trifunovi\u0107 (calciatore)", "text": "Carriera.\nClub.\nMilita per un decennio nella massima divisione jugoslava tra le fila del . Con la squadra della capitale vince tre titoli e una Coppa Mitropa.\nNell'estate del 1983 si trasferisce in Italia nelle fila dell' di Costantino Rozzi. La squadra, che \u00e8 guidata da Carlo Mazzone, ottiene un decimo posto nel primo anno, ma i marchigiani retrocedono nel campionato successivo, quando subentra in corsa Vujadin Bo\u0161kov. L'allenatore rimane anche nella stagione successiva, e la squadra vince il campionato di B. Il calciatore chiude la carriera un anno dopo col dodicesimo posto in Serie A, quando la guida passa da Aldo Sensibile a Ilario Castagner.\nNel suo palmar\u00e8s figura anche un'altra Coppa Mitropa, vinta nel periodo italiano.\nNazionale.\nEsordisce nella il 13 novembre 1977 in una partita valida per le qualificazioni al contro la , segnando anche un gol. La sua militanza in Nazionale termina il 7 giugno 1983 in un'amichevole contro la dopo aver collezionato 11 presenze e 2 reti, entrambe alla Romania."}
{"id": "2152248", "revid": "767487", "url": "https://it.wikipedia.org/wiki?curid=2152248", "title": "American Pop", "text": "American Pop \u00e8 un film d'animazione statunitense del 1981 diretto da Ralph Bakshi. Quarto lungometraggio d'animazione presentato in Dolby, il film \u00e8 un'epopea che attraversa pi\u00f9 di cinquant'anni di musica americana attraverso la storia immaginaria di quattro generazioni di una famiglia emigrante di ebrei sovietici degli inizi del XX secolo. Il film fu distribuito negli Stati Uniti dalla Columbia Pictures il 13 febbraio 1981.\nTrama.\nIl primo personaggio \u00e8 Zalmie, figlio di un sacerdote che rimane ucciso dai cosacchi e che emigra negli USA assieme alla madre. Di famiglia ovviamente poverissima, gi\u00e0 da piccolo bazzica nei locali notturni per elemosinare e rimasto orfano riesce ad entrare in una compagnia di cabaret. Qui coltiva la passione per il canto, ma purtroppo crescendo la sua voce si guasta. Intanto si innamora e sposa Bella, una spogliarellista dotata di talento per la musica che lui, con le sue conoscenze e la passione che ha sempre avuto, incoraggia a diventare una cantante. A causa della frequentazione dei night (siamo nell'epoca del proibizionismo), Zalmie entra nel giro della mafia arrivando presto a far carriera. In una faida tra bande di gangster per\u00f2 Bella muore, lasciando Zalmie ed il piccolo Benny. Il bambino \u00e8 dotato di un precoce talento e crescendo diventa un pianista molto promettente, suona nei locali ed \u00e8 richiesto dai discografici ma non considera questa carriera seriamente. In seguito al matrimonio, combinato dal padre con la figlia di un boss della mafia, si arruola nell'esercito perdendo la vita nella seconda guerra mondiale. Prima di partire per il fronte concepisce il suo unico figlio, Tony.\nSiamo ormai negli anni sessanta e Tony, ormai adolescente, \u00e8 un ragazzo irrequieto: non accetta il secondo matrimonio della madre che non ha mai dimenticato il suo primo marito, n\u00e9, tantomeno, il suo fratellastro e la sua sorellastra sempre intenti a vedere la tv ed ai quali non importa nulla di suo padre, eroe militare. Rifiuta, ovviamente, di far parte della malavita organizzata e fugge via, prendendo i suoi risparmi e rubando l'auto di sua madre. Vagabonda per gli Stati Uniti raccogliendo ballerine, ubriaconi ed altri personaggi durante il suo viaggio finch\u00e9 l'auto non resta a secco. Da l\u00ec ognuno per la sua strada. A notte fonda arriva in un diner in Kansas, dove trova lavoro come lavapiatti per una sola serata, alla fine della quale ha una relazione di una notte con la cameriera che, intenerita, gli aveva offerto il lavoro. Continua a viaggiare per gli States finch\u00e9 non arriva a San Francisco, capitale della nuova musica rock che si stava sviluppando in quel periodo. Finisce per incontrare i Jefferson Airplane di cui diviene paroliere e ad avere una relazione con Frankie. L'abuso di alcol e droga lo porter\u00e0 a rischiare la vita durante il concerto di Woodstock in cui avr\u00e0 una crisi. Di l\u00ec a poco Frankie morir\u00e0 di overdose. In un concerto tenuto dalla band in Kansas fa la sua apparizione un ragazzino che ha in comune con lui gli occhi azzurri. Quel ragazzino \u00e8 suo figlio Pete jr, venuto al mondo dalla relazione avuta con la cameriera anni prima.\nDistrutta dalla tossicodipendenza, la carriera di Tony finisce in miseria, pieno di debiti con gli spacciatori si impegna addirittura la chitarra che il piccolo Pete suona agli angoli di strada e che voleva tenere con s\u00e9. Anche lui, infatti, \u00e8 appassionato dalla musica. Il bambino si fida del padre tanto da aspettarlo per giorni su di una panchina, purtroppo Tony gli fa recapitare un grosso quantitativo di droga da vendere, ma non ritorner\u00e0 mai pi\u00f9. Cos\u00ec come il suo bis-nonno Zalmie, anche Pete inizia a vivere per strada e diventa spacciatore di cocaina, ma non la usa e diventa un personaggio molto rispettato, continuando a dedicarsi privatamente alla musica. Ormai siamo negli ottanta e Pete arriva ad essere anche lo spacciatore di una band musicale di gran successo. Un giorno si presenta da loro negli studi di registrazione con una valigetta contenente, oltre alla droga, testi e spartiti scritti da lui. Minaccia di non procurar loro pi\u00f9 nessun tipo di sostanza se non avessero ascoltato un suo pezzo. All'inizio contrari, ma poi convinti che senza di lui non avrebbero saputo come procurarsi la droga, accettano e lui inizia a suonare il pianoforte. Nella sala di regia c'\u00e8 anche il dirigente della \"major\" discografica, che subito fiuta il talento del ragazzo e immediatamente inizia la registrazione del suo album. Pete \u00e8 l'unico della stirpe che riesce a raggiungere il successo nel mondo della musica diventando un famoso cantante.\nProduzione.\nDopo le lotte produttive de \"Il Signore degli Anelli\", Bakshi decise che era il momento di lavorare a qualcosa di pi\u00f9 personale. Propose \"American Pop\" al presidente della Columbia Pictures Dan Melnick come un film con un'estesa colonna sonora di canzoni che avrebbero avuto un contesto completamente nuovo in giustapposizione alle immagini. Bench\u00e9 il film non rifletta le esperienze personali di Bakshi, i suoi temi furono fortemente influenzati da individui che aveva incontrato a Brownsville. Anche in questo caso la maggior parte dell'animazione fu realizzata attraverso il rotoscope, un processo in cui riprese dal vivo con attori vengono ricalcate dagli animatori. Tuttavia, il film utilizza anche una variet\u00e0 di altri mezzi misti, compresi acquerelli, computer grafica, riprese dal vivo e filmati d'archivio. Nel film appare anche il gruppo rock Fear; il cantante Lee Ving \u00e8 accreditato con il nome Lee James Jude."}
{"id": "2152251", "revid": "630284", "url": "https://it.wikipedia.org/wiki?curid=2152251", "title": "Fox +1", "text": ""}
{"id": "2152252", "revid": "767487", "url": "https://it.wikipedia.org/wiki?curid=2152252", "title": "Mysia (gruppo musicale)", "text": "I Mysia, nacquero nel 1990 come gruppo musicale veneto da Andrea Bassato e Franco Pivato, che aveva gi\u00e0 collaborato con Andrea Bassato nel 1986 alla realizzazione dell'album \"Parco dei venti\". Nel 1995 il gruppo verr\u00e0 completato dal batterista Did\u00eder Bellon."}
{"id": "2152254", "revid": "1543377", "url": "https://it.wikipedia.org/wiki?curid=2152254", "title": "Vancleave", "text": "Vancleave \u00e8 un centro abitato e un census-designated place (CDP) degli Stati Uniti d'America, situata nella contea di Jackson, nello stato del Mississippi."}
