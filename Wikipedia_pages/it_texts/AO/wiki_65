{"id": "2120431", "revid": "1670210", "url": "https://it.wikipedia.org/wiki?curid=2120431", "title": "AVG AntiVirus", "text": "AVG AntiVirus \u00e8 un software antivirus sviluppato dalla AVG Technologies. Il software \u00e8 interamente gratuito ma solo per uso personale, e di semplice utilizzo. La suite antivirus comprende antispyware e antispam, oltre alla normale caratteristica antivirus. La versione gratuita \u00e8 disponibile anche in lingua italiana.\nL'antivirus \u00e8 caratterizzato da una semplice quanto intuitiva interfaccia e consente agli utenti di impostare impostazioni adatte alle proprie esigenze, il software \u00e8 molto semplice da utilizzare e fornisce una protezione completa del proprio PC. L'aggiornamento del software avviene in modo automatico a meno che l'utente non scelga di effettuarlo manualmente."}
{"id": "2120444", "revid": "27723", "url": "https://it.wikipedia.org/wiki?curid=2120444", "title": "Semafor", "text": ""}
{"id": "2120447", "revid": "762947", "url": "https://it.wikipedia.org/wiki?curid=2120447", "title": "Opernhaus Z\u00fcrich", "text": "Il teatro d'opera di Zurigo \u00e8 situato nel centro della citt\u00e0 vicino alla piazza Bellevue. Fino al 1964 fu chiamato \"Stadttheater\", poi ricevette il nome \"Opernhaus\". Fu inaugurato il 30 settembre 1891 e offre 1100 posti.\nStoria.\nIl primo grande teatro di Zurigo fu l\"'Aktientheater\". Fondato dalla societ\u00e0 di teatro zurighese per azioni, fu inaugurato il 10 novembre 1834 nella chiesa ristrutturata del convento soppresso degli scalzi (\"Barf\u00fcsserkloster\") al Hirschengraben. Zurigo dispose cos\u00ec per la prima volta di una scena stabile per compagnie di teatro itineranti. Dopo l'epoca gloriosa sotto la direzione di Charlotte Birch-Pfeiffer (1837-1843), proprio durante il soggiorno di Richard Wagner a Zurigo, l'edificio fu completamente distrutto dal fuoco nella notte di capodanno del 1889/90. L'edificio attuale, progettato dallo studio di architettura viennese Fellner e Helmer, fu inaugurato il 30 settembre 1891 con una rappresentazione del Lohengrin. Nel periodo iniziale serv\u00ec come teatro musicale e drammatico, poi, dopo la costruzione dello Schauspielhaus, si specializz\u00f2 nell'opera, operetta e balletto.\nLa storia del teatro d'opera di Zurigo \u00e8 ricca di momenti gloriosi: a Zurigo inizi\u00f2 per esempio la carriera di Wilhelm Furtw\u00e4ngler e nel 1913 vi si rappresent\u00f2 per la prima volta il \"Parsifal\" di Richard Wagner al di fuori di Bayreuth. Compositori come Ferruccio Busoni, Paul Hindemith, Richard Strauss, Othmar Schoeck, Arthur Honegger e Frank Martin influirono sulla vita musicale e teatrale di Zurigo.\nNumerose prime ebbero luogo nel teatro d'opera di Zurigo: \"Lulu\" di Alban Berg, \"Mathis der Maler\" di Paul Hindemith, e \"Moses und Aron\" di Arnold Sch\u00f6nberg vi furono messi in scena per la prima volta, cos\u00ec come opere di Heinrich Sutermeister, Giselher Klebe e Rudolf Kelterbon.\nDal 1982 al 1984 l'edificio fu ristrutturato, ingrandito e restaurato. Nel dicembre del 1984 fu inaugurato con \"Die Meistersinger von N\u00fcrnberg\" (I maestri cantori di Norimberga) di Wagner e la prima rappresentazione dell'opera cechoviana \"Der Kirschgarten\" (Il giardino dei ciliegi) di Rudolf Kelterborn. Nel passato vi si esibirono cantanti celebri come Lisa Della Casa, Kirsten Flagstad, Reri Grist, Mirella Freni, Tito Gobbi, Alfredo Kraus, James McCracken, Nicolai Ghiaurov o Wolfgang Windgassen. Oggi fanno parte della compagnia cantanti come Agnes Baltsa, Edita Gruberov\u00e1, Cecilia Bartoli, Vesselina Kasarova, Anja Silja, Elena Mosue, Francisco Araiza, Renato Bruson, Thomas Hampson, Alfred Muff, Leo Nucci, Ruggero Raimondi, Matti Salminen e Neil Shicoff.\nOltre a concerti filarmonici, nel teatro d'opera di Zurigo hanno luogo regolarmente delle matin\u00e9e, serate liederistiche, produzioni sulla pi\u00f9 piccola Studiob\u00fchne, rappresentazioni per bambini e perfino concerti jazz. Ogni anno a marzo, viene inoltre organizzato il ballo dell'opera di Zurigo, a cui partecipano tante personalit\u00e0 del mondo dello spettacolo, dell'economia, dello sport e della politica.\nDirettori d'orchestra.\nDal 1969 al 1983 il professor Ferdinand Leitner fu direttore musicale del teatro d'opera, gli succedette Ralf Weikert che rest\u00f2 fino al 1992.\nCome ulteriori direttori d'orchestra sono da menzionare Nello Santi (dal 1958), per il repertorio italiano, e Nikolaus Harnoncourt (dal 1975), soprattutto per Mozart ma negli ultimi tempi anche per Johann Strauss, Jacques Offenbach, Carl Maria von Weber e Giuseppe Verdi.\nDal 1995 Franz Welser-M\u00f6st \u00e8 il direttore capo dell'orchestra dell'opera. L'apogeo sotto la sua direzione fu la rappresentazione dell'intero ciclo dell\u2019\"Anello del Nibelungo\" di Wagner (2001/02) come pure il conferimento del titolo Orchestra dell'anno 2001 da parte della rivista \"Opernwelt\". Dal settembre 2005 Welser-M\u00f6st ricopre la funzione di direttore generale musicale. Il suo contratto scade nell'estate 2008.\nDalla stagione 2009/2010 Daniele Gatti assume il titolo di Chefdirigent (direttore principale), con un contratto per tre stagioni.\nBalletto.\nIl teatro d'opera di Zurigo dispone di una propria compagnia di danza composta da circa 35 ballerini. Nel 1985/86 fu nominato direttore di balletto e coreografo principale della compagnia Uwe Scholz, deceduto nel 2004. Succedette a Patricia Neary, una specialista di Balanchine e direttrice del balletto dal 1978 al 1985.\nNel 1991 divent\u00f2 nuovo direttore del balletto zurighese il giovane e innovativo regista, coreografo e scenografo viennese Bernd Roger Bienert. Sotto la sua direzione furono realizzate ogni stagione due o tre prime rappresentazioni assolute di musicisti e scrittori contemporanei, come Luciano Berio o Elfriede Jelinek, poi insignita del Premio Nobel. \"Lo Schiaccianoci\" di Bienert, per cui l'architetto Mario Botta progett\u00f2 la sua prima scenografia, registr\u00f2 la maggior frequenza di spettatori per il balletto dell'opera dalla sua fondazione e raggiunse il terzo posto di tutte le produzioni teatrali zurighesi durante quella stagione. Bienert invit\u00f2 a Zurigo dei divi come Yen Han o l'eccezionale solista americano e \u201cballerino dell'anno\u201d (N.Y.Times) Ethan Stiefel del balletto di New York City, ed elabor\u00f2 numerose prime con gli architetti Jean Nouvel, Renzo Piano e con compositori come Hans J\u00fcrgen von Bose e Roman Haubenstock-Ramati. Un'altra innovazione introdotta dalla direzione di Bienert furono le ricostruzioni d'importanti spettacoli storici dei \"Ballets Russes\" e dei \"Ballets Su\u00e9dois\", in collaborazione con specialisti della storia del ballo, internazionalmente riconosciuti, come Millicent Hodson o Claudia Jeschke: per esempio \"Le Sacre du printemps\" e \"L\u2019Apr\u00e8s-midi d\u2019un faune\" di Nijinsky, \"Skating Rink\" di Jean B\u00f6rlin nella messinscena di Fernand L\u00e9ger e con la musica di Arthur Honegger.\nNel 1996 divent\u00f2 direttore del balletto il coreografo Heinz Spoerli. Sotto la sua direzione, la compagnia di danza s'\u00e8 ingrandita e coltiva uno stile di ballo neoclassico che riscosse grandi successi di pubblico e di critica con rappresentazioni come le \"Variazioni Goldberg\" oppure \"Un Sogno di una notte di mezza estate\". Con \"Giselle\", \"Romeo e Giulietta\" e \"Lo Schiaccianoci\" Heinz Spoerli s'\u00e8 dedicato anche ai grandi classici del balletto drammatico. Ha inoltre realizzato con \"Ein Ballett\" (Brahms), \"\u2026eine lichte, helle, sch\u00f6ne Ferne\" (Mozart) \"\u2026und mied den Wind\" (Bach) delle prime messinscene di proprie coreografie, ciascuna dedicata a un grande compositore (rispettivamente a Brahms, Mozart e Bach)."}
{"id": "2120448", "revid": "775372", "url": "https://it.wikipedia.org/wiki?curid=2120448", "title": "Federazione cestistica delle Isole Cayman", "text": "La Federazione cestistica delle Isole Cayman \u00e8 l'ente che controlla e organizza la pallacanestro nelle Isole Cayman.\nLa federazione controlla inoltre la nazionale di pallacanestro delle Isole Cayman. Ha sede a George Town e l'attuale presidente \u00e8 Dale Ramoon.\n\u00c8 affiliata alla FIBA dal 1976 e organizza il campionato di pallacanestro delle Isole Cayman."}
{"id": "2120449", "revid": "1573940", "url": "https://it.wikipedia.org/wiki?curid=2120449", "title": "Chiesa di San Gennaro Spogliamorti", "text": "La chiesa di San Gennaro Spogliamorti (anche San Gennariello Spogliamorti) \u00e8 una chiesa di Napoli ubicata in vico Limoncello.\nVenne fondata nell'VIII secolo su iniziativa del duca Sergio I di Napoli. Nel Medioevo venne inglobata nel quartiere ebreo della citt\u00e0 (la Giudecca); in questo periodo la chiesa fu utilizzata anche come deposito per i defunti, che qui venivano spogliati degli averi per poi rivenderli al mercato degli ebrei (da qui l'antica denominazione).\nNel XVI secolo divenne rettoria e nel 1581 il rettore Ottavio Vulcano la cedette alla \"Congrega di Santa Maria degli Angeli\" che riedific\u00f2 l'edificio di culto dopo il 1607 in stile barocco. A met\u00e0 del XIX secolo a questa congrega venne accorpata quella di \"San Giovanni Battista\", che era stata fondata nel 1485 nella chiesa di San Giovanni a Mare.\nQuindi la chiesa venne abbandonata e attualmente ospita un locale pubblico.\nNell'interno dovevano essere conservate opere d'intarsio del XV secolo, un quadro attribuito dal Galante a Marco Pino e, sempre in base alla stessa fonte, un'ulteriore tela realizzata da Domenico Antonio Vaccaro."}
{"id": "2120453", "revid": "69794", "url": "https://it.wikipedia.org/wiki?curid=2120453", "title": "Walter A. Brown Trophy", "text": "Il Walter A. Brown Trophy era il trofeo consegnato dalla National Basketball Association alla squadra vincitrice delle NBA Finals dal 1946 al 1977.\nIl trofeo era consegnato alla squadra vincitrice per un anno, per poi essere rimesso in palio l'anno successivo. I primi vincitori furono i Philadelphia Warriors, che batterono i Chicago Stags. Il trofeo non ha avuto un nome specifico fino al 1964, anno in cui fu intitolato a Walter A. Brown, primo proprietario dei Boston Celtics e dirigente che contribu\u00ec alla nascita della NBA nel 1949.\nUn nuovo modello del trofeo fu creato per le finali del 1977; il nome rimase identico fino al 1984, anno in cui fu denominato Larry O'Brien Championship Trophy."}
{"id": "2120454", "revid": "1904508", "url": "https://it.wikipedia.org/wiki?curid=2120454", "title": "Carlo Carafa (cardinale)", "text": "Biografia.\nFu il terzo figlio, dopo Giovanni e Antonio, di Giovanni Alfonso Carafa, conte di Montorio, e di Caterina Cantelmo. Un suo zio, Giovanni Pietro Carafa, cardinale dal 1536, nel 1555 diverr\u00e0 papa con il nome di Paolo IV.\nFu paggio del cardinale Pompeo Colonna e nel 1534 Paolo III lo fece cavaliere dell'Ordine di San Giovanni di Gerusalemme e priore a Napoli.\nEbbe una vita molto sregolata, prima con una dubbia carriera di soldato mercenario in Italia e Germania e poi per l'esilio da Napoli a causa di omicidio e brigantaggio. Venne anche accusato di aver provocato il massacro di soldati spagnoli in un ospedale in Corsica.\nVenne nominato cardinale nipote da Paolo IV dal 1555 al 1559 e anche segretario di Stato, ma il suo governo fu molto infelice in quanto il Papato dovette subire un'umiliante sconfitta dalla Spagna di Filippo II (Guerra del sale). Sembra che la sua politica fosse, infatti, filo-francese al fine di ottenere una signoria in Toscana, probabilmente nella parte meridionale della regione. Invece si arriv\u00f2 alla pace di Cave (1557) che sanc\u00ec il dominio spagnolo su queste zone.\nIl suo governo fu molto impopolare a Roma soprattutto per la sua avarizia, crudelt\u00e0 e licenziosit\u00e0; fu spesso accusato dai suo coevi di omosessualit\u00e0, tanto che nel gennaio 1559 Paolo IV lo sollev\u00f2 dalla carica di cardinale nipote (fu sostituito da Alfonso Carafa).\nNel giugno 1560 papa Pio IV, successore di Paolo IV, arrest\u00f2 i capi della famiglia Carafa per gli abusi di potere esercitati nel precedente papato e Carlo Carafa venne condannato insieme al fratello Giovanni e venne sottoposto a esecuzione tramite strangolamento nella notte del 4 marzo 1561."}
{"id": "2120456", "revid": "110157", "url": "https://it.wikipedia.org/wiki?curid=2120456", "title": "OpenGL Utility Toolkit", "text": "OpenGL Utility Toolkit (GLUT) \u00e8 una libreria che semplifica l'accesso alle funzionalit\u00e0 di OpenGL. Permette ad esempio di creare finestre in modo platform-indipendent, di gestire l'input da mouse e tastiera e fornisce primitive per gestire facilmente i font e le forme geometriche di base."}
{"id": "2120468", "revid": "7", "url": "https://it.wikipedia.org/wiki?curid=2120468", "title": "Operette", "text": ""}
{"id": "2120470", "revid": "1186766", "url": "https://it.wikipedia.org/wiki?curid=2120470", "title": "Brigata Garibaldi &quot;Antonio Gramsci&quot; (Feltre)", "text": "La Brigata Garibaldi \"Antonio Gramsci\" di Feltre fu una brigata partigiana italiana che inizi\u00f2 ad operare nel giugno 1944 nelle montagne della provincia di Belluno, occupata dai nazisti con la Zona d'operazioni delle Prealpi. Il comando aveva sede in Piet\u00e9na, una localit\u00e0 a nord di Feltre. Negli ultimi mesi fu inquadrata nella Divisione Garibaldi \"Belluno\".\nIl primo comandante della Brigata fu Paride Brunetti, \u201cBruno\u201d, un tenente di artiglieria di carriera, uscito dall'Accademia Militare di Torino, con l'esperienza della campagna di Russia.\nOrigini.\nLa Brigata fu l'evoluzione del processo di organizzazione della resistenza armata nel bellunese.\nIl nucleo partigiano \"Luigi Boscarin\"/\"Tino Ferdiani\".\nIl 7 novembre 1943 si riun\u00ec, presso la casera \"Sp\u00e0sema\" di Lentiai, il primo gruppo di 22 partigiani dell'area bellunese. Il gruppo fu intitolato prima a Luigi Boscarin (o Buscarin), comunista bellunese morto nel 1936 nella guerra civile spagnola e dopo il 7 gennaio 1944 a \"Tino Ferdiani\", comunista bolognese, morto durante una delle prime azioni armate del nucleo.\nDa questo nucleo si svilupp\u00f2 gran parte dell'organizzazione partigiana che nei mesi successivi si articol\u00f2 nelle principali divisioni partigiane del Veneto: la \u201cDivisione Belluno\u201c,che oper\u00f2 nel territorio dell'omonima provincia e la Divisione Garibaldi \"Nino Nannetti\" che oper\u00f2 nella sinistra Piave, nell'altipiano del Cansiglio, nell'area di Vittorio Veneto, e nelle valli del Vajont.\nLa brigata.\nNell'autunno del 1944 la Brigata, come tutte le formazioni che si trovavano sulla sinistra orografica del fiume Piave furono coordinate dalla Divisione Garibaldi \"Belluno\". Quelle che si trovavano dislocate sulla destra del Piave dipendevamo dalla Divisione Garibaldi \"Nino Nannetti\".\nMerito di Paride Brunetti la Brigata Gramsci si dot\u00f2 di una imponente organizzazione di tipo militare: furono curati gli aspetti burocratici con una puntigliosa schedatura dei singoli volontari ad una scuola allievi comandanti, dalla logistica (comprendendo anche dei collegamenti telefonici) al costante addestramento militare e alla pubblicazione un foglio ciclostilato, il \u201cFazzoletto rosso\u201d.\nLa sua organizzazione burocratica ha permesso agli storici di stabilire la composizione sociale della Brigata. Essa era composta, in un certo momento, da \n430 operai, 110 contadini, 50 studenti, 55 artigiani, 50 impiegati, 30 commercianti, 10 intellettuali, 8 casalinghe, 43 incerti. (2)\nLe unit\u00e0 operative.\nVisto l'alto numero di partecipanti, la pi\u00f9 grossa d'Italia, la Brigata (raggiunse il massimo nel settembre 1944 con 996 persone e cont\u00f2 fino a ben 89 staffette partigiane) e per reazione alle varie azioni di rastrellamento si organizz\u00f2 in pi\u00f9 unit\u00e0 operative, alcune composte da pi\u00f9 di 200 persone per unit\u00e0.\nBattaglione \u201cDe Min\u201d.\nIl battaglione \u201cDe Min\u201d era dislocato a Pietena e operava nei territori di Busche, frazione di Cesiomaggiore, Santa Giustina e nella sua frazione Formegan.\nBattaglione \u201cZancanaro\u201d.\nIl battaglione \u201cZancanaro\u201d era dislocato in \"Busa delle Vette\" e operava nei territori di Feltre, Pedavena, Fonzaso, Moline di Sovramonte.\nIl battaglione era nato per la decisione dei partigiani cattolici feltrini che si erano aggregati alla Brigata, dopo che era stato assassinato il loro comandante, il tenente colonnello degli Alpini Angelo Giuseppe Zancanaro.\nBattaglione \u201cCesare Battisti\u201d.\nIl battaglione \u201cCesare Battisti\u201d era dislocato ed oper\u00f2 nei territori di Val Canzoi, Busche, Villabruna.\nBattaglione \u201cMonte Grappa\u201d.\nIl battaglione \u201cMonte Grappa\u201d oper\u00f2 nei territori del Monte Grappa (Seren del Grappa, Cismon del Grappa, Carpan\u00e8, Campo Solagna, Montebelluna; le due Squadre (SAP): la \u201cMarmolada\u201d (Feltre; Quero), la \u201cCivetta\u201d (Cesiomaggiore, Santa Giustina, Belluno e dintorni di Feltre).\nBattaglione \u201cGherlenda\u201d.\nIl Battaglione \u201cGherlenda\u201d oper\u00f2 nei territori di Primiero, Lamon, Tesino, Borgo Valsugana, Strigno, Grigno.\nCostituito inizialmente come Compagnia il 21 agosto del 1944, prese il nome da Giorgio Gherlenda detto \"Piuma\", fucilato con Alvaro Bari a Lentiai dai tedeschi il 5 agosto dello stesso anno.\nIl primo comandante fu Isidoro Giacomin \u201dFumo\u201d, da Fonzaso. Egli era stato sottotenente del 7\u00ba Reggimento alpini - Battaglione \"Feltre\" e aveva combattuto nel Montenegro.\nDi formazione garibaldina la Compagnia \"Gherlenda\" era composta da 29 membri, 3 dei quali ricoprivano i seguenti ruoli: \n6 tra i 29 non sono identificabili in quanto i ruolini e le schede personali, in caso di rastrellamenti, venivano distrutti. La necessit\u00e0 di sicurezza imponeva inoltre ai partigiani della Compagnia di chiamarsi esclusivamente col nome di battaglia (spesso con un nome femminile che si riferiva a quello della ragazza amata), pur se molti tra loro si conoscessero personalmente.\nLe operazioni resistenziali della Compagnia \"Gherlenda\" si svolsero nel periodo compreso tra fine del 1944 e l'inizio del 1945.\nNell'agosto del 1944, la Gherlenda si stabil\u00ec a Malga Tolv\u00e0, sui monti di Costabrunella, nel Comune di Pieve Tesino.\nNel corso dell'anno 3 furono gli scontri significativi per la vita della Compagnia: \nLa Compagnia \"Gherlenda\" in seguito agli importanti risultati conseguenti la terza azione fu elevata al livello di Battaglione.\nNei mesi successivi gli scontri proseguirono, nel rastrellamento dell'8 ottobre furono catturati la partigiana Clorinda Menguzzato \"Veglia\" e Gastone Velo \"Nazzari\", torturati e fucilati nei giorni successivi.\nLe successive azioni tedesche e le continue catture e retate indebolirono il Battaglione che alla fine di ottobre si divise in tre piccole compagnie: \nIl 19 febbraio 1945 un gruppo di militari delle SS insieme a esponenti del CST braccarono alcuni partigiani presso Malga Valarica di sotto e catturarono Ora che fu uccisa in quella tragica circostanza.\nIl Battaglione Gherlenda si ricostitu\u00ec solo dopo la fine del conflitto sotto la guida di Celestino Marighetto. Il 25 aprile del 1945 entr\u00f2 a Castel Tesino, il primo paese liberato del Trentino.\nBattaglione \u201cBolzano\u201d Alvaro Bari.\nIl battaglione \u201cBolzano\u201d, quasi completamente autonomo, con una decina di squadre SAP e un comando Piazza (Zona Industriale), oper\u00f2 con il nome Alvaro Bari presso gli stabilimenti della Lancia a Bolzano ed era formata inizialmente dai partigiani sfuggiti ai rastrellamenti di Belluno e Vicenza.\nCompagnia \u201cChurchill\u201d.\nLa compagnia \u201cChurchill\u201d era formata da una decina di ex prigionieri britannici.\nMarx e il Rosario.\nA conferma del buon clima di collaborazione e di accordo tra i gruppi cattolici e comunisti ben due responsabili dell'Azione Cattolica feltrina assunsero delle responsabilit\u00e0 elevate: Luigi Doriguzzi \u201cMomi\u201d di Feltre fu vice commissario politico della Brigata; Edoardo De Bortoli di Aune di Sovramonte fu Capo di Stato Maggiore.\nAzioni militari.\nConsiderato che il primo gruppo garibaldino era dotato solo di un mitragliatore e di sei fucili Carcano Mod. 91 e poche munizioni, numerose furono le azioni di assalto ai vari presidi nemici al fine di armare le centinaia di uomini che si erano aggregati alla Brigata.\nFurono assaltati i presidi nazifascisti presenti a:\nParticolarmente significativo sotto l'aspetto il danno strategico militare fu il sabotaggio del Tombion nel comune di Cismon del Grappa.\nTragico fu lo scontro sul Monte Grappa dove la Brigata Gramsci riusc\u00ec a sganciarsi dalla morsa dell'assedio nazifascita ritornando nel feltrino senza perdite.\nRapporti con gli Alleati.\nLa Brigata ospit\u00f2 per un lungo periodo una missione \"SIMIA\", nome di una radio del SOE (\u201cSpecial Operation Executive) britannico con la collaborazione del SIM (Servizio Informazioni Militari del Regio Esercito). La missione era composta per il SOE dal maggiore britannico Bill Tilman (il primo, nel 1936, a scalare il Nanda Devi) e il tenente John H. Ross; per il SIM il tenente Vittorio Gozzer \u201cGatti\u201d (fratello del capitano Giuseppe Gozzer) quale interprete, e il radiotelegrafista Antonio Carrisi \u201cMarino Marini\u201d .\nLe sedi della Brigata.\nLe localit\u00e0 dove si aggregarono i partigiani nei mesi della Resistenza sono di difficile individuazione. Di seguito si indicano dei percorsi di tipo escursionistico che evidenziano le oggettive difficolt\u00e0 operative dei gruppi di volontari.\nPietena.\nPer raggiungere la zona della prima sede della Brigata a Pietena, partendo da Feltre, \u00e8 necessario salire alla frazione di Vignui, a 533\u00a0m s.l.m. si sale verso la localit\u00e0 Sass Sbreg\u00e0 (630\u00a0m) e si seguono i sentieri per Pian dei Violini e Rifugio Dal Piaz - segni CAI N\u00b0. 812 e 816 verso lo Scalon di Pietena. Il Passo Pietena \u00e8 a 2094\u00a0m s.l.m. \nLa \"Busa delle Vette\", base del Btg \"Zancanaro\", \u00e8 raggiungibile dal passo Pietena.\nVal Canzoi.\nLa valle segue il torrente Caorame, dalla localit\u00e0 Preton fino al Pian del Goso, a Nord del Lago della Stua. Preton \u00e8 raggiungibile da Soranz\u00e9n, frazione di Cesiomaggiore."}
{"id": "2120471", "revid": "10431", "url": "https://it.wikipedia.org/wiki?curid=2120471", "title": "Monte Dendi", "text": "Il Dandi \u00e8 un vulcano inattivo posto nella regione etiope di Oromia a 86 chilometri a sud di Addis Abeba. \nDescrizione.\nLa caldera del Dandi si \u00e8 formata circa 60 milioni di anni fa. Attualmente il vulcano \u00e8 spento e la caldera e i suoi fianchi sono densamente popolati. La caldera \u00e8 larga quattro chilometri e i fianchi del cratere sono composti in gran parte dalle ceneri dell'esplosione del vulcano; questo materiale molto friabile \u00e8 solcato da profondi valloni disposti radialmente attorno al cratere, frutto dello scorrimento di acque meteoriche. Al centro della caldera vi sono due laghi."}
{"id": "2120472", "revid": "125276633", "url": "https://it.wikipedia.org/wiki?curid=2120472", "title": "Giovanni I d'Alen\u00e7on", "text": "Era figlio del conte Pietro II d'Alen\u00e7on, membro del ramo cadetto dei Valois, e di Marie Chamaillard.\nBiografia.\nGiovanni succedette al padre nel 1404. Vivendo nel caos delle fazioni che ruotavano attorno al re di Francia Carlo VI (detto \"il Folle\" per una sua malattia mentale che lo impossibilitava a regnare), Giovanni sostenne Luigi d'Orl\u00e9ans e devast\u00f2 i territori dei partigiani Borgognoni nel Vermandois; partecip\u00f2 agli assedi di Saint-Denis e di Saint-Cloud. Carlo VI, assediando Bourges, mand\u00f2 Luigi II d'Angi\u00f2 contro Giovanni, che dovette sottomettersi al re; lo accompagner\u00e0 agli assedi di Compi\u00e8gne, Noyon, Soissons, Bapaume e Arras. Il re lo fece cavaliere davanti a Bapaume e elesse Alen\u00e7on da contea a ducato nel 1414. \nEnrico V d'Inghilterra invase la Francia e i due eserciti si scontrarono nella celeberrima battaglia di Azincourt. In questa battaglia Giovanni mostr\u00f2 lo stesso coraggio di suo nonno Carlo II d'Alen\u00e7on, morto alla battaglia di Cr\u00e9cy. Fu cos\u00ec che Giovanni rimase ucciso: prima di morire, riusc\u00ec a levare dalla testa del re d'Inghilterra la corona con un colpo di scure.\nMatrimonio e figli.\nGiovanni spos\u00f2 nel 1396 Maria di Bretagna (1391-1446), figlia del duca Giovanni V di Bretagna e di Giovanna di Navarra (figlia di Carlo II \"il Malvagio\"); Giovanni e Maria ebbero:\nEbbe anche due figli illegittimi:"}
{"id": "2120475", "revid": "7", "url": "https://it.wikipedia.org/wiki?curid=2120475", "title": "Meazzi", "text": ""}
{"id": "2120476", "revid": "287204", "url": "https://it.wikipedia.org/wiki?curid=2120476", "title": "Ponte di Nava", "text": "Ponte di Nava, \u00e8 una frazione di Ormea che si trova sul Tanaro al confine con la provincia di Imperia.\nCollocazione.\nLa frazione si trova a 6\u00a0km da Ormea, 36\u00a0km da Imperia e 95\u00a0km da Cuneo.\nIl ponte sul Tanaro che le d\u00e0 il nome \u00e8 un passaggio obbligato per chi vuol raggiungere il Col di Nava dal Piemonte. Attualmente il fiume Tanaro, all'altezza del borgo, costituisce il confine amministrativo tra Piemonte e Liguria, in particolare tra Provincia di Imperia e Provincia di Cuneo; su di esso transita la strada statale 28 Col di Nava. Poco dopo il borgo, proseguendo verso Ormea, il confine passa dal fiume ad un crinale, fino a ricongiungersi con il confine tra bacini tirrenici e bacini padani. Sulla piazza principale della frazione sorge la parrocchiale della Santissima Trinit\u00e0.\nStoria.\nIl ponte sul fiume Tanaro era l'antico confine tra Repubblica di Genova e il Ducato di Savoia, poi tra Repubblica di Genova e Regno di Sardegna. Fino al 1869 la frazione aveva pochi abitanti, poi a fine '800 si svilupp\u00f2 diventando un centro di commercio con le popolazioni vicine. Nel corso della seconda guerra mondiale il ponte venne danneggiato varie volte dai partigiani garibaldini che operavano nella zona."}
{"id": "2120488", "revid": "767487", "url": "https://it.wikipedia.org/wiki?curid=2120488", "title": "Stimolazione elettrica funzionale", "text": "La stimolazione elettrica funzionale \u00e8 una tecnica per provocare contrazione muscolari che generi un movimento funzionale.\nFunzionamento.\nIl principio di funzionamento si basa sull'impiego di stimolatori elettrici di diverso tipo che causano la contrazione selettiva di diverse fasce muscolari stimolandone elettricamente il relativo motoneurone. A seconda del tipo di stimolatore (interno, percutaneo, impiantato), del suo posizionamento sul corpo del soggetto e dell'intensit\u00e0 della corrente elettrica \u00e8 possibile modulare, entro una certa misura, l'attivazione dei muscoli desiderati.\nLimiti.\nIl principale limite di questa tecnica \u00e8 costituito dal fatto che i motoneuroni che si attivano pi\u00f9 facilmente per basse intensit\u00e0 elettriche indotte dall'esterno sono, al contrario di quanto avviene fisiologicamente, quelli di diametro pi\u00f9 grosso che controllano i fasci muscolari pi\u00f9 corposi. Ne consegue che tramite stimolazione esterna non \u00e8 attualmente possibile attivare i cosiddetti \"movimenti fini\".\nIndicazioni.\nPi\u00f9 precisamente mostrano risultati per spalle (riduce la lussazione), mani (in caso di paralisi riescono migliora l'apertura e la presa) e correzione del piede cadente, mediante stimolazione del muscolo tibiale anteriore."}
{"id": "2120489", "revid": "28142105", "url": "https://it.wikipedia.org/wiki?curid=2120489", "title": "Melidissa", "text": ""}
{"id": "2120492", "revid": "767487", "url": "https://it.wikipedia.org/wiki?curid=2120492", "title": "\u00c0 quoi je sers...", "text": "\u00c0 quoi je sers... \u00e8 un singolo della cantautrice francese Myl\u00e8ne Farmer, pubblicato il 17 luglio 1989.\nIl singolo \u00e8 uscito qualche mese prima dell'inizio della prima tourn\u00e9e di Myl\u00e8ne Farmer nel 1989. Nonostante questo all'uscita del CD live nel 1989, il cofanetto non conterr\u00e0 la canzone originale bens\u00ec solo la versione presentata in concerto, mentre la versione studio comparir\u00e0 solo nel 45giri e nel cd singolo. Si dovr\u00e0 aspettare l'uscita del best of \"Les mots\" per ascoltare la traccia studio su un album. Ci\u00f2 nonostante il singolo presenta un inedito, \"La veuve noire\" che sar\u00e0 in seguito inserita nello stesso \"best of\".\nIl video \u00e8 una sorta di apocalisse dei personaggi creati da Laurent Boutonnat nei cortometraggi precedenti: ritroviamo Myl\u00e8ne attorniata dal burattinaio di \"Sans contrefa\u00e7on\", la rivale di \"Libertine\", il torero di \"Sans logique\" e tutti gli altri che si dirigono insieme nel fiume della morte. Molti fans interpretarono questo video come un addio alle scene.\nIl singolo ha venduto circa 160.000 copie, arrivando alla 16\u00aa posizione della single chart, senza ottenere riconoscimenti."}
{"id": "2120496", "revid": "57342", "url": "https://it.wikipedia.org/wiki?curid=2120496", "title": "Tutti assolti", "text": "Tutti assolti \u00e8 il primo album di studio del gruppo ska punk italiano Talco. \u00c8 stato prodotto dalla Kob Records e distribuito per il mercato europeo dalla tedesca Mad Butcher Records. Il disco \u00e8 stato pubblicato dalla formazione con licenza Creative Commons by-nd-3.0."}
{"id": "2120501", "revid": "6923", "url": "https://it.wikipedia.org/wiki?curid=2120501", "title": "Deserto di Paran", "text": "Il deserto del Paran, (in inglese chiamato anche \"Wilderness of Paran\"; ebraico \u05de\u05d3\u05d1\u05e8 \u05e4\u05d0\u05e8\u05df \"Midbar Par'an\"), \u00e8 una localit\u00e0 citata nella Bibbia, ma oggi identificata in diverso modo. Una di queste \u00e8 situata nel Negev e prende il suo nome dallo uadi Paran, un corso d'acqua a carattere torrentizio, che lo attraversa.\nA dispetto della mancanza di prove archeologiche, questo potrebbe essere il luogo in cui gli Israeliti dovettero aver trascorso parte dei 40 anni accampati nel deserto, una volta fuggiti dall'Egitto. L'Antico Testamento narra inoltre di come re Davide avesse passato un certo tempo nella desolazione del Paran dopo che Samuele era morto; vi avrebbe vissuto Agar, schiava egizia con cui Abramo, su richiesta di Sara, aveva avuto un figlio, Ismaele: per gelosia Sara aveva poi fatto scacciare da Abramo madre e figlioletto.\nGeografia.\nIl deserto del Paran \u00e8 oggi la valle di Mecca nello Hijaz (Arabia Saudita) tuttavia gli studiosi biblici ritengono che l'antico deserto di Paran biblico debba trovarsi in una localit\u00e0 molto pi\u00f9 vicina a Israele. Vi sono tre possibilit\u00e0:\nAlla voce \"Paran\" l'Enciclopedia Biblica riporta che Paran \u00e8 in Arabia citando Eusebio e Girolamo, secondo i cui scritti \"Paran \u00e8 nella parte meridionale dell'Arabia, dove si trovano i Saraceni (arabi)\". Dato che nella geografia antica la \"Arabia Deserta\" comincia immediatamente a sud della \"Arabia Nabataea\", queste opinioni non sono in grado di indicare se per i padri della chiesa il Paran si trovasse nel nord dell'Arabia Saudita o nei pressi di Mecca.\nStoria.\nGli abitanti e proprietari delle terre del deserto del Paran erano trib\u00f9 amalechite: beduini, seminomadi, armati soltanto con armi leggere, privi di un esercito professionale. Il giorno successivo all'arrivo degli Ebrei, durante l'esodo biblico, gli Amalechiti li attaccarono considerandoli invasori in quanto avevano abbandonato la pista principale - considerata a quel tempo zona franca - e si erano inoltrati su una pista locale con l'intento di colonizzare quelle terre. Ne nacque una violenta battaglia che condusse alla vittoria gli ebrei e al completo sterminio gli Amalechiti (Esodo ).\nCitazioni bibliche.\n\"Il bambino [Ismaele] crebbe e fu svezzato e Abramo fece un grande banchetto quando Isacco fu svezzato. Ma Sara vide che il figlio di Agar l'Egiziana, quello che essa aveva partorito ad Abramo, scherzava con il figlio Isacco. Disse allora ad Abramo: \u00abScaccia questa schiava e suo figlio, perch\u00e9 il figlio di questa schiava non deve essere erede con mio figlio Isacco\u00bb. La cosa dispiacque molto ad Abramo per riguardo a suo figlio. Ma Dio disse ad Abramo: \u00abNon ti dispiaccia questo, per il fanciullo e la tua schiava: ascolta la parola di Sara in quanto ti dice, ascolta la sua voce, perch\u00e9 attraverso Isacco da te prender\u00e0 nome una stirpe. Ma io far\u00f2 diventare una grande nazione anche il figlio della schiava, perch\u00e9 \u00e8 tua prole\u00bb. Abramo si alz\u00f2 di buon mattino, prese il pane e un otre di acqua e li diede ad Agar, caricandoli sulle sue spalle; le consegn\u00f2 il fanciullo e la mand\u00f2 via. Essa se ne and\u00f2 e si smarr\u00ec per il deserto di Bersabea. Tutta l'acqua dell'otre era venuta a mancare. Allora essa depose il fanciullo sotto un cespuglio e and\u00f2 a sedersi di fronte, alla distanza di un tiro d'arco, perch\u00e9 diceva: \u00abNon voglio veder morire il fanciullo!\u00bb. Quando gli si fu seduta di fronte, egli alz\u00f2 la voce e pianse. Ma Dio ud\u00ec la voce del fanciullo e un angelo di Dio chiam\u00f2 Agar dal cielo e le disse: \u00abChe hai, Agar? Non temere, perch\u00e9 Dio ha udito la voce del fanciullo l\u00e0 dove si trova. Alzati, prendi il fanciullo e tienilo per mano, perch\u00e9 io ne far\u00f2 una grande nazione\u00bb. Dio le apr\u00ec gli occhi ed essa vide un pozzo d'acqua. Allora and\u00f2 a riempire l'otre e fece bere il fanciullo. E Dio fu con il fanciullo, che crebbe e abit\u00f2 nel deserto e divenne un tiratore d'arco. Egli abit\u00f2 nel deserto di Paran e sua madre gli prese una moglie del paese d'Egitto.\" (cfr. Genesi )\n\"Queste sono le parole che Mos\u00e8 rivolse a tutto Israele oltre il Giordano, nel deserto, nella valle dell`Araba, di fronte a Suf, tra Paran, Tofel, Laban, Cazerot e Di-Zaab.\" (Deuteronomio )\n\"Gli Israeliti partirono dal deserto del Sinai secondo il loro ordine di marcia; la nube si ferm\u00f2 nel deserto di Paran.\" (Numeri )\n\"Maria dunque rimase isolata, fuori dell'accampamento sette giorni; il popolo non riprese il cammino, finch\u00e9 Maria non fu riammessa nell'accampamento. Poi il popolo part\u00ec da Caserot e si accamp\u00f2 nel deserto di Paran. Il Signore disse a Mos\u00e8: \u00abManda uomini a esplorare il paese di Canaan che sto per dare agli Israeliti. Mandate un uomo per ogni trib\u00f9 dei loro padri; siano tutti dei loro capi\u00bb. Mos\u00e8 li mand\u00f2 dal deserto di Paran, secondo il comando del Signore; quegli uomini erano tutti capi degli Israeliti.\" (Numeri )\n\"Alla fine di quaranta giorni tornarono dall'esplorazione del paese e andarono a trovare Mos\u00e8 e Aronne e tutta la comunit\u00e0 degli Israeliti nel deserto di Paran, a Kades; riferirono ogni cosa a loro e a tutta la comunit\u00e0 e mostrarono loro i frutti del paese.\" (Numeri )\n\"Samuele mor\u00ec, e tutto Israele si radun\u00f2 e lo pianse. Lo seppellirono presso la sua casa in Rama. Davide si alz\u00f2 e scese al deserto di Paran.\" (I libro di Samuele )\n\"Essi partirono da Madian e andarono a Paran; presero quindi con s\u00e9 degli uomini di Paran e giunsero in Egitto dal Faraone, re d'Egitto, il quale diede a Hadad una casa, gli assicur\u00f2 il sostentamento e gli diede anche terreni.\" (I libro dei Re )"}
{"id": "2120502", "revid": "287204", "url": "https://it.wikipedia.org/wiki?curid=2120502", "title": "Antaliya", "text": " \nAntaliya \u00e8 una suddivisione dell'India, classificata come \"census town\", di 4.989 abitanti, situata nel distretto di Navsari, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 20\u00b0 45' 03 N e 72\u00b0 59' 11 E.\nSociet\u00e0.\nEvoluzione demografica.\nAl censimento del 2001 la popolazione di Antaliya assommava a 4.989 persone, delle quali 2.707 maschi e 2.282 femmine. I bambini di et\u00e0 inferiore o uguale ai sei anni assommavano a 506, dei quali 256 maschi e 250 femmine. Infine, coloro che erano in grado di saper almeno leggere e scrivere erano 3.795, dei quali 2.228 maschi e 1.567 femmine."}
{"id": "2120503", "revid": "193425", "url": "https://it.wikipedia.org/wiki?curid=2120503", "title": "Reno-Ruhr Area", "text": ""}
{"id": "2120505", "revid": "30794", "url": "https://it.wikipedia.org/wiki?curid=2120505", "title": "Colle Madore", "text": "Colle Madore \u00e8 un sito archeologico sicano, situato a circa 1,5\u00a0km dal paese di Lercara Friddi, in provincia di Palermo.\nIl colle venne sfruttato in passato per l'estrazione dello zolfo. Vi si trovava anche una cava di estrazione di gesso nel lato opposto a quello interessato dagli odierni scavi archeologici.\nOrigine del nome.\nL'attuale toponimo \"Madore\", che deriva dal greco \"madar\u03ccs\" (\"bagnato\"), \u00e8 collegato trasversalmente al tema (per via della presenza di falde acquifere nella zona del colle). \nScavi.\nNel 1992 furono trovati accidentalmente da parte di Antonino Caruso alcuni reperti, che furono consegnati al comune. Successivamente negli anni 1995, 1998 e 2004 sono state condotte campagne di scavo, a cura della Soprintendenza ai beni culturali e ambientali di Palermo, che hanno riportato alla luce un'antica area sacra (situata poco sotto la cima sul versante sud) affiancata da vani dedicati alla produzione metallurgica. I reperti rinvenuti negli scavi sono esposti presso il locale Museo civico.\nInsediamento e rinvenimenti.\nI reperti pi\u00f9 antichi risalgono all\u2019et\u00e0 del bronzo con le fasi di Rod\u00ec Vallelunga e Thapsos, intorno al II millennio a.C. Si tratta di 13 frammenti come asce, lame, punte di giavellotti e spade databili al XI secolo a.C.\nGli scavi hanno riportato alla luce motore i resti di un insediamento sicano arcaico, risalente all'VIII-VII secolo a.C. Intorno alla met\u00e0 del VI secolo a.C., grazie alla sua collocazione sulle vie delle valli dei fiumi Torto e Platani, sub\u00ec una profonda ellenizzazione. I materiali archeologici testimoniano contatti con le colonie greche Imera e Agrigento e con i coevi centri indigeni. \nA questa fase risale la presenza di un edificio circolare di 8/10 m di diametro e un sacello (550-525 a.C.), che ha restituito un rilievo raffigurante una figura umana seduta sul bordo di una vasca: interpretato inizialmente come Eracle alla fontana, raffigura Minosse, che mor\u00ec in una vasca da bagno. In un lavoro di ricerca dello studioso Danilo Caruso viene esibito con prove come il sacello sia identificabile con il \"tempio di Afrodite\" presso il quale si trovava il finto \"sepolcro di Minosse\", ucciso nella leggenda di cui parla Diodoro Siculo nella \"Biblioteca storica\" dal re sicano Cocalo: il mito fu rielaborato da Terone, tiranno di Agrigento all'inizio del V secolo a.C. nell'ambito della sua politica d'espansione territoriale a scapito di Himera.\nLo documentano, tra l'altro, una serie di reperti archeologici (soprattutto una statuetta acefala di divinit\u00e0 femminile che ha in braccio una lepre, un pezzo di scodella con sul fondo riprodotta una svastica e una lamina decorata da protomi taurine: tre rappresentazioni esplicitamente collegate ad Afrodite) e la posizione strategica di Colle Madore (nell'area che domina le vie di comunicazione poste tra Tirreno a nord e Mediterraneo a sud). Un bacino liturgico inoltre \u00e8 da collegare alla centralit\u00e0 dell'acqua, elemento sacrale in questo santuario, cos\u00ec come la presenza di molti vasi. \nIpotesi sul sito.\nIl primo insediamento risale all\u2019et\u00e0 del bronzo di cultura sicana e dimostra la presenza di una continuit\u00e0 grazie a lavorazioni artigianali e un\u2019economia florida. \nDopo la conquista di Terone intorno al 483 a.C. la titolarit\u00e0 del santuario potrebbe essere passata da Afrodite-Astarte a Demetra. Durante questo periodo il sito sub\u00ec una prima parziale distruzione. L'insediamento prosegu\u00ec in forma ridotta fino a essere definitivamente abbandonato intorno alla fine del V secolo, in seguito alla conquista cartaginese e alla distruzione di Imera e di Selinunte nel 409-405 a.C. Sul sito infatti numerosi oggetti recano le stracce di un violento incendio che prefigura la devastazione avvenuta."}
{"id": "2120507", "revid": "104458", "url": "https://it.wikipedia.org/wiki?curid=2120507", "title": "Nina L\u00f8seth", "text": "\u00c8 la sorella di Lene e Mona, entrambe sciatrici alpine di alto livello; nell'ultimo scorcio della sua carriera (stagioni 2018-2020) aveva aggiunto al proprio il cognome del marito e si era iscritta alle liste FIS come Nina Haver-L\u00f8seth.\nBiografia.\nStagioni 2005-2014.\nAttiva in gare FIS dal gennaio del 2005, Nina L\u00f8seth ha esordito in Coppa Europa il 13 dicembre 2005 ad Alleghe, senza concludere lo slalom gigante in programma, e gi\u00e0 nel mese successivo \u00e8 riuscita ad andare a podio (2\u00aa) e a vincere una gara nei due slalom speciali disputati a Lenzerheide il 5 e il 6 gennaio. Il 5 febbraio 2006 ha esordito in Coppa del Mondo gareggiando nello slalom speciale di Ofterschwang, senza qualificarsi; in marzo inoltre ha vinto la medaglia di bronzo ai Mondiali juniores del Qu\u00e9bec nello slalom speciale, piazzandosi alle spalle di Maria Pietil\u00e4 Holmner e Katrin Triendl. I primi punti in Coppa del Mondo sono arrivati il mese successivo, quando ha chiuso 28\u00aa lo slalom speciale di Levi; nel 2007 ha preso parte ai Mondiali di \u00c5re, suo esordio iridato, in cui ha ottenuto il 30\u00ba posto nello slalom gigante e il 10\u00b0 nello slalom speciale.\nNel 2009 \u00e8 stata prima convocata ai Mondiali di Val-d'Is\u00e8re, dove non ha concluso la prova di slalom speciale, e in seguito ha vinto la sua seconda medaglia di bronzo, sempre nello slalom speciale, ai Mondiali juniores di Garmisch Partenkirchen. Nel 2013 ha partecipato ai Mondiali di Schladming classificandosi 35\u00aa nello slalom gigante e non completando lo slalom speciale e ha conquistato l'ultima vittoria, nonch\u00e9 ultimo podio, in Coppa Europa, il 5 marzo ad Andalo/Paganella in slalom gigante, mentre l'anno dopo ha esordito ai Giochi olimpici invernali: a \u00e8 stata 17\u00aa nello slalom gigante e non ha concluso lo slalom speciale.\nStagioni 2015-2020.\nNel 2015, il 4 gennaio ha ottenuto il suo primo podio in Coppa del Mondo, classificandosi al 3\u00ba posto nello slalom speciale di Zagabria Sljeme, e ha partecipato ai Mondiali di Vail/Beaver Creek, arrivando 11\u00aa sia nello slalom gigante sia nello slalom speciale. Un anno dopo ha vinto la sua prima gara di Coppa del Mondo, lo slalom speciale disputato a Santa Caterina Valfurva il 5 gennaio 2016; ai successivi Mondiali di Sankt Moritz 2017, suo congedo iridato, si \u00e8 classificata 10\u00aa nello slalom gigante e 26\u00aa nello slalom speciale.\nIl 30 gennaio 2018 ha colto a Stoccolma in slalom parallelo la sua seconda e ultima vittoria in Coppa del Mondo, nonch\u00e9 ultimo podio; ai successivi XXIII Giochi olimpici invernali di , sua ultima presenza olimpica, ha vinto la medaglia di bronzo nella gara a squadre e si \u00e8 classificata 15\u00aa nello slalom gigante e 6\u00aa nello slalom speciale. Si \u00e8 ritirata al termine della stagione 2019-2020 e la sua ultima gara \u00e8 stata lo slalom speciale di Coppa del Mondo disputato a Kranjska Gora il 16 febbraio, chiuso dalla L\u00f8seth al 4\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nPR = slalom parallelo\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale\nNor-Am Cup.\nNor-Am Cup - vittorie.\nLegenda:\nGS = slalom gigante\nAustralia New Zealand Cup.\nAustralia New Zealand Cup - vittorie.\nLegenda:\nSL = slalom speciale"}
{"id": "2120508", "revid": "287204", "url": "https://it.wikipedia.org/wiki?curid=2120508", "title": "Arambhada", "text": "Arambhada \u00e8 una suddivisione dell'India, classificata come \"census town\", di 15.008 abitanti, situata nel distretto di Jamnagar, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 27' 21 N e 69\u00b0 01' 35 E.\nSociet\u00e0.\nEvoluzione demografica.\nAl censimento del 2001 la popolazione di Arambhada assommava a 15.008 persone, delle quali 7.725 maschi e 7.283 femmine. I bambini di et\u00e0 inferiore o uguale ai sei anni assommavano a 2.409, dei quali 1.294 maschi e 1.115 femmine. Infine, coloro che erano in grado di saper almeno leggere e scrivere erano 8.019, dei quali 4.872 maschi e 3.147 femmine."}
{"id": "2120513", "revid": "6923", "url": "https://it.wikipedia.org/wiki?curid=2120513", "title": "United Nations Interim Force in Lebanon", "text": ""}
{"id": "2120515", "revid": "287204", "url": "https://it.wikipedia.org/wiki?curid=2120515", "title": "Julius Patzak", "text": "Biografia.\nStudi\u00f2 composizione con Franz Schmidt ed Eusebius Mandyczewski, e per qualche tempo pratic\u00f2 l'attivit\u00e0 di direttore d'orchestra. Nel 1926 decise per\u00f2 di intraprendere la carriera di cantante, vista la sua bella voce di tenore lirico-spinto, che aveva cominciato a coltivare nello studio da autodidatta. Patzak debutt\u00f2 nell\"Aida\" nel ruolo di Radames a Reichenberg in quello stesso anno.\nAl Wiener Staatsoper debutta come Radames in Aida nel 1928, nel 1929 \u00e8 Lohengrin in Lohengrin (opera), nel 1934 Florestan in Fidelio con Lotte Lehmann, nel 1941 Ferrando in Cos\u00ec fan tutte e Mario Cavaradossi in Tosca (opera), nel 1946 Hans ne La sposa venduta di Smetana con Wilma Lipp, Hoffmann in Les contes d'Hoffmann (in questo ruolo si \u00e8 esibito a Vienna in 46 rappresentazioni fino al 1956), B.F. Pinkerton in Madama Butterfly, Belmonte in Die Entf\u00fchrung aus dem Serail con Elisabeth Schwarzkopf ed Hermann ne La dama di picche (opera), nel 1947 Babibnsky in Schwanda, der Dudelsackpfeifer di Jarom\u00edr Weinberger, Gustaf III in Un ballo in maschera, Narraboth e Herodes in Salom\u00e8 (opera), Camille Desmoulins in Dantons Tod di Gottfried von Einem e Der Tenor/Bacchus in Ariadne auf Naxos, nel 1948 Tamino in Die Zauberfl\u00f6te (questo \u00e8 stato il suo ruolo maggiormente rappresentato a Vienna con 53 recite fino al 1960), Laca Kleme\u0148 in Jen\u016ffa di Leo\u0161 Jan\u00e1\u010dek, il Duca di Mantova in Rigoletto con Giuseppe Taddei e Lisa Della Casa, Ein S\u00e4nger in Der Rosenkavalier e Wladimir Igorewitsch ne Il principe Igor', nel 1949 Giovanni Pierluigi Palestrina in Palestrina (opera) e Tito ne La clemenza di Tito, nel 1950 Nureddin in Der Barbier von Bagdad di Peter Cornelius e Praeses in Jeanne d'Arc au b\u00fbcher di Arthur Honegger, nel 1951 Lenski in Evgenij Onegin, nel 1952 Merkur in Die Liebe der Danae di Richard Strauss, nel 1956 Don Ottavio in Don Giovanni (opera) con Birgit Nilsson e Walter Berry, Stimme des Seemanns in Tristan und Isolde e Walther von der Vogelweide in Tannh\u00e4user (opera) und der S\u00e4ngerkrieg auf Wartburg, nel 1958 Catull in Catulli Carmina di Orff e nel 1959 Aegisth in Elettra (Strauss). Fino al 1961 egli prese parte a 370 rappresentazioni viennesi.\nCant\u00f2 regolarmente alla Bayerische Staatsoper dal 1928 al 1945.\nNel 1938 si esib\u00ec a Londra alla Royal Opera House al Covent Garden ne \"Il flauto magico\" di Mozart nel ruolo di Tamino, quindi di nuovo pi\u00f9 volte dopo la seconda guerra mondiale nel 1951, in particolare come Florestano nel \"Fidelio\" di Beethoven con la Schwarzkopf e Kirsten Flagstad, ruolo che, assieme a quello di Palestrina nell'omonima opera di Hans Pfitzner, era fra i suoi cavalli di battaglia. Ancora al Covent Garden nel 1954 \u00e8 Hoffmann in Les Contes d'Hoffmann.\nA Salisburgo nel 1941 canta nella Messa in do minore K 427 di W.A. Mozart, nel 1943 in Die Zauberfl\u00f6te con i Wiener Philharmoniker, nel 1945 in Die Entf\u00fchrung aus dem Serail, nel Requiem (Mozart), nella Messa dell'incoronazione di Mozart, nello Stabat Mater (Pergolesi) e tiene un recital, nel 1947 Dantons Tod di von Einem ed Arabella (opera) con la Della Casa e diretto da Karl B\u00f6hm, nel 1948 Fidelio diretto da Wilhelm Furtw\u00e4ngler, Le vin herb\u00e9 di Frank Martin e la Messa in do maggiore (Beethoven), nel 1949 La clemenza di Tito con la Lipp e \"Das Lied von der Erde\" con Kathleen Ferrier ed i Wiener Philharmoniker diretto da Bruno Walter, L'enfance du Christ di Hector Berlioz e lo Stabat Mater di Emanuele d'Astorga, nel 1950 The Rape of Lucretia di Britten, Die sieben letzten Worte unseres Erl\u00f6sers am Kreuze (Le Sette ultime parole) di Joseph Haydn e Das Buch mit sieben Siegeln Oratorio di Franz Schmidt, nel 1952 il Messiah di H\u00e4ndel, nel 1953 un concerto con Berry e nel 1961 Jedermann (Ognuno: la morte del ricco) di Hugo von Hofmannsthal.\nPatzak fu nel cast di molte prime operistiche, fra cui \"Friedenstag\" di Richard Strauss, \"Der Mond\" di Carl Orff e \"Dantons Tod\" di von Einem.\nAssieme alla Ferrier e con i Wiener Philharmoniker registr\u00f2 \"Das Lied von der Erde\" di Gustav Mahler con la direzione di Walter per la Decca Records nel febbraio 1953 premiato con il Grammy Hall of Fame Award 1981."}
{"id": "2120522", "revid": "33689", "url": "https://it.wikipedia.org/wiki?curid=2120522", "title": "Pirata", "text": ""}
{"id": "2120523", "revid": "183976", "url": "https://it.wikipedia.org/wiki?curid=2120523", "title": "Nina Loeseth", "text": ""}
{"id": "2120527", "revid": "599013", "url": "https://it.wikipedia.org/wiki?curid=2120527", "title": "Certosa di San Giacomo", "text": "La certosa di San Giacomo \u00e8 il monastero pi\u00f9 antico di Capri. Edificato nel 1371 per volere del conte Giacomo Arcucci su un terreno donato dalla regina Giovanna I d'Angi\u00f2, la certosa ospita il museo dedicato al pittore tedesco Karl Diefenbach.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Campania, nel dicembre 2019 divenuto Direzione regionale Musei.\nStoria.\nLa struttura della Certosa fu edificata nel terzo quarto del Trecento grazie agli auspici del conte Giacomo Arcucci. L'impianto iniziale, poi soggetto nei secoli a profondi cambiamenti, presentava la classica partizione funzionale alla vita cenobitica: un'area destinata alla clausura e l'altra ai servizi, nel caratteristico stile tardo romanico che accomuna gli edifici isolani del periodo.\nSin dalla fondazione god\u00e9 di ampi privilegi concessi dalla regina Giovanna che i monaci certosini riuscirono a mantenere nei secoli successivi, nonostante le alterne vicende che segnarono la vita del reame napoletano nei secoli XIV-XVI. Seppero far risorgere il monastero anche dalle incursioni piratesche, che flagellarono l'isola e la costiera amalfitana nella prima met\u00e0 del Cinquecento, ricostruendo e ampliando il monastero con l'aggiunta del chiostro cinquecentesco.\nCon Gioacchino Murat, nel 1808, i beni della certosa furono confiscati, e di essa venne fatta una caserma (1815), poi un ospizio e, dal 1868 al 1898, un soggiorno punitivo per militari e anarchici. Nella prima met\u00e0 del Novecento la certosa attravers\u00f2 brevi momenti di attivit\u00e0 (nel 1936, ad esempio, i canonici lateranensi vi avevano istituito un ginnasio) per declinare durante la seconda guerra mondiale verso un deplorevole disfacimento con il conseguente allontanamento dei canonici.\nDal 1975 \u00e8 sede del museo dedicato al pittore tedesco Karl Wilhelm Diefenbach, morto sull'isola nel 1913. Bisogner\u00e0 attendere i primi anni Duemila per veder iniziare le opere di restauro all'intera struttura a cura della Soprintendenza napoletana.\nFra le opere rimaste vi \u00e8 un affresco del XIV secolo, opera del pittore fiorentino Niccol\u00f2 di Tommaso."}
{"id": "2120534", "revid": "33689", "url": "https://it.wikipedia.org/wiki?curid=2120534", "title": "PC", "text": ""}
{"id": "2120541", "revid": "6923", "url": "https://it.wikipedia.org/wiki?curid=2120541", "title": "Operazione Salomone", "text": "L'operazione Salomone \u00e8 stata un'operazione coperta compiuta da Israele, \"manu militari\", tra il 24 e il 25 maggio del 1991, per trasportare ebrei etiopi nel territorio israeliano.\nAntefatto.\nIn quell'anno, il governo etiope in carica di Mengistu Haile Mariam era prossimo al collasso a causa dei concomitanti successi dei ribelli eritrei e del Tigr\u00e8, che minacciavano una pericolosa destabilizzazione politica in Etiopia. Parecchie organizzazioni ebraiche \u2014 e lo stato d'Israele medesimo \u2014 nutrivano preoccupazione per il benessere della consistente comunit\u00e0 ebraica residente in Etiopia, nota con l'appellativo di Beta Israel. Tra l'altro, il regime di Mengistu aveva reso per costoro difficoltosa l'emigrazione di massa in Israele, e pertanto la situazione di precariet\u00e0 di quell\"'establishment\" rappresentava, al contempo, un'opportunit\u00e0 paradossalmente favorevole per gli ebrei che avessero desiderato l'espatrio. L'anno precedente, il governo israeliano e le relative forze armate, preso atto del deterioramento della situazione politica per Mengistu, avevano predisposto piani segreti per aviotrasportare i Beta Israel dall'Etiopia ad Israele.\nQuesta azione logistica sarebbe passata alla storia come la pi\u00f9 vasta emigrazione di Beta Israel di ogni tempo.\nSvolgimento delle operazioni.\nNel giro di 36 ore, voli \"non-stop\" di 34 aeromobili israeliani, tra cui C-130 dell'IAF e cargo di El Al, trasportarono 14.500 ebrei etiopi in Israele.\nI velivoli civili vennero completamente svuotati da paratie e sedili, l'interno di tutti gli aerei venne foderato di plastica spessa ma leggera per permettere la sistemazione accostata, seduta sul pavimento, o coricata, dei passeggeri, in modo che occupassero poco spazio; giunti in punti periferici delle piste di decollo i velivoli erano attesi da gruppi di passeggeri sommariamente vestiti accovacciati al suolo; per ridurre il peso, al momento di salire a bordo si controll\u00f2 che non avessero con s\u00e9 bagaglio (salvo un pacchetto di ricordi personali) e furono fatti togliere abiti e calzature ancora ritenuti in eccesso. Fu affisso un adesivo di plastica su ciascuno, recante un numero di identificazione. A bordo di ogni velivolo vi erano due medici israeliani per assistere i malati (molti dei passeggeri erano denutriti e spesso ammalati di tubercolosi) e per assistere eventuali nascite avvenute in volo (se ne registrarono almeno cinque).\nDiversi neonati furono comunque imbarcati e trasportati dalle madri assieme ai pacchetti senza che fossero identificati, e furono censiti e identificati solo all'arrivo, quando tutti furono sottoposti a pratiche igienico-sanitarie e rivestiti.\nDurante la notte risult\u00f2 che 28 velivoli erano contemporaneamente in volo tra Etiopia e Israele, mentre i restanti stavano caricando o scaricando, o facendo pratiche di ricondizionamento e rifornimento per il decollo.\nL'Operazione Salomone trasfer\u00ec il doppio di ebrei etiopi rispetto all'\"operazione Mos\u00e8\" e all'\"operazione Giosu\u00e8\" messe assieme. L'Operazione Salomone stabil\u00ec tra l'altro il record per un singolo volo passeggeri: un solo B-747 trasport\u00f2 1.122 persone (1.087 erano i passeggeri ufficialmente registrati, ma vi erano diversi neonati, mescolati tra i bagagli a mano delle madri, che non furono registrati alla partenza). In aggiunta a ci\u00f2, durante quel viaggio si verificarono ben due nascite."}
{"id": "2120549", "revid": "287204", "url": "https://it.wikipedia.org/wiki?curid=2120549", "title": "Diari (Arthur Schnitzler)", "text": "Diari (\"Briefe\") \u00e8 un diario scritto da Arthur Schnitzler tra il 1879 e il 19 ottobre 1931.\nTrama.\nQuest'opera oltre a svelare la particolare vocazione letteraria del medico/scrittore, ci rappresenta con toni spesso drammatici il suo conflitto con il padre, famoso medico laringologo, che aveva previsto per il figlio la sua stessa carriera. In effetti Arthur Schnitzler divenne medico e ne intraprese la professione. Solo dopo la morte del padre (1893), con una decisione assai sofferta, la abbandon\u00f2 per dedicarsi interamente alla creazione artistica.\nLa problematica del difficile rapporto con il padre, la cui figura compare molto spesso nei sogni dello scrittore con i suoi atteggiamenti prevaricanti e critici, non influ\u00ec in maniera particolarmente negativa su Arthur Schnitzler, che nei \"Diari\" dimostra una notevole abilit\u00e0 nel vedere il quotidiano dell'epoca e dell'ambiente in cui vive.\nIn questo \"quotidiano\" compare tutta la societ\u00e0 austriaca dalla nobilt\u00e0, alla borghesia, al ceto medio sino agli strati minori (sartine e commesse), e largo spazio occupano anche problemi letterari, politici, sociali.\nE in questo \"quotidiano\" si incontrano nomi illustri, quali Freud, Baudelaire, Nietzsche, Wagner e Mahler."}
{"id": "2120550", "revid": "287204", "url": "https://it.wikipedia.org/wiki?curid=2120550", "title": "Abrama", "text": " \nAbrama \u00e8 una suddivisione dell'India, classificata come \"census town\", di 21.035 abitanti, situata nel distretto di Valsad, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 20\u00b0 35' 00 N e 72\u00b0 56' 32 E.\nSociet\u00e0.\nEvoluzione demografica.\nAl censimento del 2001 la popolazione di Abrama assommava a 21.035 persone, delle quali 11.189 maschi e 9.846 femmine. I bambini di et\u00e0 inferiore o uguale ai sei anni assommavano a 2.538, dei quali 1.366 maschi e 1.172 femmine. Infine, coloro che erano in grado di saper almeno leggere e scrivere erano 16.319, dei quali 9.271 maschi e 7.048 femmine."}
{"id": "2120554", "revid": "729019", "url": "https://it.wikipedia.org/wiki?curid=2120554", "title": "Richard Grenville", "text": "Biografia.\nGiovinezza.\nRichard Grenville nacque a Clifton House, nel Devon (Inghilterra) e crebbe a Buckland Abbey, un'antica abbazia cistercense trasformata in abitazione signorile nel 1541 dal nonno, anch'egli di nome Richard Grenville. Grenville, che era cugino sia di Walter Raleigh che di Francis Drake, era presente a Clifton House quando vi si ritir\u00f2 Teodoro Palaeologo, ultimo discendente degli imperatori bizantini. A 17 anni inizi\u00f2 gli studi in legge all\"Inner Temple\" di Londra, una delle quattro associazioni professionali degli avvocati della corte reale. Nel 1562 Grenville fu coinvolto in una rissa nel corso della quale trafisse con la spada, uccidendolo, Robert Bannister; questo delitto gli fu perdonato.\nCarriera.\nAgli inizi della sua carriera militare, Grenville combatt\u00e9 contro i turchi in Ungheria (1566). Nel 1569 si rec\u00f2 in Irlanda con sir Warham St Leger per gestire le terre della baronia di Kerricurrihy che erano state sottratte da St Leger al nobile irlandese Gerald Fitzgerald, conte di Desmond. Nel XVI secolo gli inglesi praticavano sistematicamente in Irlanda una sorta di colonialismo consistente nel concedere a immigrati inglesi territori \"liberati\" dai proprietari irlandesi. In quell'occasione, come aveva gi\u00e0 fatto l'avventuriero Peter Carew che aveva requisito agli irlandesi terreni coltivabili nel Leinster meridionale, anche Grenville si impossess\u00f2 di propriet\u00e0 irlandesi a Tracton, una localit\u00e0 a ovest del golfo di Cork. Le requisizioni delle terre nell'Irlanda meridionale provocarono la collera dei nobili irlandesi i quali, sotto la guida di James Fitzmaurice, diedero vita alla rivolta conosciuta come \"Prima rivolta dei Desmond\".\nEletto sceriffo di Cork, Grenville dovette affrontare la ribellione di Fitzmaurice il quale, sostenuto da James Fitzedmund, conte di Clancar (il siniscalco di Imokilly), da Edmund Fitzgibbon (il \"Cavaliere Bianco\") e da altri aristocratici irlandesi, assediarono Tracton, conquistarono il forte inglese all'arma bianca e massacrarono la guarnigione inglese al completo, eccetto tre soldati inglesi che furono impiccati l'indomani. Fitzmaurice, che confidava nell'imminente sbarco spagnolo, si rafforz\u00f2 con l'acquisizione dell'artiglieria prelevata delle fortificazioni di Youghal. Grenville si era appena imbarcato per l'Inghilterra quando, nel giugno 1569, il conte Fitzmaurice assedi\u00f2 Waterford e chiese che gli fossero consegnati tutti gli inglesi presenti, comprese le mogli di Grenville e di St Leger; gli irlandesi assediati rifiutarono per\u00f2 di ottemperare all'ordine di Fitzmaurice. Gli assedianti irlandesi uccisero allora gli agricoltori inglesi. Sebbene Cork fosse alla fame, la citt\u00e0 di Youghal si preparava ad affrontare un imminente assalto e la rivolta irlandese si allargasse, Grenville non si mosse dall'Inghilterra.\nMembro del parlamento inglese nel 1571 e nel 1584, Grenville fece causa comune col conte di Arundel e con il duca di Norfolk contro il primo segretario della regina, sir William Cecil, I barone Burghley. In questo periodo, Grenville trasform\u00f2 il piccolo porto di Bideford, nel Devon settentrionale, in un importante mercato ittico. \"Protestante inflessibile\", nel 1577 si rec\u00f2 in prima persona al domicilio di Francis Tregian per arrestare il sacerdote cattolico Cutberto Mayne, il quale venne impiccato e squartato.\nEsplorazioni nel Nuovo mondo.\nGrenville aveva progettato di tentare il passaggio dall'Atlantico al Pacifico attraverso lo Stretto di Magellano, invece che dal Labrador (il cosiddetto \"Passaggio a nord-ovest\"); il piano venne poi portato a termine con successo da Francis Drake durante la circumnavigazione del globo (1577). Lo stesso Grenville avrebbe desiderato effettuare lui stesso la circumnavigazione della Terra gi\u00e0 alla fine degli anni 1570, ma la regina Elisabetta I gli aveva preferito Francis Drake.\nNel 1585 Grenville ebbe il comando della flotta di sette vascelli col compito di trasportare i primi coloni inglesi in America settentrionale, precisamente nell'isola di Roanoke, sulle coste dell'attuale Carolina del Nord. Il comportamento di Grenville a Roanoke fu brutale e Ralph Lane, il governatore inglese della colonia, critic\u00f2 severamente \"l'inammissibile arroganza e l'insaziabile ambizione\" di Grenville. Sebbene gli indigeni, gli Algonchini, si fossero dimostrati ospitali e pacifici, vennero trattati da Grenville con durezza; poich\u00e9 uno di loro aveva rubato una piccola tazza d'argento, Grenville ordin\u00f2 di saccheggiare l'intero villaggio, incendiarlo e ucciderne tutti gli abitanti. Nel 1586 Grenville ritorn\u00f2 a Outer Banks (Roanoke) e scopr\u00ec che i coloni inglesi superstiti, fra i quali lo scienziato Thomas Harriot e l'incisore John White, avevano ripreso il mare con le navi di Francis Drake. Durante il viaggio di ritorno, saccheggi\u00f2 parecchi borghi dell'arcipelago delle Azzorre.\nNel 1587 la regina Elisabetta neg\u00f2 a Grenville di partecipare a fianco di Drake all'attacco di Cadice, incaricandolo invece di organizzare la difesa delle coste del Devon e della Cornovaglia in previsione dell'invasione dell'Inghilterra da parte dell'Invincibile Armata. Grenville ebbe inoltre l'incarico, assieme a Walter Raleigh, di sorvegliare le acque al largo delle coste irlandesi. Dopo che l'invasione spagnola fu respinta, Grenville torn\u00f2 nella contea del Munster per dirigere le sue terre delle colonie di Irlanda. Dopo la repressione della seconda rivolta dei Desmond nel 1583, Grenville aveva infatti acquistato altre tenute in Irlanda, circa 24 000 acri (9700 ettari) a Kinalmeaky; cerc\u00f2 ripetutamente di farvi arrivare coloni dall'Inghilterra, ma i suoi sforzi furono vani e nel 1590 Grenville se ne torn\u00f2 in Inghilterra.\nLa battaglia finale.\nNel 1591 Grenville fu nominato contrammiraglio della flotta inglese, agli ordini di Thomas Howard, con l'incarico del comando di una squadra al largo delle Azzorre per depredare i convogli spagnoli che ritornavano in Europa dalle Americhe. La sua nave ammiraglio era la \"Revenge\", un galeone considerato un capolavoro di ingegneria navale. Al largo dell'isola di Flores la flotta inglese fu sorpresa da una forte squadra navale spagnola, inviata da Filippo II. Howard si ritir\u00f2; Grenville invece decise di affrontare da solo cinquantatr\u00e9 vascelli spagnoli malgrado che il suo equipaggio fosse ridotto a soli 95 uomini a causa di una epidemia. Per dodici ore il suo equipaggio tenne testa agli Spagnoli, danneggiando seriamente quindici galeoni nemici; ridotto allo stremo, Grenville si preparava a fare saltare la \"Revenge\", quando il suo equipaggio decise di arrendersi. Grenville mor\u00ec alcuni giorni pi\u00f9 tardi in seguito alle ferite ricevute in combattimento. Poco dopo, per l'arrivo di un tornado, la \"Revenge\", con a bordo il corpo di Grenville, sprofond\u00f2 nei flutti assieme ad altre sedici navi spagnole.\nL'eroica battaglia finale di Grenville ispir\u00f2 numerosi artisti, fra cui:"}
{"id": "2120560", "revid": "123341794", "url": "https://it.wikipedia.org/wiki?curid=2120560", "title": "Premio Dedalo Minosse", "text": "Il Premio internazionale Dedalo Minosse alla committenza di architettura \u00e8 stato fondato nel 1997 e si svolge con cadenza biennale. \u00c8 promosso da ALA Assoarchitetti - Associazione Liberi Architetti e dalla Regione del Veneto.\nIl premio.\nLa particolarit\u00e0 del Premio \u00e8 di essere l'unico riconoscimento internazionale che viene assegnato al committente dell'architettura e non all'architetto o all'opera. Il Premio vuole promuovere la qualit\u00e0 delle trasformazioni del territorio, attraverso la valorizzazione della figura del committente, nella convinzione che senza un \"buon committente\" non pu\u00f2 essere realizzata una \"buona architettura\".\nI riconoscimenti sono quindi assegnati dalla giuria internazionale ai committenti pubblici e privati, che abbiano contribuito, in sintonia con il proprio architetto, a determinare la realizzazione di opere di particolare valore architettonico, urbanistico, sociale, ambientale, paesaggistico.\nIl regolamento prevede l'assegnazione di quattro premi istituzionali: \nI premi consistono in due targhe d'argento, su disegno di Boob Norda, consegnate a committente e architetto; una terza targa \u00e8 applicata all'opera che \u00e8 stata occasione del premio.\nDalla decima edizione, la manifestazione ha incorporato il Premio Andrea Palladio, gi\u00e0 assegnato dal 1986 al 1992 dalla Caoduro Lucernari. Il Premio Andrea Palladio \u00e8 assegnato ogni dieci anni al committente che in sintonia con uno o pi\u00f9 architetti, abbia realizzato con continuit\u00e0 d'idee e d'intenti, una serie di opere di qualit\u00e0.\nAltri premi speciali sono assegnati a discrezione della giuria, per risultati di particolare valore paesaggistico, ambientale, di uso di fonti energetiche alternative e rinnovabili, di design for all, di contenimento dei consumi energetici.\nLa cerimonia di premiazione si svolge a Vicenza, citt\u00e0 del Palladio, nel Teatro Olimpico.\nLe opere oggetto di premiazione sono allestite alternativamente nella Basilica Palladiana, nei Palazzi Valmarana Braga, Barbaran da Porto, Chiericati, oggi Museo Civico, di Vicenza e successivamente sono esposte in una serie di mostre allestite in diverse citt\u00e0, tra le quali: Aosta, Avellino, Barcellona, Bari, Bologna (2017 e 2018), Bolzano, Boston, Bruxelles, Buenos Aires (2012 e 2017), Caserta, Chicago IL (2018), Courmayeur, Ferrara, Foggia, Hanoi, Kiev, Londra, Los Angeles CA, Manila, Milano, Monopoli (BA), Montecarlo, Monza (2017), Mosca, Napoli, New Orleans, Oristano, Parigi (2017), Perugia, Pisa (2018), Reggio di Calabria, Riga, Roma, Salerno, San Francisco, Tirana, Tokyo (2014 e 2018), Torino, Treviso, Trieste, Urbino, Vienna, Washington DC (2012).\nIl premio \u00e8 stato presentato alle biennali di architettura di Citt\u00e0 del Guatemala, Pechino, Venezia e ai Congressi mondiali degli Architetti (UIA) e degli Architetti del Paesaggio (UIAP), di Torino.\nAlbo d'Oro.\nUndicesima Edizione 2018/2019\nDecima Edizione 2016/2017\nNona Edizione 2013/2014\nOttava Edizione 2010/201I\nSettima Edizione 2007 / 2008\nSesta Edizione 2005 / 2006\nQuinta Edizione 2003 / 2004\nQuarta Edizione 2002\nTerza Edizione 2000 / 2001\nSeconda Edizione 1999\nPrima Edizione 1997 / 1998\nGiuria.\nDecima Edizione 2016/ 2017\nUndicesima Edizione 2018/ 2019\nDedalo Minosse Cinema.\nNel 2014 ALA Assoarchitetti, con la direzione dell'arch. Giorgio Scianca, ha istituito la manifestazione Dedalo Minosse Cinema che presenta la professione dell'architetto nella produzione cinematografica italiana e internazionale.\nPrima edizione 2014.\nLa prima edizione \u00e8 rivolta alle pellicole del triennio 2014-2017, quali (in grassetto sono riportati i film finalisti - riportati anche i premi assegnati):\nGiuria.\nLa giuria \u00e8 composta da:"}
{"id": "2120565", "revid": "20646704", "url": "https://it.wikipedia.org/wiki?curid=2120565", "title": "Robert James Ritchie", "text": ""}
{"id": "2120568", "revid": "116944", "url": "https://it.wikipedia.org/wiki?curid=2120568", "title": "Internati militari italiani", "text": ""}
{"id": "2120569", "revid": "228587", "url": "https://it.wikipedia.org/wiki?curid=2120569", "title": "Joseph J. DioGuardi", "text": "Fu membro nella Camera dei Rappresentanti, attraverso la quale rappresenta il 20\u00ba distretto congressuale di New York dal 1985 al 1989. Successivamente \u00e8 stato presidente della Lega Civica americana albanese.\nDioGuardi fa parte del partito repubblicano ed ha lanciato, senza successo, diversi tentativi di riguadagnare un posto nel Congresso. Recentemente, nel giugno del 2007, il suo nome venne accennato come possibile candidato per il 19\u00ba congresso del distretto di New York, cosicch\u00e9 affront\u00f2 John Hall nell'elezione del 2008.\nPrimi anni.\nJoseph J. Dioguardi nacque a New York nel 1940. Suo padre era nativo di Greci, comune arb\u00ebresh\u00eb nella provincia di Avellino\nLa moglie di Dioguardi, Shirley Cloyes Dioguardi \u00e8 stata consulente d'affari e cofondatrice della Lega Civica americana albanese. I Dioguardi risiedono a Ossining, New York. Hanno una sola figlia, Kara DioGuardi, compositrice e cantante.\nCarriera politica.\nNel novembre del 1984, Dioguardi fu eletto al Congresso come primo ragioniere iscritto all'albo della Camera dei Rappresentanti. Inoltre, venne rieletto nel 1986 e serv\u00ec nel Congresso dal 1985 al 1989.\nCarriera congressuale.\nAl Congresso, Dioguardi ebbe l'incarico di direttore finanziario, il quale affid\u00f2 vari compiti di un CFO ad ogni reparto e all'agenzia del governo americano. Una successiva versione fu passata dal Congresso e firmata dal presidente George H. W. Bush, nel 1990, due anni dopo che Dioguardi lasci\u00f2 il suo ufficio. Nel 1986, con il membro del congresso democratico Michael Leland, Dioguardi inizi\u00f2 una legislazione per conferire la Medaglia d'Onore sulla Prima e sulla Seconda guerra mondiale agli eroi militari. Dioguardi fu sconfitto per la rielezione del 1988, dall'attivista liberale Nita Lowey.\nGli anni seguenti, Dioguardi fece una serie di campagne deludenti per ritornare al Congresso. Dioguardi vinse come repubblicano primario nel 1992, ma poi perse nell'elezione generale. Ancor peggio furono le corse del 1994 e del 1996, contro la repubblicana Sue Kelly ed il democratico Hamilton Fish V. Fece ulteriori tentativi anche nelle corse del 1998 e nel 2000, ma alla fine decise di ritirarsi durante la corsa.\nFuori dal congresso.\nDopo aver lasciato il Congresso nel 1989, Dioguardi istitu\u00ec una fondazione chiamata \"Verit\u00e0 al Governo\" (\"Truth In Government\"), che difende le riforme fiscali e federali.\nNello stesso anno, con il membro del congresso Tom Lantos, si rec\u00f2 in Albania, apportando aiuto contro il comunismo. Nell'agosto del 1990, Dioguardi persuase Bob Dole ed altri sei senatori americani a visitare alcune cittadine albanesi nel Kosovo. Nel settembre del 1996, ritorn\u00f2 ancora in Albania, insieme a Ben Gilman, dove s'incontro con il presidente albanese Sali Berisha per discutere sulla sicurezza e sui diritti dei cittadini greci dell'Albania meridionale. Nel giugno del 1997, Dioguardi condusse una delegazione ad esaminare le elezioni nazionali in Albania e, nell'agosto del 1998, si rec\u00f2 di nuovo sul posto per stimare la crisi umanitaria prodotta dalla guerra in Kosovo, alla richiesta del membro del congresso Dana Rohrabacher.\nCampagna congressuale, 2008.\nNel dicembre del 2006, Dioguardi espresse interesse nel correre ancora per il Congresso del 2008 contro John Hall, di recente rieletto. Il legislatore provinciale di Westchester, George Oros, dichiar\u00f2 la sua intenzione nello sfidare Dioguardi. Il 22 maggio 2008, Dioguardi si incontr\u00f2 con gli altri rappresentanti a Mahopac, nello stato di New York, per eleggere un candidato; fu Kieran Lalor a vincere con 347 voti, contro i 311 di Oros ed i 102 di DioGuardi."}
{"id": "2120570", "revid": "287204", "url": "https://it.wikipedia.org/wiki?curid=2120570", "title": "Ahmedabad Cantonment", "text": " \nAhmedabad Cantonment \u00e8 una suddivisione dell'India, classificata come \"cantonment board\", di 14.713 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 02' 52 N e 72\u00b0 36' 36 E.\nSociet\u00e0.\nEvoluzione demografica.\nAl censimento del 2001 la popolazione di Ahmedabad Cantonment assommava a 14.713 persone, delle quali 8.835 maschi e 5.878 femmine. I bambini di et\u00e0 inferiore o uguale ai sei anni assommavano a 1.716, dei quali 929 maschi e 787 femmine. Infine, coloro che erano in grado di saper almeno leggere e scrivere erano 11.877, dei quali 7.678 maschi e 4.199 femmine."}
{"id": "2120574", "revid": "188116", "url": "https://it.wikipedia.org/wiki?curid=2120574", "title": "Generazione del 27", "text": ""}
{"id": "2120575", "revid": "1812835", "url": "https://it.wikipedia.org/wiki?curid=2120575", "title": "Flaviano Lab\u00f2", "text": "Biografia.\nMentre ancora serviva nell'esercito venne notato dal direttore d'orchestra Antonino Votto, compiendo in seguito gli studi musicali con Ettore Campogalliani a Mantova e Renato Pastorino a Milano e debuttando nel 1954 al Teatro Municipale di Piacenza in \"Tosca\".\nDopo aver cantato in numerosi teatri in Italia, Europa e Sudamerica, il 29 novembre 1957 esord\u00ec al Metropolitan Opera di New York come protagonista de \"La forza del destino\"; nel teatro newyorchese si esib\u00ec per otto stagioni in altri tredici ruoli, fra cui Alfredo ne \"La traviata\", Manrico ne \"Il trovatore\", Radames in \"Aida\", per un totale di 62 rappresentazioni.\nNel 1959 fu Calaf in \"Turandot\" e Rodolfo ne \"La boh\u00e8me\" alla New York City Opera. Cant\u00f2 inoltre a San Francisco, Filadelfia, Houston e New Orleans. Sempre nel 1959 vi furono altri due importanti debutti, alla Royal Opera House di Londra e al Palais Garnier di Parigi, entrambi come Radames.\nEsord\u00ec alla Scala nel 1960 in \"Don Carlo\" (edizione che diede origine a un'incisione discografica) e fu presente in tutti i principali teatri italiani, tra cui Teatro dell'Opera di Roma, Maggio Musicale Fiorentino, Teatro Massimo di Palermo, Teatro La Fenice di Venezia, Arena di Verona. Fra gli altri importanti teatri esteri in cui cant\u00f2, la Staatsoper di Vienna, l'Opera di Zurigo, il Teatro Nacional de S\u00e3o Carlos di Lisbona, il Teatro Col\u00f3n di Buenos Aires.\nParticolarmente apprezzato nei ruoli eroici, nel suo repertorio figuravano anche Ernani, Macduff, il Rodolfo verdiano, Riccardo, Enzo, Turiddu. L'addio alle scene fu in \"Nabucco\" a Torino nel 1987. Mor\u00ec in un incidente automobilistico all'et\u00e0 di 64 anni."}
{"id": "2120578", "revid": "88740", "url": "https://it.wikipedia.org/wiki?curid=2120578", "title": "Borgonovo", "text": ""}
{"id": "2120585", "revid": "729019", "url": "https://it.wikipedia.org/wiki?curid=2120585", "title": "Aspergillosi broncopolmonare allergica", "text": "L'aspergillosi broncopolmonare allergica (ABPA) \u00e8 una condizione patologica che si manifesta in seguito ad una risposta immunitaria verso l\"'Aspergillus fumigatus\".\nFattori di rischio.\nCostituiscono fattore di rischio la presenza di asma (1-2% dei casi) e fibrosi cistica o mucoviscidosi (10% dei casi).\nDiagnosi.\nLa diagnosi dell'ABPA viene effettuata in presenza di determinati sintomi e segni clinici, fra cui:\nSintomatologia.\nSi manifestano febbre, dispnea, dolore toracico, diaforesi, formazione di pomfi ed eritema in seguito al test cutaneo.\nTerapia.\nIl trattamento si basa sulla somministrazione di corticosteroidi, insieme ad itraconazolo.\nPrognosi.\nCon l'allungarsi del trattamento il paziente diventa farmaco-dipendente, si possono mostrare distruzioni enfisematose e fibrosi polmonare."}
{"id": "2120588", "revid": "287204", "url": "https://it.wikipedia.org/wiki?curid=2120588", "title": "Alang", "text": " \nAlang \u00e8 una suddivisione dell'India, classificata come \"census town\", di 18.464 abitanti, situata nel distretto di Bhavnagar, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 25' 05 N e 72\u00b0 10' 24 E.\nSociet\u00e0.\nEvoluzione demografica.\nAl censimento del 2001 la popolazione di Alang assommava a 18.464 persone, delle quali 15.077 maschi e 3.387 femmine. I bambini di et\u00e0 inferiore o uguale ai sei anni assommavano a 1.224, dei quali 630 maschi e 594 femmine. Infine, coloro che erano in grado di saper almeno leggere e scrivere erano 11.469, dei quali 10.158 maschi e 1.311 femmine.\nLe demolizioni navali.\nLe spiagge di Alang sono note per il loro utilizzo come cantieri navali per la demolizione di navi di grandi dimensioni, operata prevalentemente senza l'ausilio di attrezzature adeguate ma solo mediante l'impiego di grandi quantit\u00e0 di manodopera. Queste attivit\u00e0, a causa dello sfruttamento della popolazione e dell'elevato inquinamento generato, sono state oggetto di denunce da parte di Greenpeace."}
{"id": "2120590", "revid": "1788047", "url": "https://it.wikipedia.org/wiki?curid=2120590", "title": "Flashpoint (serie televisiva)", "text": "Flashpoint \u00e8 una serie televisiva canadese, di genere azione-poliziesco, prodotta dal 2008 al 2012.\nLa serie, che segue le azioni di una \"squadra tattica d'elite\" della polizia metropolitana chiamata \"Strategic Response Unit\" (SRU), si ispira alla vera unit\u00e0 tattica della polizia di Toronto, \"Emergency Task Force\" (TPS), ricalcando le stesse modalit\u00e0 di risoluzione di situazioni estreme, stesso utilizzo della tecnologia, e persino stesso stile di uniformi. La serie \u00e8 caratterizzata da un'accurata post produzione delle riprese finalizzata ad accentuare i colori, con una tendenza al giallo, dando uno stile forte e riconoscibile al prodotto.\n\"Flashpoint\" \u00e8 stata trasmessa in prima visione in Canada da CTV. Negli Stati Uniti d'America \u00e8 stata trasmessa prima da CBS, e successivamente da Ion Television. In Italia la serie viene trasmessa sul satellite da AXN, mentre in chiaro \u00e8 stata trasmessa prima da Rai 3 e successivamente da Rai 4.\nEpisodi.\nIl 24 gennaio 2011, Ion Television ha annunciato di aver acquisito tutti i diritti della serie, nonch\u00e9 l'opzione di continuare in proprio la produzione. Un anno dopo, il 3 gennaio, l'emittente ha rinnovato la serie per una quinta stagione di 13 episodi; il 1\u00ba maggio 2012 la stessa Ion Television ha annunciato che la quinta stagione sarebbe stata l'ultima prodotta.\nLa suddivisione qui presentata \u00e8 quella adottata nelle edizioni home video della serie. Nel corso della produzione le emittenti che hanno trasmesso gli episodi, tra cui CTV e CBS, hanno utilizzato differenti suddivisioni."}
{"id": "2120594", "revid": "287204", "url": "https://it.wikipedia.org/wiki?curid=2120594", "title": "Ambaji", "text": " \nAmbaji \u00e8 una suddivisione dell'India, classificata come \"census town\", di 13.702 abitanti, situata nel distretto di Banaskantha, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 20' 12 N e 72\u00b0 49' 24 E.\nSociet\u00e0.\nEvoluzione demografica.\nAl censimento del 2001 la popolazione di Ambaji assommava a 13.702 persone, delle quali 7.294 maschi e 6.408 femmine. I bambini di et\u00e0 inferiore o uguale ai sei anni assommavano a 1.941, dei quali 1.043 maschi e 898 femmine. Infine, coloro che erano in grado di saper almeno leggere e scrivere erano 9.101, dei quali 5.444 maschi e 3.657 femmine."}
{"id": "2120595", "revid": "79520", "url": "https://it.wikipedia.org/wiki?curid=2120595", "title": "Nematelminto", "text": ""}
{"id": "2120596", "revid": "287204", "url": "https://it.wikipedia.org/wiki?curid=2120596", "title": "Andada (citt\u00e0)", "text": " \nAndada \u00e8 una suddivisione dell'India, classificata come \"census town\", di 13.506 abitanti, situata nel distretto di Bharuch, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 39' 54 N e 73\u00b0 02' 12 E.\nSociet\u00e0.\nEvoluzione demografica.\nAl censimento del 2001 la popolazione di Andada assommava a 13.506 persone, delle quali 7.309 maschi e 6.197 femmine. I bambini di et\u00e0 inferiore o uguale ai sei anni assommavano a 2.105, dei quali 1.150 maschi e 955 femmine. Infine, coloro che erano in grado di saper almeno leggere e scrivere erano 9.882, dei quali 5.678 maschi e 4.204 femmine."}
{"id": "2120597", "revid": "85053", "url": "https://it.wikipedia.org/wiki?curid=2120597", "title": "Kamal Edwan", "text": ""}
{"id": "2120598", "revid": "767487", "url": "https://it.wikipedia.org/wiki?curid=2120598", "title": "The Final Riot!", "text": "The Final Riot! \u00e8 un album dal vivo dei Paramore, pubblicato il 25 novembre 2008.\nIl CD+DVD contiene, oltre al concerto della band del 12 agosto 2008 tenutosi a Chicago, un documentario denominato \"40 Days of Riot!\".\nEdizione limitata.\nEsiste una versione limitata che contiene un libretto di 36 pagine, foto e contenuti bonus, una galleria fotografica nel DVD e il video ufficiale in esclusiva della canzone \"Let the Flames Begin\"."}
{"id": "2120600", "revid": "287204", "url": "https://it.wikipedia.org/wiki?curid=2120600", "title": "Anklav", "text": " \nAnklav \u00e8 una suddivisione dell'India, classificata come \"municipality\", di 19.805 abitanti, situata nel distretto di Anand, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 23' 29 N e 72\u00b0 59' 40 E.\nSociet\u00e0.\nEvoluzione demografica.\nAl censimento del 2001 la popolazione di Anklav assommava a 19.805 persone, delle quali 10.435 maschi e 9.370 femmine. I bambini di et\u00e0 inferiore o uguale ai sei anni assommavano a 2.727, dei quali 1.459 maschi e 1.268 femmine. Infine, coloro che erano in grado di saper almeno leggere e scrivere erano 12.324, dei quali 7.412 maschi e 4.912 femmine."}
{"id": "2120603", "revid": "86599", "url": "https://it.wikipedia.org/wiki?curid=2120603", "title": "Cratere Phrynia", "text": "Phrynia \u00e8 un cratere d'impatto presente sulla superficie di Titania, il maggiore dei satelliti di Urano, a 24,3\u00b0 di latitudine sud e 309,2\u00b0 di longitudine est. Il suo diametro \u00e8 di circa 35\u00a0km.\nIl cratere \u00e8 stato battezzato dall'Unione Astronomica Internazionale con riferimento ad un personaggio della tragedia shakespeariana \"Timone d'Atene\", \"Frione\", amante di \"Alcibiade\"."}
{"id": "2120604", "revid": "93556", "url": "https://it.wikipedia.org/wiki?curid=2120604", "title": "Fraticelli di Monte Malbe", "text": "I Fraticelli di Monte Malbe erano un ordine religioso fondato nel XIV secolo a Monte Malbe, presso Perugia, da Francesco di Niccol\u00f2 da Perugia e avente sede presso l'eremo di Santa Maria del Sasso di Montemalbe. L'ordine si diffuse in seguito ergendo eremi nei dintorni, come l'eremo dei Palazzi presso Olmo e l'eremo del Podere Seradino presso Migiana di Montemalbe; non solo in questo territorio, ma anche presso Sansepolcro (Vepre) e sul Monte Subasio, presso Assisi. Ai fraticelli \u00e8 anche riconosciuta la propriet\u00e0 di una cappella dedicata a S. Caterina, oggi inglobata nel Convento dei Frati Cappuccini di Montemalbe. Questi eremiti seguivano la regola di sant'Agostino e l'ordine fu approvato dai vescovi di Perugia e di Citt\u00e0 di Castello. Nel 1363 il vescovo di Perugia nomina come nuovo priore generale fra Liberato di Simone da Sansepolcro. L'ordine fu oggetto dell'inquisizione nel 1361-1362, che accus\u00f2 i fraticelli di eresia in quanto possedenti un testo sacro appartenente ad un altro ordine siciliano giudicato eretico. Il movimento perugino, sempre pi\u00f9 coinvolto nella vita politica locale degli ultimi decenni del XIV secolo (avevano supportato la fazione popolare dei Raspanti e forse avuto voce in capitolo nelle elezioni cittadine), avr\u00e0 fine violenta nel 1392, quando un manipolo di soldati, forse inviati dal Comune stesso, sacchegger\u00e0 il convento di Santa Maria del Sasso, uccidendo il priore e un novizio. La divisa dei \"fratres\" era costituita da una tonaca bianca ed un cappuccio grigio bluastro, probabilmente tinto con il guado (\"Isatis tinctoria\").\nL'esperienza dei fraticelli di Monte Malbe si caratterizza per il radicale atteggiamento pauperistico, in polemica opposizione con i Frati Minori, accusati di essersi allontanati dall'ideale delle origini: una pratica alquanto contraddittoria, in quanto i frati avevano diritto a numerosi vantaggi (il loro eremo era stato donato dal Comune ed era regolarmente sovvenzionato) e probabilmente praticavano la commenda (come testimoniano le attivit\u00e0 di estrazione del \"marmo nero di Toppo Tanella\" adiacenti all'eremo). Ai fraticelli di Montemalbe \u00e8 anche attribuito un libro di accuse religiose, noto nella letteratura antica come \"Liber fraticellorum perusinorum,\" in cui l'ordine muove accuse di diversa natura contro i Francescani, anch'essi avente sede nel vicino podere della Carpaneta, oggi totalmente irriconoscibile e inglobato in una residenza privata di Montemalbe.\nBibliografia.\nA. Czortek, \"A servizio dell'altissimo creatore. Aspetti di vita eremitica tra Umbria e Toscana nei secoli XIII-XIV\", Assisi, Edizioni Porziuncola, 2010. ISBN 978-88-270-0695-5\nU. Nicolini, \"Scritti di Storia\", Edizioni E.S.I., Napoli, 1998"}
{"id": "2120606", "revid": "287204", "url": "https://it.wikipedia.org/wiki?curid=2120606", "title": "Ascesa e declino delle grandi potenze", "text": "Ascesa e declino delle grandi potenze \u00e8 un saggio sul pensiero politico dell'et\u00e0 moderna, scritto da Paul Kennedy e pubblicato nel 1987.\nL'autore prende in considerazione il periodo di tempo compreso tra il 1500 ed il 1980, studiando i mutamenti economico-tecnologici che hanno caratterizzato la nascita, lo sviluppo e il declino delle potenze mondiali di questi secoli.\nDall'epoca pre-industriale a quella post-industriale, Paul Kennedy studia il rapporto tra le risorse economiche delle pi\u00f9 grandi potenze e le loro spese per la difesa militare. Secondo Kennedy, quando il bilancio militare ha superato le risorse dell'economia, si \u00e8 sempre verificata quella costante che conduce dall'ascesa al declino della Potenza.\nNell'epilogo viene illustrato lo stato di salute delle attuali potenze economico-militari: (Stati Uniti, Cina, Giappone, Russia ed Unione europea) all'anno 1980; offre spunti di riflessione ed analisi sul futuro delle stesse nel ventunesimo secolo.\nMappe e tabelle.\nIl libro contiene dodici mappe e quarantanove tabelle per guidare il lettore nella comprensione del testo. \nRiconoscimenti.\nIl libro \u00e8 stato insignito del prestigioso Wolfson History Prize e del Premio Acqui Storia."}
{"id": "2120608", "revid": "287204", "url": "https://it.wikipedia.org/wiki?curid=2120608", "title": "Atul", "text": " \nAtul \u00e8 una suddivisione dell'India, classificata come \"census town\", di 5.356 abitanti, situata nel distretto di Valsad, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 20\u00b0 31' 44 N e 72\u00b0 56' 28 E.\nSociet\u00e0.\nEvoluzione demografica.\nAl censimento del 2001 la popolazione di Atul assommava a 5.356 persone, delle quali 2.821 maschi e 2.535 femmine. I bambini di et\u00e0 inferiore o uguale ai sei anni assommavano a 470, dei quali 247 maschi e 223 femmine. Infine, coloro che erano in grado di saper almeno leggere e scrivere erano 4.508, dei quali 2.494 maschi e 2.014 femmine."}
{"id": "2120610", "revid": "287204", "url": "https://it.wikipedia.org/wiki?curid=2120610", "title": "Anklesvar INA", "text": "Anklesvar INA \u00e8 una citt\u00e0 dell'India di 16.288 abitanti, situata nel distretto di Bharuch, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone). L'acronimo INA sta per Industrial Notified Area (\"Area Industriale Pianificata\").\nSociet\u00e0.\nEvoluzione demografica.\nAl censimento del 2001 la popolazione di Anklesvar INA assommava a 16.288 persone, delle quali 8.803 maschi e 7.485 femmine. I bambini di et\u00e0 inferiore o uguale ai sei anni assommavano a 2.294, dei quali 1.288 maschi e 1.006 femmine. Infine, coloro che erano in grado di saper almeno leggere e scrivere erano 12.705, dei quali 6.997 maschi e 5.708 femmine."}
{"id": "2120612", "revid": "120302248", "url": "https://it.wikipedia.org/wiki?curid=2120612", "title": "Gilberto di Gembloux", "text": "Fu abate di Florennes dal 1187 e quindi di Gembloux dal 1194.\nDelle sue opere si ricordano una \"Vita di santa Ildegarda\", una biografia di san Martino e un nutrito epistolario."}
{"id": "2120618", "revid": "1418004", "url": "https://it.wikipedia.org/wiki?curid=2120618", "title": "Wolfson History Prize", "text": "Il Wolfson History Prize \u00e8 un premio letterario.\nIstituito nel 1972 dalla Wolfson Foundation e formalmente noto col nome di \"Wolfson Literary Awards\", \u00e8 un premio letterario assegnato annualmente ad opere per il grande pubblico che promuovono e incoraggiano standard di eccellenza in ambito storico.\nLe opere considerate per il premio devono essere state pubblicate in Gran Bretagna e gli autori avere cittadinanza britannica al momento dell'assegnazione."}
{"id": "2120633", "revid": "1707789", "url": "https://it.wikipedia.org/wiki?curid=2120633", "title": "Reggie Lewis", "text": "Carriera.\nIn carriera ha segnato una media di 17,6 punti a gara da professionista, nelle ultime due stagioni ai Celtics \u00e8 arrivato ad una media di 20,8 punti. La maglia numero 35 \u00e8 stata ritirata in sua memoria dopo l'improvvisa scomparsa a soli 27 anni. Oltre a lui solo Ed Macauley ha avuto il suo numero ritirato senza aver vinto il titolo NBA con Boston.\nNato a Baltimora, Lewis ha frequentato il liceo alla Dunbar High School, dove ha avuto come compagni altri futuri giocatori NBA come Muggsy Bogues, David Wingate e Reggie Williams. La stagione 1981-82 i suoi Dunbar Poets finiscono con un record di 29-0 e l'anno successivo chiudono 31-0 venendo classificati al primo posto nazionale nel ranking stilato da USA Today. Lewis \u00e8 passato poi alla Northeastern University di Boston. Il suo numero \u00e8 stato ritirato e appeso alla Matthews Arena.\nHa partecipato una volta all'All-Star Game ad Orlando, Florida nel 1992. In quindici minuti giocati ha segnato sette punti e catturato quattro rimbalzi.\nDurante la preparazione nell'off-season del 1993 alla Brandeis University di Waltham, Massachusetts, \u00e8 stato stroncato da un attacco cardiaco all'et\u00e0 di 27 anni. Nei mesi precedenti aveva gi\u00e0 avuto dei problemi cardiaci, compreso un collasso durante una partita di play-off con gli Charlotte Hornets, e la causa della sua morte \u00e8 stata in seguito attribuita ad una cardiomiopatia ipertrofica.\nDopo la sua morte \u00e8 stato aperto a Roxbury, Massachusetts il Reggie Lewis Track and Athletic Center. Il centro \u00e8 stato finanziato parzialmente da Lewis e spesso ospita importanti gare di atletica oltre agli incontri casalinghi di pallacanestro del Roxbury Community College."}
{"id": "2120638", "revid": "124697401", "url": "https://it.wikipedia.org/wiki?curid=2120638", "title": "Gilberto di Limerick", "text": "Cerc\u00f2, senza successo, di applicare in Irlanda la liturgia romana.\nDi lui si conosce l'opera \"De statu ecclesiae\".\nViene celebrato il 4 febbraio."}
{"id": "2120639", "revid": "104458", "url": "https://it.wikipedia.org/wiki?curid=2120639", "title": "Brittonici", "text": ""}
{"id": "2120645", "revid": "1305772", "url": "https://it.wikipedia.org/wiki?curid=2120645", "title": "Gilberto (disambigua)", "text": ""}
{"id": "2120659", "revid": "110157", "url": "https://it.wikipedia.org/wiki?curid=2120659", "title": "Ubuntu Mobile", "text": "Ubuntu Mobile Internet Device Edition, in breve Ubuntu Mobile \u00e8 stata una distribuzione Ubuntu pianificata per essere eseguita su piattaforme Intel portatili che saranno computer x86 portatili basate sul processore Atom, \ncon Hildon di GNOME come Interfaccia grafica.\nA giugno 2008 \u00e8 stata pubblicata Ubuntu MID 8.4 mentre la 9.10 Alpha 6 (final release) del 17 settembre 2009 \u00e8 stata l'ultima pubblicata; il progetto \u00e8, ad ora, chiuso.\n\"Ubuntu Mobile\" \u00e8 stata assorbita e confluita nella \"distribuzione principale di Ubuntu\".\nCaratteristiche.\nSecondo Canonical Ltd si prefiggeva una forte esperienza Web 2.0, quindi: email, browser, videocamera, Voip, messaggistica istantanea, GPS, blog, tv digitale, giochi, contatti, calendario e appuntamenti.\nUbuntu Mobile fu pensata per essere utilizzabile tramite interfaccia tattile.\nUbuntu Netbook Edition.\nUbuntu Netbook Edition \u00e8 stato un sistema operativo basato su Ubuntu Mobile e progettato specificatamente per i portatili."}
{"id": "2120667", "revid": "22475", "url": "https://it.wikipedia.org/wiki?curid=2120667", "title": "Ubuntu Netbook Edition", "text": "Ubuntu Netbook Edition (UNE, in precedenza conosciuta come Ubuntu Netbook Remix) \u00e8 stata una distribuzione ufficiale di Ubuntu prodotta da Canonical Ltd e rivolta specificatamente ai netbook e ottimizzata per quelli che usano processori Intel Atom.\nSi basava sulla distribuzione Ubuntu Desktop Edition, ma aggiungeva un raccoglitore di finestre e un lanciatore di applicazioni ottimizzato per i portatili.\nCanonical Ltd sta collaborando con il progetto Moblin (Mobile Linux Internet) per ottimizzare lo sviluppo anche su hardware con bassi requisiti e per assicurare una pi\u00f9 lunga durata della batteria.\nDalla versione 11.04, Ubuntu Netbook Edition non viene pi\u00f9 pubblicata essendo da quel momento confluita ed assorbita nella distribuzione principale in quanto Unity \u00e8 l'interfaccia grafica predefinita di Ubuntu 11.04.\nInstallazione.\nUbuntu Netbook Edition pu\u00f2 essere installato in diversi modi:\nComponenti.\nI pacchetti che compongono la Ubuntu Netbook Edition comprendono:\nSpecifiche.\nRequisiti minimi di sistema;\nUbuntu Netbook Edition si installa e funziona correttamente sull'originale Asus EeePC con processore Celeron M a 900\u00a0MHz ma le prestazioni sono peggiori rispetto ai netbook basati su Atom.\nApplicazioni.\nStandard.\nL'installazione standard prevede i seguenti software:\nComputer.\nEcco una lista di netbook commercializzati con gi\u00e0 installato Ubuntu Netbook Edition:"}
{"id": "2120669", "revid": "767487", "url": "https://it.wikipedia.org/wiki?curid=2120669", "title": "Claude Schnell", "text": ""}
{"id": "2120670", "revid": "339392", "url": "https://it.wikipedia.org/wiki?curid=2120670", "title": "3\u00b0 Reggimento Paracadutisti di Fanteria di Marina", "text": ""}
{"id": "2120675", "revid": "2232024", "url": "https://it.wikipedia.org/wiki?curid=2120675", "title": "Lamniformes", "text": "L'ordine dei Lamniformi (Lamniformes) comprende 7 famiglie e 16 specie di squali, mostrano sovente delle caratteristiche morfologiche e comportamentali molto diverse tra loro. Comprende squali dal corpo fusiforme. Alcune specie sono pericolose per l'uomo, soprattutto quelli della famiglia \"Lamnidae\" che comprende lo squalo bianco.\nClassificazione.\nFamiglia Odontaspididae\nFamiglia Mitsukurinidae\nFamiglia Pseudocarchariidae\nFamiglia Megachasmidae\nFamiglia Alopiidae\nFamiglia Cetorhinidae\nFamiglia Lamnidae\nFamiglia Aquilolamnidae"}
{"id": "2120677", "revid": "984922", "url": "https://it.wikipedia.org/wiki?curid=2120677", "title": "Moblin", "text": "Moblin \u00e8 un sistema operativo open source, abbandonato, che si focalizza sullo sviluppo di applicativi per Dispositivi internet portatili (MID, Mobile Internet Device) e altre nuove categorie di dispositivi come netbook e notbook.\nIntel lanci\u00f2 il sito Moblin.org nel luglio 2007 e ha significativamente aggiornato il sito nell'aprile 2008 con il lancio della famiglia di processori Intel Atom all'Intel Developer Forum di Shanghai.\nA settembre 2009 \u00e8 uscita la versione Moblin 2.0.\nComponenti essenziali per un sistema operativo Linux portatile:"}
{"id": "2120682", "revid": "307923", "url": "https://it.wikipedia.org/wiki?curid=2120682", "title": "Daniel-Lesur", "text": ""}
{"id": "2120684", "revid": "2373", "url": "https://it.wikipedia.org/wiki?curid=2120684", "title": "Isurus oxyrinchus", "text": "Il mako (\"Isurus oxyrinchus\" ), conosciuto comunemente come squalo mako, mako pinna corta od ossirina, \u00e8 un grande squalo appartenente alla famiglia Lamnidi.\nDistribuzione e habitat.\nIl suo habitat naturale \u00e8 costituito dalle acque tropicali e subtropicali. Nel mar Mediterraneo \u00e8 presente ma raro.\nDescrizione.\nPossiede pinna caudale quasi simmetrica, caratteristica tipica della famiglia Lamnidi; pinne pettorali piccole per diminuire l'attrito; pinna dorsale rigida per stabilizzare l'assetto; corpo cilindrico con scanalature per un'andatura filante; naso appuntito per fendere meglio l'acqua; fessure branchiali ampie per trattenere maggiore quantit\u00e0 di ossigeno; sangue caldo per aumentare la potenza e la resistenza.\nImprevedibile negli attacchi, sfrutta la sua accelerazione bruciante per catturare prede veloci come tonni e pesce azzurro.\n\u00c8 una delle poche specie di squalo che, come lo squalo bianco o lo squalo pinna nera del reef, sono in grado di effettuare il \"breaching\", ovvero di saltare fuori dall'acqua, anche ben oltre la lunghezza del proprio corpo: nel caso specifico, il mako pu\u00f2 elevarsi, balzando, persino a 7 metri d'altezza dalla superficie.\nAlimentazione.\nSi nutre di pesce azzurro e calamari. Non di rado attacca anche pesci di grosse dimensioni (fra cui il marlin e il pesce spada)."}
{"id": "2120687", "revid": "287204", "url": "https://it.wikipedia.org/wiki?curid=2120687", "title": "Lagopus lagopus scoticus", "text": "La pernice bianca scozzese (Lagopus lagopus scoticus) \u00e8 una sottospecie della pernice bianca nordica."}
{"id": "2120688", "revid": "339392", "url": "https://it.wikipedia.org/wiki?curid=2120688", "title": "Serra Morenica", "text": ""}
{"id": "2120693", "revid": "767487", "url": "https://it.wikipedia.org/wiki?curid=2120693", "title": "Luca Drudi", "text": "Pilota versatile, negli anni ha vinto campionati con ogni tipo di auto: monoposto, turismo, Gran Turismo e prototipi.\nCarriera.\nInizia la propria carriera con le gare di karting nel 1980 dove, distinguendosi, ottiene la possibilit\u00e0 di esordire nell'automobilismo.\nDa rimarcare le vittorie di classe alla 24 ore di Le Mans nel:\nNel 2000 vince la classe GT alla 24 ore di Daytona su Porsche.\nOttiene vittorie nei principali campionati Gran Turismo e nel 2006 si aggiudica il campionato asiatico Gran Turismo al volante di una Ferrari."}
{"id": "2120696", "revid": "339392", "url": "https://it.wikipedia.org/wiki?curid=2120696", "title": "Collina della Serra", "text": ""}
{"id": "2120705", "revid": "767487", "url": "https://it.wikipedia.org/wiki?curid=2120705", "title": "Craig Goldy", "text": " \nNato a San Diego, California, prima di ottenere fama mondiale per il suo ruolo di chitarrista con Ronnie James Dio, milita in diverse band tra le quali i Giuffria e i Rough Cutt, in questi ultimi prende il posto di Jake E. Lee, che in quel periodo viene reclutato come chitarrista di Ozzy Osbourne. Sempre con i Rough Cutt registra un demo prodotto da Ronnie James Dio.\nCon Dio suona nell'album 'Dream Evil' e nel precedente album live, ma ben presto per motivi sconosciuti lascia la band. In seguito torner\u00e0 a suonare con Dio nel 2000 sull'album 'Magica' e il successivo tour, inizia a anche a registrare il successivo \"Killing the Dragon\", ma per motivi familiari \u00e8 costretto a lasciare nuovamente il gruppo e viene rimpiazzato da Doug Aldrich. Ritorna quindi per la terza volta alla corte di Ronnie James Dio per le registrazioni del suo ultimo album in studio \"Master of the Moon\" del 2004.\nNel febbraio 2008 si unisce alla storica band Budgie per il loro tour australiano.\nNel 2011 entra a far parte della super-band tributo a Ronnie James Dio \"Dio Disciples\" assieme a Simon Wright, Rudy Sarzo, Scott Warren e l'ex Judas Priest Tim \"Ripper\" Owens."}
{"id": "2120712", "revid": "1543377", "url": "https://it.wikipedia.org/wiki?curid=2120712", "title": "Thinocori", "text": "I Thinocori sono un sottordine di Charadriiformes a cui appartengono jacane, beccacce dorate, tinocori e l'emipode dal collare. Sono uccelli di piccole-medie dimensioni legati agli ambienti umidi dell'entroterra. Si nutrono prevalentemente di piccoli invertebrati o di semi.\nFamiglie.\nI Thinocori sono suddivisi in quattro famiglie:"}
{"id": "2120713", "revid": "1573940", "url": "https://it.wikipedia.org/wiki?curid=2120713", "title": "Lamna ditropis", "text": "Lo smeriglio del Pacifico (Lamna ditropis ), conosciuto maggiormente come squalo salmone, \u00e8 uno squalo della famiglia Lamnidae distribuito nelle acque fredde dell'Oceano Pacifico settentrionale, dall'Alaska al Mare di Bering fino al Giappone. L'habitat \u00e8 rappresentato dalle acque della zona pelagica, dalla superficie ai 200 metri di profondit\u00e0.\nDescrizione.\nGli adulti possono raggiungere i 3 metri di lunghezza ed i 250\u00a0kg di peso, nonostante siano stati pescati esemplari pi\u00f9 grandi. Le dimensioni delle femmine sono generalmente maggiori rispetto a quelle dei maschi. La colorazione dorsale varia dal nero al grigio-bluastro, mentre il ventre \u00e8 bianco. Attivo, veloce e aggressivo, lo squalo salmone \u00e8 un predatore perfettamente adattato al proprio habitat grazie alla cosiddetta \"rete mirabilis\", una griglia di vene e vasi sanguigni che gli consente di alzare fino a 10\u00a0\u00b0C la temperatura corporea. Si nutre principalmente di pesci come tonni, aringhe e salmoni (da qui il nome anglosassone \"salmon shark\").\n\u00c8 una specie ovovivipara e le femmine (che raggiungono la maturit\u00e0 sessuale intorno agli 8 anni di vita) danno alla luce dai 2 ai 6 piccoli dopo una gestazione di 9 mesi.\nSebbene questo squalo non faccia parte del commercio legato a carne e pinne, viene spesso catturato accidentalmente dai pescatori di salmoni e dai praticanti della pesca sportiva."}
{"id": "2120715", "revid": "394", "url": "https://it.wikipedia.org/wiki?curid=2120715", "title": "American Garage", "text": "American Garage \u00e8 un album del Pat Metheny Group registrato e pubblicato nel 1979.\nSecondo album del gruppo, \u00e8 stato nominato miglior album dell'anno da New York Jazz Awards. \u00c8 il disco che ha portato effettivamente al successo il gruppo di Pat Metheny.\nClassifica.\nAlbum"}
{"id": "2120716", "revid": "486946", "url": "https://it.wikipedia.org/wiki?curid=2120716", "title": "Whinsec", "text": ""}
{"id": "2120719", "revid": "228587", "url": "https://it.wikipedia.org/wiki?curid=2120719", "title": "Moda cyberpunk", "text": ""}
{"id": "2120720", "revid": "2232024", "url": "https://it.wikipedia.org/wiki?curid=2120720", "title": "Pseudocarcharias kamoharai", "text": "Lo squalo coccodrillo (Pseudocarcharias kamoharai ) \u00e8 l'unica specie conosciuta della famiglia degli Pseudocarcaridi. Si tratta di squali \"rari\", dato che vivono in profondit\u00e0 sono poco osservabili e poco conosciuti.\nHabitat e diffusione.\nLo squalo coccodrillo \u00e8 diffuso soprattutto in tutto l'Oceano Pacifico, nell'Oceano Atlantico orientale e nell'Oceano Indiano nord-occidentale. Lo si trova quasi sempre al largo, lontano dalle coste a 600 metri di profondit\u00e0 , anche se qualche volta \u00e8 stato avvistato vicino alla riva.\nDescrizione.\nQuesto piccolo squalo, poco conosciuto, ha la lunghezza media di 1,1 metro e un peso non ancora registrato. Presenta una forma cilindrica ed \u00e8 una delle specie oceaniche. Questo squalo \u00e8 chiamato anche \"coccodrillo\" poich\u00e9 ha il muso pronunciato, con grandi denti e, per afferrare la preda, pu\u00f2 protendere le mascelle molto in avanti. Si sposta in senso verticale, durante la notte, seguendo le prede verso la superficie, e tornando poi a inabissarsi. I suoi grandi occhi gli permettono di vedere anche in condizioni di scarsa luminosit\u00e0. Come altre specie di squali, gli embrioni dello squalo coccodrillo praticano il cannibalismo quando sono all'interno dell'utero materno, mangiandosi tra loro prima della nascita. In genere sopravvivono solo 2 piccoli per utero che, normalmente riescono a completare il loro sviluppo.\nCaratteristica \u00e8 la presenza nel corpo (pi\u00f9 precisamente \u00e8 un liquido che viene secreto dal fegato) di squalene, un olio con il quale aumenta la propria capacit\u00e0 di galleggiare.\nAlimentazione.\n\u00c8 carnivoro e si nutre sia di pesci pi\u00f9 piccoli che di invertebrati marini.\nReperti museali in Italia.\nL'unico reperto musealizzato in Italia ascritto a questa specie \u00e8 una mandibola di 105x136 mm proveniente dall'Isola di Jolo (Filippine) esposta presso la Galleria nazionale dei Selachoidei.\nConservazione.\nNon esiste una pesca mirata a questa specie ma \u00e8 un comune bycatch nella pesca con i palamiti ai tonni e al pesce spada ma sembra che le ferite prodotte dagli ami siano mortali solo in una piccola percentuale dei casi. Queste catture accidentali possono in futuro sollevare qualche preoccupazione per la conservazione della specie. In ogni caso la Lista rossa IUCN classifica questa specie come \"a rischio minimo\"."}
{"id": "2120727", "revid": "1318658", "url": "https://it.wikipedia.org/wiki?curid=2120727", "title": "Canon EOS-1D Mark III", "text": "La Canon EOS EOS-1D Mark III \u00e8 una fotocamera reflex digitale (DSLR) professionale presentata da Canon il 22 febbraio 2007, non pi\u00f9 prodotta.\nPresentata al pubblico nel febbraio 2007 ha iniziato ad essere distribuita ad aprile dello stesso anno. Premiata dal TIPA come miglior fotocamera D-SRL professionale del 2007. Caratterizzata come tutte le serie 1, dall'essere tropicalizzata, La macchina presenta infatti 76 guarnizioni ed \u00e8 garantita per poter essere usata senza problemi in un campo di temperature che va da 0 a pi\u00f9 di 45 gradi Celsius. \u00c8 stata sostituita dalla EOS-1D Mark IV.\nFunzioni personalizzate (Custom functions\u00a0\u2013C. Fn).\nLa 1D Mark III dispone di 57 funzioni personalizzate (\"Custom functions\", abbreviate in C. Fn), tramite le quali \u00e8 possibile personalizzare il comportamento della fotocamera nelle varie situazioni di scatto. Tali funzioni sono organizzate in quattro categorie, indicati con numeri romani (da I a IV), relativi alle varie personalizzazioni possibili. Per sfruttare appieno le caratteristiche della 1D Mark III \u00e8 necessario conoscere queste funzioni e comprendere qual \u00e8 l'effetto delle varie impostazioni possibili sul comportamento della macchina fotografica.\n\u00c8 fondamentale notare che, nonostante l'esistenza di vari settaggi suggeriti dalla stessa Canon o da altre fonti per le varie situazioni di scatto, le funzioni personalizzate sono caratterizzate in base all'uso che si fa della fotocamera. L'utente e il suo comportamento nelle varie situazioni di scatto, insieme alla sua esperienza, deve essere in grado di trovare le funzioni personalizzate pi\u00f9 utili al suo particolare modo di fotografare. Le varie funzioni personalizzate possono determinare da sole il comportamento della fotocamera in alcune situazioni di scatto oppure necessitano e/o possono essere combinate con altre funzioni per portare al cambiamento del comportamento della macchina fotografica.\nAuto focus/Drive.\nDi particolare interesse sono le funzioni personalizzate relative all'Auto focus/Drive. La Canon 1D Mark III integra un sistema di autofocus (AF) rinnovato e con un diverso comportamento rispetto ai precedenti modelli.\nSensibilit\u00e0 inseguimento AF AI Servo.\nConsente di selezionare uno tra cinque possibili valori di sensibilit\u00e0 (da -2 a +2 escluso lo 0) nell'agganciare un nuovo soggetto dell'autofocus in modalit\u00e0 AI-Servo. Il settaggio non influisce sulla velocit\u00e0 con cui l'autofocus segue un soggetto agganciato ma determina solamente la velocit\u00e0 con cui la fotocamera sposta l'autofocus da un soggetto ad un altro. Conseguentemente un settaggio basso far\u00e0 s\u00ec che la fotocamera si metta ad attendere un lasso di tempo elevato prima di cercare un nuovo soggetto quanto il soggetto principale non risulta pi\u00f9 agganciato. Un settaggio basso \u00e8 quindi utile quando si vuole che l'autofocus resti fisso sul primo soggetto che si \u00e8 inquadrato. Per esempio: nuotatore che va sott'acqua e riemerge per respirare (stile rana). In questo esempio l'autofocus \u201cattender\u00e0\u201d che il nuotatore riemerga senza cercare di mettere a fuoco l'acqua.\nUn settaggio alto/molto alto (valore +1 o +2) generalmente non \u00e8 mai raccomandato. Nelle varie guide disponibili nei link indicati in questa voce non viene mai suggerito di usare un settaggio maggiore di 0.\nPriorit\u00e0 prima/seconda immagine AF AI Servo.\nConsente di scegliere il comportamento della fotocamera in caso di scatto a raffica relativamente al dare la priorit\u00e0 alla velocit\u00e0 di scatto o alla precisione della messa a fuoco. \u00c8 generalmente consigliabile lasciare l'impostazione predefinita (valore 0) che consente alla 1D Mark III di mettere a fuoco il soggetto sia per il primo scatto sia per tutta la raffica prima di scattare effettivamente la foto. Il valore 1 consente alla fotocamera di mettere a fuoco il soggetto per il primo scatto e poi di dare priorit\u00e0 alla velocit\u00e0 della raffica, ed \u00e8 utile se si vuole fotografare un soggetto molto veloce che non cambier\u00e0 bruscamente di posizione come uno corridore o un ciclista o altri soggetti veloci che seguono una traiettoria definita ed intuibile dal fotografo.\nProblema nel funzionamento dell'AF (autofocus) in modalit\u00e0 Servo (inseguimento).\nLa stessa Canon ha ammesso che una serie limitata di modelli di 1D Mark III hanno un problema con il dispositivo di AF quanto la fotocamera viene usata in modalit\u00e0 AF Servo, in particolare con un sub mirror, che pu\u00f2 essere cambiato per portare la fotocamera a funzionare perfettamente. Il problema dell'AF riguarda solo alcune fotocamere, in particolare quelle con seriale da 501001 a 546561 (non tutte le fotocamere con seriale di questo tipo presentano necessariamente il problema). Attualmente il problema dell'AF della 1D Mark III sembra essere risolto e l'azienda produttrice ha dichiarato la 1D Mark III come la migliore macchina fotografica AF da essa mai prodotta."}
{"id": "2120733", "revid": "1543377", "url": "https://it.wikipedia.org/wiki?curid=2120733", "title": "Charadrii", "text": "I Charadrii sono un sottordine di Charadriiformes a cui appartengono avocette, cavalieri d'Italia, pivieri, pavoncelle, beccacce di mare e il becco d'ibis.\nTassonomia.\nI Charadrii sono suddivisi in sei famiglie:"}
{"id": "2120734", "revid": "125181354", "url": "https://it.wikipedia.org/wiki?curid=2120734", "title": "James Wan", "text": "\u00c8 famoso soprattutto per aver creato e diretto numerosi film horror, dando il via a saghe di grande successo, come quelle di \"Saw, Insidious\" e \"The Conjuring\".\nBiografia.\nNato in Malaysia da etnia cinese, Wan \u00e8 cresciuto in Australia, dapprima a Perth e poi a Melbourne, dove ha frequentato Media al Royal Melbourne Institute of Technology, laureandosi nel 1998. A Melbourne stringe amicizia con Leigh Whannell, che sar\u00e0 interprete e sceneggiatore di alcuni film della saga, dei quali Wan sar\u00e0 produttore. \nIl suo nome \u00e8 legato alla saga di film horror \"Saw\", del quale ha diretto un primo cortometraggio nel 2004 come prova, per poi dirigere nello stesso anno il primo capitolo della saga, \"Saw - L'enigmista\". A luglio 2009 \u00e8 stato ufficializzato che Wan diriger\u00e0 e si occuper\u00e0 della sceneggiatura della trasposizione cinematografica della serie di videogiochi \"Castlevania. \"Nel 2010 dirige \"Insidious,\" pellicola horror con protagonisti Patrick Wilson, Rose Byrne, Barbara Hershey e Lin Shaye che si rivela un grande successo e alla quale seguiranno un sequel e due prequel.\nNel 2013 dirige \"L'evocazione - The Conjuring\", primo capitolo di una saga di genere horror di grande successo di pubblico e critica. Protagonisti della pellicola sono Vera Farmiga e Patrick Wilson. Nello stesso anno \u00e8 il regista di \"Oltre i confini del male - Insidious 2\", secondo capitolo della saga iniziata con \"Insidious\". Gli altri film della saga saranno diretti da altri registi. Il 10 aprile 2013 il regista Justin Lin annuncia la volont\u00e0 di lasciare la serie \"Fast &amp; Furious\", rendendo noto anche che sar\u00e0 Wan a dirigere \"Fast &amp; Furious 7\", film uscito nell'aprile 2015 e rivelatosi un grande successo di critica e di pubblico, diventando il sesto film di maggior incasso della storia del cinema. \nNel 2016 dirige \"The Conjuring - Il caso Enfield\", secondo capitolo dedicato alle indagini paranormali della coppia Ed e Lorraine Warren. Ad interpretare la coppia sono sempre Vera Farmiga e Patrick Wilson. Il 2 maggio 2017 iniziano le riprese di \"Aquaman\", sesto film del DC Extended Universe con Jason Momoa come protagonista, uscito il 7 dicembre 2018 in Cina, il 21 dicembre 2018 in America e il 1\u00ba gennaio 2019 in Italia.\nNel 2019 annuncia di aver avviato la produzione di una serie tv su Dylan Dog, una co-produzione tra la sua societ\u00e0 Atomic Monster e la Sergio Bonelli Editore. Wan ha dichiarato che per Bonelli Entertainment, la divisione che sviluppa i progetti cinematografici e televisivi basati sui personaggi della Sergio Bonelli Editore, i produttori esecutivi saranno Vincenzo Sarno e Giovanni Cova (QMI), con la supervisione di Michele Masiero e Simone Airoldi, mentre invece per Atomic Monster, i produttori esecutivi saranno James Wan stesso e Michael Clear, con la supervisione di Rob Hackett."}
{"id": "2120736", "revid": "1573940", "url": "https://it.wikipedia.org/wiki?curid=2120736", "title": "Chionidi", "text": "I Chionidi sono un sottordine di uccelli Charadriiformes a cui appartengono chioni, occhioni e il piviere di Magellano.\nTassonomia.\nI Chionidi sono suddivisi in tre famiglie:"}
{"id": "2120740", "revid": "159980", "url": "https://it.wikipedia.org/wiki?curid=2120740", "title": "Recurvirostridi", "text": ""}
{"id": "2120747", "revid": "35692", "url": "https://it.wikipedia.org/wiki?curid=2120747", "title": "Wall e", "text": ""}
{"id": "2120750", "revid": "767487", "url": "https://it.wikipedia.org/wiki?curid=2120750", "title": "Le mele di Adamo", "text": "Le mele di Adamo (\"Adams \u00e6bler\") \u00e8 un film del 2005 diretto da Anders Thomas Jensen.\nIl film, sceneggiato dallo stesso regista, narra una storia di riabilitazione intrecciata con vicende di sapore biblico, che fanno esplicitamente riferimento al \"Libro di Giobbe\".\nTrama.\nAdam \u00e8 un neonazista che, scontata una pena detentiva, prima di tornare definitivamente in libert\u00e0, deve trascorrere un periodo di riabilitazione presso la parrocchia tenuta dal pastore protestante Ivan. La parrocchia ha gi\u00e0 due ospiti: Gunnar, un ex tennista alcolizzato e Khalid, un arabo fondamentalista rapinatore.\nNel problematico colloquio introduttivo, Ivan strappa ad uno strafottente Adam un unico e semplice obiettivo che dar\u00e0 senso alla sua permanenza in quel luogo: cucinare una torta di mele. Per fare questo dovr\u00e0 badare al melo che \u00e8 nel giardino della parrocchia, fin quando di l\u00ec a poche settimane, i suoi frutti non saranno pronti per essere utilizzati.\nAdam \u00e8 nauseato dalla generosit\u00e0 e dalla fiducia nel prossimo di Ivan e si accorge presto che i suoi coinquilini che il pastore gli aveva dipinto come riabilitati, sono ancora totalmente schiavi delle loro debolezze.\nUna serie di strani avvenimenti sembra voler segnare negativamente il destino della torta di Adam. Infatti il forno della cucina della canonica subisce continui incidenti, mentre il melo \u00e8 prima attaccato dai corvi, poi dai vermi e, infine, sventrato e bruciato da un fulmine.\nParallelamente alle sventure dell'albero di mele, Adam conosce meglio il pastore, venendo a sapere della sua sfortunatissima esistenza. La madre mor\u00ec dopo il suo parto, il padre ne abus\u00f2 sin da piccolo assieme alla sorella, poi morta in un tragico incidente. La moglie, dalla quale ha avuto un figlio spastico e paraplegico, si \u00e8 suicidata poco dopo il parto dello stesso. Ora lui ha un enorme tumore inoperabile al cervello che lo porter\u00e0 presto a morte certa.\nMa la cosa che indispettisce Adam \u00e8 che Ivan neghi l'evidenza di queste sventure, rendendosi perfino ridicolo, specie quando parla normalmente del povero figlio, in realt\u00e0 penosamente immobilizzato su una carrozzina.\nScoperto che Ivan va in crisi se messo di fronte alla realt\u00e0 delle cose, Adam, travisando anche la fresca lettura biblica del \"Libro di Giobbe\", con deliberata cattiveria gli elenca con crudezza tutte le sventure della sua vita dicendogli poi che non sono opera del diavolo ma di Dio stesso che lo odia e lo mette alla prova. Ivan, come previsto, si sente male e subisce un'emorragia interna che lo lascia moribondo.\nTornato in parrocchia con i giorni contati, Ivan non ha pi\u00f9 la fede. Adam non \u00e8 riuscito ad ucciderlo fisicamente ma ha squarciato inesorabilmente quel velo dietro al quale il pastore nascondeva la realt\u00e0 e con questo la sofferenza. Ora per\u00f2, con la parrocchia senza un capo, incredibilmente in Adam cresce un senso di responsabilit\u00e0 e di condivisione che lo portano fatalmente ad allontanarsi dai suoi compagni naziskin che, quando lo vanno a trovare, gli rimproverano l'amicizia con un arabo. Quest'ultimo per tutta risposta spara ripetutamente al capo della banda, ferendolo gravemente e mettendolo in fuga.\nAl ritorno della banda per regolare i conti, Ivan interviene per sedare gli animi venendo ferito alla testa da un colpo di pistola partito accidentalmente durante una colluttazione. Mentre il pastore lotta nuovamente tra la vita e la morte, Adam scopre che le poche mele scampate al fulmine sono state mangiate. Quando dunque sembra tutto perso, Gunnar, che oltre ad essere alcolizzato \u00e8 anche cleptomane, gli restituisce una mela sottratta il giorno prima. Cos\u00ec Adam con grande impegno prepara un piccolo tortino di mele da portare ad Ivan. Quando va a trovarlo scopre che il pastore non solo \u00e8 ancora vivo, ma che il colpo subito ha miracolosamente rimosso il tumore che lo dilaniava.\nIvan riacquista la salute e la fede mentre Gunnar e Khalid realizzano i loro obiettivi, e Adam decide di restare nella parrocchia ad aiutare il pastore nell'opera di riabilitazione.\nProduzione.\nIl film \u00e8 ambientato in Danimarca e le riprese interne ed esterne della chiesa e della parrocchia sono state effettuate nella storica Horne Kirke, nella parte sud-occidentale dell'isola di Fionia."}
{"id": "2120758", "revid": "124799956", "url": "https://it.wikipedia.org/wiki?curid=2120758", "title": "British Independent Film Awards", "text": "I British Independent Film Awards (BIFA Awards) sono premi cinematografici britannici assegnati annualmente dal 1998 per celebrare il merito e i risultati del cinema indipendente britannico, onorare i nuovi talenti e promuovere la conoscenza dei film britannici presso un pubblico pi\u00f9 ampio.\nSono stati creati da Elliot Grove, gi\u00e0 fondatore del Raindance Film Festival.\nLe \"nomination\" sono annunciate a settembre e le cerimonie di premiazione si svolgono a novembre.\nRegole.\nUn film per poter essere nominato deve essere stato pensato per una distribuzione cinematografica e deve aver avuto almeno una proiezione pubblica a pagamento o essere stato presentato in un festival cinematografico britannico; se finanziato anche parzialmente da una major il budget totale non deve superare i 10 milioni di sterline; in caso di co-produzione internazionale, almeno il 51% del budget deve essere di provenienza britannica.\nI vincitori sono scelti da una Giuria, sulla base di \"nomination\" stabilite da un Advisory Committee.\nPremi.\nAttuali.\nI premi attualmente assegnati sono i seguenti:\nStatistiche.\nDopo diciotto edizioni, il film pi\u00f9 premiato risulta essere \"Il segreto di Vera Drake\" di Mike Leigh, con 6 premi. A seguire, a quota 5 \"Control\" di Anton Corbijn e \"Il discorso del re\" di Tom Hooper e a quota 4 \"Billy Elliot\" di Stephen Daldry, \"Sexy Beast - L'ultimo colpo della bestia\" di Jonathan Glazer e \"Piccoli affari sporchi\" di Stephen Frears.\nMichael Fassbender (2008 e 2011) e Tom Hardy (2009 e 2015) sono gli unici ad aver vinto due volte come miglior attore protagonista, mentre l'unica donna ad aver vinto due volte nella categoria attrice protagonista \u00e8 Carey Mulligan (nel 2010 e 2011); diversi interpreti hanno vinto una volta e hanno poi ricevuto in edizioni successive il Premio Variety o il Premio Richard Harris; Eddie Marsan ha vinto due volte il premio come miglior attore non protagonista.\nNessun regista ha vinto pi\u00f9 di una volta nella propria categoria. Ken Loach \u00e8 stato premiato una volta come miglior regista, ha vinto il Premio alla carriera e il Premio speciale della giuria. Kevin Macdonald e Lynne Ramsay hanno vinto il Premio Douglas Hickox per la migliore regia di un esordiente e si sono poi aggiudicati anche il premio per la migliore regia, mentre Anton Corbijn ha vinto entrambi i premi nella stessa edizione con un unico film.\nNella categoria film straniero, sono stati premiati film provenienti dai paesi pi\u00f9 diversi e sei volte sono stati premiati film statunitensi, mentre quattro premi sono andati a film di produzione francese. Nessun film italiano ha mai vinto questo premio. Non sono mai stati premiati film italiani, che hanno ricevuto finora cinque candidature."}
{"id": "2120761", "revid": "767487", "url": "https://it.wikipedia.org/wiki?curid=2120761", "title": "Capra messinese", "text": " \nLa capra messinese, chiamato anche capra dei Nebrodi, si trova principalmente nella zona dei monti Nebrodi e Peloritani nella Provincia di Messina. \u00c8 utilizzato specialmente per la produzione di latte per fare diversi tipi di formaggio caratteristici della Sicilia nord-orientale."}
{"id": "2120769", "revid": "767487", "url": "https://it.wikipedia.org/wiki?curid=2120769", "title": "Learning from Falling", "text": "Learning from Falling \u00e8 l'album di debutto di Lamya (si pronuncia \"L\u00e0mbia\"), pubblicato nel 2002 dall'etichetta discografica J Records.\nI brani sono prodotti dalla stessa cantante, che li ha anche composti, utilizzando poesie che aveva scritto dall'et\u00e0 di 11 anni.\nDall'album sono stati estratti i singoli \"Empires\" (uscito anche in Italia), che ha avuto un buon riscontro radiofonico, e \"Black Mona Lisa\". Ha raggiunto la sedicesima posizione della classifica statunitense \"Heatseekers\"."}
{"id": "2120772", "revid": "216538", "url": "https://it.wikipedia.org/wiki?curid=2120772", "title": "Pavarotti International", "text": ""}
{"id": "2120778", "revid": "107981024", "url": "https://it.wikipedia.org/wiki?curid=2120778", "title": "Argentata dell'Etna", "text": "L'Argentata dell'Etna \u00e8 una particolare variet\u00e0 di capra proveniente dalla zona dell'Etna, in Sicilia. Si utilizza per la produzione del latte. Ha un caratteristico pelo di colore bianco misto con grigio-nero, da cui deriva il nome. Testa piccola, pelo lungo, pesa intorno ai 50\u00a0kg. Le corna sono pi\u00f9 sviluppate nei maschi. Presente in molte provincie dell'est e del centro Sicilia, \u00e8 una razza nota perch\u00e9 produce un latte molto proteico, e i formaggi locali derivati sono particolari."}
{"id": "2120786", "revid": "729019", "url": "https://it.wikipedia.org/wiki?curid=2120786", "title": "Brick Records", "text": "Brick Records \u00e8 una etichetta discografica fondata a Boston, Massachusetts, nel 1996.\nDurante questi anni ha lanciato molti nuovi talenti, ma ha anche prodotto album per artisti pi\u00f9 affermati (Mf Doom, 7L &amp; Esoteric)."}
{"id": "2120800", "revid": "122717099", "url": "https://it.wikipedia.org/wiki?curid=2120800", "title": "Persicaria", "text": "Persicaria \u00e8 un genere di piante spermatofite dicotiledoni appartenenti alla famiglia delle Polygonaceae, dall'aspetto di piccole erbacee annuali o perenni, aromatiche e dalla tipica infiorescenza a spiga.\nEtimologia.\nIl nome (\"Persicaria\") deriva dal fatto che le foglie di alcune specie di questo genere sono molto simili a quelle del pesco.\nDescrizione.\nRadici.\nRadici secondarie da rizoma, o da stolone.\nFusto.\nIl fusto normalmente \u00e8 diviso in due parti: quella sotterranea \u00e8 un rizoma, a volte contorto e squamoso; quella superiore \u00e8 eretto o prostrato, a sezione cilindrica, pubescente o glabro, pi\u00f9 o meno ramoso e provvisto di nodi. La parte pi\u00f9 caratteristica \u00e8 data dalla presenza di particolari stipole membranose con bordi cigliati o sfrangiati, cilindriche e inguainanti il fusto stesso chiamate ocree di colore rossastro, marrone o anche trasparenti.\nFoglie.\nLe foglie sono normalmente decidue, hanno la forma lanceolata pi\u00f9 o meno stretta o allargata. Quelle basali sono pi\u00f9 larghe e grandi e normalmente sono picciolate; quelle cauline sono pi\u00f9 strette e pi\u00f9 piccole e sono sub-sessili. Quasi tutte sono penninervie.\nInfiorescenza.\nL'infiorescenza tipica \u00e8 una spiga peduncolata composta da diverse decine di fiori regolari. La posizione dell'infiorescenza pu\u00f2 essere all'ascella delle foglie o terminale. In alcune specie nella parte inferiore sono presenti dei bulbilli (\"Persicaria vivipara\"). I bulbilli, cadendo a terra, hanno lo scopo di facilitare la perpetuazione della pianta. \nFiori.\nLa struttura dei fiori delle piante di questo genere \u00e8 diversa dal \u201cclassico\u201d fiore delle Angiosperme in quanto il calice e la corolla non sono ben differenziati; abbiamo quindi un perigonio con diversi tepali (e non un perianzio con un calice e i suoi sepali e una corolla con i suoi petali). Questa \u201cdiversit\u00e0\u201d non sempre \u00e8 chiara e ben definita, o accettata dai vari botanici, per cui in alcuni casi strutture di questo tipo si definiscono come \u201cperianzio corollino con tepali\u201d oppure \u201cperianzio aciclico\u201d I fiori sono ermafroditi (in alcune specie sono unisessili: \"Persicaria amphibia\" o \"Persicaria hydropiperoides\"), attinomorfi e pentameri. Possono inoltre essere pedicellati oppure sessili.\nFrutti.\nI frutti sono degli acheni racchiusi nel perigonio che in genere \u00e8 persistente. Il loro colore \u00e8 quasi sempre marrone scuro; non sono alati, ed hanno una forma discoide biconvessa o sferoidale. A volte sono trigoni.\nDistribuzione e habitat.\nLe piante di questo genere sono diffuse in tutta Italia a tutte le quote (basse \u2013 medie) e frequentano gli habitat pi\u00f9 diversi. Delle 14 specie spontanee della nostra flora ben 13 vivono sull'arco alpino (solo la specie \"Persicaria salicifolia\" ne \u00e8 esclusa). La tabella seguente mette in evidenza alcuni dati relativi all'habitat, al substrato e alla diffusione delle sole specie alpine.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nSistematica.\nLa famiglia di questo genere \u00e8 mediamente numerosa (una cinquantina di generi per circa un migliaio di specie), mentre il genere \"Persicaria\" comprende una cinquantina e pi\u00f9 di specie, di cui una dozzina circa sono spontanee della nostra flora.\nIl Sistema Cronquist assegna la famiglia delle Polygonaceae all'ordine delle Polygonales mentre la moderna classificazione APG la colloca nell'ordine delle Caryophyllales. Sempre in base alla classificazione APG sono cambiati anche i livelli superiori (vedi tabella a destra).\nIl genere di questa scheda \u00e8 relativamente nuovo in quanto fino a qualche decennio fa le piante di questo genere facevano parte del genere \"Polygonum\". Questa ristrutturazione tassonomica non \u00e8 accettata unanimemente da tutti botanici, infatti tuttora ci sono ancora diverse classificazioni che non contemplano un'esistenza autonoma per il genere \"Persicaria\".\nQui di seguito \u00e8 indicata la classificazione scientifica di questo genere:\nVariabilit\u00e0.\nLe specie di questo genere si presentano in diverse variet\u00e0 e forme adattate agli ambienti pi\u00f9 diversi. Quando questo genere faceva parte del gruppo \"Polygonum\", Fiori (Adriano Fiori, botanico italiano 1865\u00a0\u2013 1950) aveva suddiviso le specie spontanee dell'Italia in tre sezioni (suddivisione che ovviamente rimane ancora valida per comprendere meglio i vari caratteri distintivi del genere di questa scheda) :\nAttualmente i criteri di circoscrizione del genere seguono gli studi di P. Ronse Decraene et al. (2000) e K. Haraldson (1978) che dividono il genere in cinque sezioni: \nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nDue nuove specie non sono inserite negli elenchi della \u201cFlora d'Italia\u201d di Pignatti, che invece compaiono in altri testi pi\u00f9 recenti:\nGeneri simili.\nI generi che pi\u00f9 si avvicinano a quello della presente scheda sono ovviamente quelli che sono stati separati ultimamente.\nUsi.\nLa maggior parte delle piante di questo genere sono erbacce invasive o in tutti i casi poco utili a parte qualche utilizzo nel giardinaggio di copertura e riempimento.\nFarmacia.\nAlcune specie (\"Persicaria maculosa\") sono usate nella medicina popolare per propriet\u00e0 curative di vario tipo (vulnerarie, diuretiche o astringenti); altre come la \"Persicaria vivipara\" per la cura dell'ulcera.\nCucina.\nIn cucina vengono usate soprattutto le foglie (nell'insalata se giovani, oppure cotte se raccolte dopo); altre specie sono usate al posto del pepe; alcune ricette propongono i semi di queste piante con curry oppure da usarsi dopo che sono torrefatti.\nIndustria.\nL'industria ricava soprattutto coloranti dalle parti aeree di queste piante."}
{"id": "2120801", "revid": "1573940", "url": "https://it.wikipedia.org/wiki?curid=2120801", "title": "Stumpffia pygmaea", "text": "Stumpffia pygmaea \u00e8 una rana della famiglia Microhylidae, endemica dell'isola di Nosy Be (Madagascar).\nDescrizione.\nCon una lunghezza di 10\u201312\u00a0mm ed un peso di appena 0,2 g \"S. pygmaea\" \u00e8 una delle rane pi\u00f9 piccole del mondo. \nIl dorso ha una colorazione bruna con piccole macchie nere sparse. Anche la mascella superiore ha una intensa pigmentazione nera. Il ventre \u00e8 di colore grigiastro.I girini, di colore dal marrone scuro al nero, misurano 1\u20132\u00a0mm.\nBiologia.\n\u00c8 una specie terrestre che trascorre gran parte del suo tempo nelle lettiere di foglie umide della foresta tropicale.\nAl calar del sole i maschi iniziano ad emettere il loro richiamo che \u00e8 una sorta di \"cinguettio\" consistente in un'unica nota, della durata di circa 200 ms, ad una frequenza di 5.8-6 kHz.\nLe femmine depongono le uova all'interno di ammassi di schiuma fissati alle foglie.\nDistribuzione e habitat.\nQuesta specie ha un areale ristretto alle isole di Nosy Be e Nosy Komba, nel Madagascar nord-occidentale.\nIl suo habitat preferito \u00e8 la foresta pluviale ma si adatta anche a vivere nelle zone di foresta degradata o nelle piantagioni, dal livello del mare sino a 300 m di altitudine.\nConservazione.\nPer la ristrettezza del suo areale e le minacce al suo habitat la \"IUCN Red List\" classifica questa specie come specie in pericolo di estinzione (\"Endangered\")..\n\u00c8 protetta all'interno della Riserva naturale integrale di Lokobe."}
{"id": "2120805", "revid": "46291", "url": "https://it.wikipedia.org/wiki?curid=2120805", "title": "Specie di Persicaria", "text": "Elenco delle specie di \"Persicaria\":"}
{"id": "2120809", "revid": "767487", "url": "https://it.wikipedia.org/wiki?curid=2120809", "title": "L'insegnante va in collegio", "text": "L'insegnante va in collegio \u00e8 un film commedia del 1978 diretto da Mariano Laurenti.\nTrama.\nPer sfuggire ai sequestri di persona, un ricco industriale del Nord, il commendator Riccardo Bolzoni, si trasferisce con la famiglia a Martina Franca dove, pur vivendo travestito da barbone, continua a frequentare l'amante e tenta, al tempo stesso, di sedurre la bella insegnante d'inglese di suo figlio Carlo. L\u00ec, l'imprenditore si far\u00e0 chiamare con il cognome Marconcini, sicuro che questo lo tenga al sicuro da ogni tentativo di rapimento.\nIl ragazzo, davvero innamorato di lei, gli verr\u00e0 preferito. Il commendatore perder\u00e0 la moglie (fuggita col segretario) e l'amante oltre all'insegnante che sceglier\u00e0 per l'appunto Carlo, venendo sequestrato malgrado tutte le sue precauzioni.\nProduzione.\nIl film \u00e8 stato girato in Puglia, quasi completamente nel centro storico di Martina Franca: si riconoscono l'arco di Santo Stefano, le chiese di San Martino e San Michele Arcangelo, piazza Roma, via Saverio Mercadante, piazza Sant'Antonio e l'albergo Semeraro (poi hotel Villa Ducale, ora non pi\u00f9 esistente).\nCome per le varie pellicole dello stesso \"filone\", il Liceo \u00e8 quello abituale sul lungomare di Trani.\nUna scena \u00e8 ambientata ad Alberobello, altre in alcuni dintorni del bosco delle Pianelle, nel comprensorio dei comuni di Martina Franca, Noci e Massafra."}
{"id": "2120810", "revid": "438678", "url": "https://it.wikipedia.org/wiki?curid=2120810", "title": "L'insegnante viene a casa", "text": "L'insegnante viene a casa \u00e8 un film del 1978 diretto da Michele Massimo Tarantini.\nTrama.\nLuisa De Dominicis, una giovane e attraente insegnante di pianoforte, prende in affitto un appartamento a Lucca per stare pi\u00f9 vicina al suo fidanzato, l'assessore Ferdinando Bonci Marinotti, che le ha nascosto d'essere gi\u00e0 sposato. L'ignara Luisa spera di convolare a nozze con Ferdinando quanto prima, e lo cerca sempre con insistenza. Ferdinando vuole invece evitare uno scandalo per la sua carriera politica, e un eventuale divorzio, e continua a mentire.\nNel condominio dove alloggia Luisa vivono diversi uomini che, colpiti dalla disinibita avvenenza della donna, la scambiano erroneamente per una prostituta e tentano con vari pretesti e sotterfugi d'introdursi in casa sua e approfittarsene. L'unico che riesce a distrarla da Ferdinando \u00e8 Marcello, il figlio del dottor Busatti. Alla fine, Luisa s'innamora di Marcello, perch\u00e9 capisce che tra loro non c'\u00e8 solo attrazione fisica."}
{"id": "2120811", "revid": "56620", "url": "https://it.wikipedia.org/wiki?curid=2120811", "title": "IV convenzione di Ginevra", "text": ""}
{"id": "2120813", "revid": "56620", "url": "https://it.wikipedia.org/wiki?curid=2120813", "title": "Quarta convenzione di Ginevra", "text": ""}
{"id": "2120817", "revid": "1305772", "url": "https://it.wikipedia.org/wiki?curid=2120817", "title": "Lydia Cacho", "text": "Biografia.\nNata da madre di origine portoghese e francese e da padre militare inizi\u00f2 a lavorare per le pagine culturali del giornale \"Novedades de Canc\u00fan\", passando poi in seguito ad interessarsi di problemi sociali (come la prostituzione).\nNel 2003 Cacho scrisse degli articoli per il giornale \"Por Esto\" su abusi sessuali perpetrati nei confronti di minori nella citt\u00e0 di Cancun.\n\"Los Demonios del Ed\u00e9n\".\nNel libro \"Los Demonios del Ed\u00e9n\" (I demoni dell'Eden, uscito nel 2005) Cacho accusa apertamente Jean Succar Kuri (noto proprietario di alberghi) di essere coinvolto in un giro di pornografia infantile e prostituzione, con tanto di dichiarazioni delle vittime e di prove filmate con videocamera nascosta. Il libro cita politici come Emilio Gamboa Patr\u00f3n e Miguel \u00c1ngel Yunes.\nDopo che Kamel Nacif Borge, un uomo d'affari di Puebla accusato da Cacho di proteggere Succar Kuri, l'ebbe citata per diffamazione, Cacho fu arrestata illegalmente da un gruppo di poliziotti, malmenata e trasportata nel distante carcere di Puebla, e liberata solo dopo pagamento di una cauzione.\nNel febbraio del 2005 furono rivelate alcune intercettazioni telefoniche che provano come Nacif Borge e Mario Plutarco Mar\u00edn Torres (Governatore di Puebla) si fossero accordati per l'arresto ed i maltrattamenti di Cacho in modo da intimidirla\nIl 29 novembre 2007 la Corte Suprema del Messico sentenzi\u00f2 che l'arresto di Cacho era ingiustificato. A seguito di ci\u00f2 il United Nations Human Rights Council consigli\u00f2 a Cacho di lasciare il paese.\nCacho ha vinto il Premio Francisco Ojeda al Valor Period\u00edstico\nDal 2006 Cacho si \u00e8 impegnata in prima persona nelle indagini e nella soluzione di casi irrisolti, ripetuti e numerosi, di omicidi e abusi su donne a Ciudad Ju\u00e1rez.\nNel 2007 Amnesty International le ha assegnato il \"Ginetta Sagan Award for Women and Children's Rights\" e nel 2008 ha ricevuto l'UNESCO/Guillermo Cano World Press Freedom Prize."}
{"id": "2120819", "revid": "1629429", "url": "https://it.wikipedia.org/wiki?curid=2120819", "title": "ABA All-Star Game 1975", "text": "L'ABA All-Star Game 1975, svoltosi a San Antonio, vide la vittoria finale della Eastern Division sulla Western Division per 151 a 124.\nFreddie Lewis, degli Spirits of St. Louis, fu nominato MVP della partita."}
{"id": "2120821", "revid": "86599", "url": "https://it.wikipedia.org/wiki?curid=2120821", "title": "Cratere Jacobi", "text": "Jacobi \u00e8 un cratere lunare di 66,28 km situato nella parte sud-orientale della faccia visibile della Luna, a sudest del cratere Lilius, a sud-sudest del cratere Cuvier e a sudovest del cratere Baco.\nIl cratere lunare si \u00e8 formato nel periodo Pre-Nettariano, un'era che va da 4550 a 3920 milioni di anni fa circa.\nJacobi ha un bordo consumato ricoperto da numerosi altri crateri lungo il lato meridionale, incluso 'Jacobi J', e un paio nella parte settentrionale. Il risultato \u00e8 un margine esterno che appare appiattito lungo il perimetro a nord e a sud. Il pi\u00f9 grande dei crateri sul bordo settentrionale, 'Jacobi O', fa parte di una catena di crateri costituenti grossomodo una linea che attraversa la superficie interna da nordest a sudovest. In particolare, la parte centrale di questa catena forma una fusione di numerosi piccoli crateri nel mezzo della superficie. L'area rimanente \u00e8 livellata, forse come risultato dell'erosione o di materiali depositati.\nLa tripletta di crateri sovrapposti 'Jacobi F', 'Jacobi E' e 'Jacobi G', costituisce una linea a sud del cratere principale.\nIl cratere \u00e8 dedicato al matematico tedesco Carl Jacobi.\nCrateri correlati.\nAlcuni crateri minori situati in prossimit\u00e0 di Jacobi sono convenzionalmente identificati, sulle mappe lunari, attraverso una lettera associata al nome."}
{"id": "2120822", "revid": "461306", "url": "https://it.wikipedia.org/wiki?curid=2120822", "title": "Mungos gambianus", "text": "La mangusta gambiense (Mungos gambianus) \u00e8 una specie della famiglia delle Herpestidae.\nVive principalmente nelle savane dell'Africa nordoccidentale, dal Gambia alla Nigeria."}
{"id": "2120828", "revid": "38120", "url": "https://it.wikipedia.org/wiki?curid=2120828", "title": "Theophil Spoerri", "text": "Era zio materno dell'artista Daniel Spoerri, che adott\u00f2 alla morte del padre, dandogli il cognome, nel 1942.\nBiografia.\nStudi\u00f2 a Zurigo, Berna, Siena e Parigi. Fu rettore dell'Universit\u00e0 di Zurigo dal 1948 al 1950 e pubblic\u00f2 diversi saggi su Dante Alighieri. Nel 1940 fu fondatore e primo presidente della Lega del Gottardo (Gotthard-Bund), un movimento che si batteva contro la crescente influenza del nazionalsocialismo in Svizzera."}
{"id": "2120830", "revid": "916580", "url": "https://it.wikipedia.org/wiki?curid=2120830", "title": "Mungos", "text": "Mungos \u00e8 un genere composto da due specie di mangusta, diffuse nelle savane dell'Africa subsahariana.\nSono animali terricoli e prevalentemente insettivori."}
{"id": "2120832", "revid": "287204", "url": "https://it.wikipedia.org/wiki?curid=2120832", "title": "Spoerri", "text": " \nIl cognome Spoerri pu\u00f2 rimandare a:"}
{"id": "2120837", "revid": "92723", "url": "https://it.wikipedia.org/wiki?curid=2120837", "title": "Vulcano Seguam", "text": "Il Vulcano Seguam \u00e8 uno stratovulcano attivo che si eleva dal fondo di un'antica caldera che costituisce grande parte dell'omonima isola, nelle Aleutine.\nIl cono, conosciuto anche come \"Pyre Peak\", \u00e8 una formazione relativamente giovane che si erge dentro la caldera occidentale che costituisce parte dell'isola; quest'ultima, di epoca Quaternaria, raggiunge i 700 metri di altitudine.\nCollegamenti esterni.\nAlaska Volcano Observatory, USGS"}
{"id": "2120842", "revid": "339392", "url": "https://it.wikipedia.org/wiki?curid=2120842", "title": "Serra Morenica d'Ivrea", "text": ""}
{"id": "2120843", "revid": "22356", "url": "https://it.wikipedia.org/wiki?curid=2120843", "title": "Karamuru", "text": ""}
{"id": "2120844", "revid": "84184", "url": "https://it.wikipedia.org/wiki?curid=2120844", "title": "Andersson", "text": ""}
{"id": "2120846", "revid": "7336", "url": "https://it.wikipedia.org/wiki?curid=2120846", "title": "Lydia Cacho Ribeiro", "text": ""}
{"id": "2120851", "revid": "729019", "url": "https://it.wikipedia.org/wiki?curid=2120851", "title": "ABA All-Star Game 1976", "text": "L'ABA All-Star Game 1976, svoltosi a Denver, fu l'ultima edizione della partita, dato che nell'estate dello stesso anno la ABA si fuse con la NBA.\nLa Lega decise di abbandonare il tradizionale confronto tra Eastern Division e Western Division, e di far giocare una partita tra la miglior squadra in termine di vittorie/sconfitte e una selezione di stelle. La vittoria finale fu quindi a vantaggio dei Denver Nuggets sulla ABA All-Star per 144 a 138.\nDavid Thompson, dei Denver Nuggets, fu nominato MVP della partita.\nNell'intervallo dell'incontro and\u00f2 in scena per la prima volta nella storia della pallacanestro, uno spettacolo di contorno: una gara di schiacciate, che vide la vittoria di Julius \"Doctor J\" Erving dei New York Nets. A partire dall'edizione del 1984, dell'NBA All-Star Weekend, anche la NBA, ricalcando tale modello, inaugur\u00f2 l'NBA Slam Dunk Contest."}
{"id": "2120852", "revid": "1869172", "url": "https://it.wikipedia.org/wiki?curid=2120852", "title": "Profeta Gioele", "text": ""}
{"id": "2120858", "revid": "599013", "url": "https://it.wikipedia.org/wiki?curid=2120858", "title": "Ingrid St\u00f6ckl", "text": "Biografia.\nSciatrice polivalente, Ingrid St\u00f6ckl ottenne il suo primo risultato di rilievo il 20 gennaio 1986 in occasione dei Mondiali juniores di Bad Kleinkirchheim, quando concluse 18\u00aa nella discesa libera; nell'edizione seguente della stessa manifestazione, Hemsedal/S\u00e4len 1987, la sciatrice austriaca conquist\u00f2 la medaglia d'oro nello slalom speciale. In Coppa del Mondo ottenne il primo piazzamento il 16 dicembre 1988 ad Altenmarkt-Zauchensee in combinata (15\u00aa) e si aggiudic\u00f2 il primo podio il 14 gennaio 1990 sulle nevi di Haus, piazzandosi 3\u00aa nella medesima specialit\u00e0 alle spalle delle connazionali Petra Kronberger e Anita Wachter.\nAll'inizio della stagione seguente, il 22 dicembre 1990, ottenne l'unico successo di carriera nel massimo circuito internazionale, nonch\u00e9 ultimo podio, sul tracciato di Morzine sempre in combinata. Il 31 gennaio 1991 ai Mondiali di Saalbach-Hinterglemm, sua prima presenza iridata, vinse la medaglia d'argento nella combinata, giungendo alle spalle della svizzera Chantal Bournissen; prese parte anche ai Mondiali di Sierra Nevada 1996, dove fu 27\u00aa nella discesa libera, e concluse l'attivit\u00e0 agonistica il 18 dicembre 1997 classificandosi 44\u00aa nel supergigante di Coppa del Mondo disputato a Val-d'Is\u00e8re. Non prese parte a rassegne olimpiche.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nKB = combinata"}
{"id": "2120860", "revid": "39479", "url": "https://it.wikipedia.org/wiki?curid=2120860", "title": "Theodor Dumitru Stolojan", "text": ""}
{"id": "2120861", "revid": "39479", "url": "https://it.wikipedia.org/wiki?curid=2120861", "title": "Stolojan", "text": ""}
{"id": "2120862", "revid": "39479", "url": "https://it.wikipedia.org/wiki?curid=2120862", "title": "B\u0103sescu", "text": ""}
{"id": "2120863", "revid": "124750370", "url": "https://it.wikipedia.org/wiki?curid=2120863", "title": "Teleunit", "text": "Teleunit S.p.A. \u00e8 stata un'azienda italiana di telecomunicazioni che offriva in ambito nazionale servizi di telefonia fissa e Internet.\nStoria.\nL'azienda nasce per iniziativa della famiglia Cimica a Perugia nel 1997, con il nome di Telephonica S.p.A., volta a offrire servizi di telefonia tradizionale e ADSL. Nel settembre dello stesso anno inizia ad operare nelle telecomunicazioni, in seguito alla liberalizzazione della telefonia fissa.\nNel 2000 consegue la licenza di Operatore Nazionale di Telefonia Fissa, coprendo tutto il territorio nazionale. Nel 2002 partecipa all'asta nazionale per l'assegnazione di licenze Wireless Local Loop, vedendosi assegnate le frequenze per il Centro Italia, da dove inizia la creazione di reti WLL.\nNel 2003 l'azienda, assunto nel frattempo il nome di Teleunit, si \u00e8 espansa verso altri servizi quali la compravendita di traffico telefonico internazionale e le numerazioni a valore aggiunto. Il 26 maggio 2004 Teleunit \u00e8 stata la prima societ\u00e0 italiana a quotarsi con un listino principale presso la Borsa di Londra (listino AIM), ma ha chiesto la cancellazione dal listino il 31 marzo 2009.\nNel giugno del 2008 Teleunit, ad evidenziare la centralit\u00e0 del cliente nelle politiche aziendali, firma un Protocollo d'Intesa con le principali associazioni dei consumatori presenti nel territorio nazionale.\nIl 1\u00ba febbraio 2011 OkCom S.p.A. acquisce il ramo telecomunicazioni dell'Azienda e con esso ne acquista clienti, personale e infrastruttura, ponendo come base operativa la sede attuale di Perugia.\nNel 2017 Teleunit si trasferisce a Cipro dove acquisisce una Licenza come Operatore di Telefonia Internazionale."}
{"id": "2120873", "revid": "287204", "url": "https://it.wikipedia.org/wiki?curid=2120873", "title": "Gran Premio di Germania 1972", "text": "Il Gran Premio di Germania 1972, \"XXXIV Gro\u00dfer Preis von Deutschland\", e ottava gara del campionato di Formula 1 del 1972, si \u00e8 svolto il 30 luglio sul circuito del N\u00fcrburgring ed \u00e8 stato vinto da Jacky Ickx su Ferrari, seguito dal compagno di squadra Clay Regazzoni; fu l'unica doppietta della stagione che riusc\u00ec ad ottenere la Scuderia Ferrari.\nPartecipanti.\nLa Tyrrell schiera una 003 per Stewart e una 002 per Cevert.\nLa BRM schiera tre P160C per Beltoise, Ganley e Wisell e una P160B per Helmut Marko che per\u00f2 essendo ancora infortunato non corre.\nLa Ferrari iscrive tre 312B2 per Ickx, Andretti e Regazzoni, guarito dalla frattura al braccio.\nLa March schiera due 721G per Peterson e Lauda.\nLa Lotus schiera due 72D per Fittipaldi e Walker.\nLa McLaren iscrive una M19C per Hulme e una M19A per Redman.\nLa Matra schiera la nuova MS120D per Amon.\nLa Surtees schiera due vetture ufficiali per Hailwood e Schenken, oltre alla solita semi-ufficiale di De Adamich. Tutti e tre corrono sulla TS9B.\nLa Brabham schiera due BT37 per Hill e Reutemann e una BT34 per Wilson Fittipaldi\nLa Tecno iscrive una PA123/3 per Derek Bell.\nLa Eifelland March schiera una E21 per Stommelen.\nSi iscrivono anche diversi team privati:\nLa Williams schiera una March 711 privata per Pace e una March 721 per Pescarolo che aveva distrutto a Brands Hatch la nuova Politoys.\nLa squadra Clarke-Mordaunt-Guthrie per la quale corre Beuttler schiera una March 721G.\nLa Scuderia Scribante, schiera una Lotus 72D per il sudafricano Charlton.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \"\nIckx e Regazzoni regalano alla Ferrari una bella doppietta nel GP di Germania 1972 - F1world.it/amarcord"}
{"id": "2120874", "revid": "830939", "url": "https://it.wikipedia.org/wiki?curid=2120874", "title": "Storia della Grecia antica", "text": ""}
{"id": "2120879", "revid": "599013", "url": "https://it.wikipedia.org/wiki?curid=2120879", "title": "Chiesa di San Donato (Piampaludo)", "text": "La chiesa di San Donato \u00e8 un luogo di culto cattolico situato nella frazione di Piampaludo, in via Chiesa, nel comune di Sassello in provincia di Savona. La chiesa \u00e8 sede della parrocchia omonima della diocesi di Acqui.\nStoria e descrizione.\nSi presume che la chiesa risalga almeno al XVI secolo, anche se la prima citazione risale al 1606 e riguarda la nomina del cappellano Giovanni Buschiazzo. Tale cappellano pare si recasse a Piampaludo una sola volta al mese, \u00e8 infatti da un atto del 1696 che si apprende che per la prima volta si stabil\u00ec di dare una rendita ad un prete il quale celebrasse in tutti i giorni festivi.\nDal 1734 venne concesso di seppellire i morti in chiesa, mentre prima dovevano essere portati fino alla chiesa di san Giovanni Battista in Sassello. Piampaludo infatti ottenne di essere eretta a parrocchia autonoma solo nel 1841.\nLa chiesa \u00e8 a navata unica ed \u00e8 lunga circa 20 metri, il campanile, dotato di 4 campane, misura 12 metri di altezza. La facciata fu realizzata nel 1891 e riparata nel 1929. Il pavimento fu realizzato solo nel 1906 e coperto di piastrelle di cotto nel 1993, mentre le decorazioni alle pareti risalgono al 1940.\nAltri edifici religiosi.\nRientrano nel territorio della parrocchia i seguenti edifici dedicati al culto:"}
{"id": "2120881", "revid": "2075099", "url": "https://it.wikipedia.org/wiki?curid=2120881", "title": "Aldo Costa", "text": "\u00c8 stato direttore tecnico della Scuderia Ferrari dal 2008 al 2011 e in Mercedes AMG F1 dal 2011 al 2018. Dal 2019 ricopre lo stesso incarico per Dallara.\nBiografia.\nLaureatosi presso l'Universit\u00e0 di Bologna in Ingegneria meccanica, ha iniziato la carriera in F1 come capo progettista della Minardi nel 1988. Nella scuderia faentina Costa ha rivestito diversi incarichi: ingegnere addetto ai calcoli strutturali fino al 1989, responsabile del progetto della vettura fino al 1991 e direttore tecnico.\nApproda in Ferrari nel 1995 e il suo primo incarico \u00e8 quello di sviluppare il progetto della versione GT-Le Mans della F50. Nel 1996 diventa responsabile della progettazione autotelaio nell'ambito della Gestione Sportiva e nel 1998 viene nominato assistente del capo progettista Rory Byrne, al quale \u00e8 succeduto nel 2004. Nel 2006 \u00e8 stato nominato capo della Direzione Autotelaio; dal 1\u00ba gennaio 2008 \u00e8 divenuto il nuovo direttore tecnico della casa di Maranello: ha mantenuto l'incarico fino al 24 maggio 2011. Nel 2011, successivamente ad una trattativa con il gruppo Ferrari, l'ingegner Costa lascia la scuderia.\nIl 30 settembre 2011 la scuderia Mercedes GP annuncia l'arrivo di Costa nel ruolo di Direttore dell'Ingegneria, e responsabile della Progettazione e Sviluppo.\n\u00c8 stato \"ad interim\" direttore tecnico della Mercedes da gennaio a marzo 2017, mese in cui lo sostituisce James Allison.\nA luglio 2018, la Mercedes ha annunciato che Costa abbandoner\u00e0 il suo ruolo alla fine della stagione. Costa rester\u00e0 comunque legato al team nelle vesti di consulente, in modo da poter dare pi\u00f9 spazio alla famiglia in Italia.\nIl 6 settembre 2019 \u00e8 stato ufficializzato il suo passaggio in Dallara. L'ingegnere parmense lascer\u00e0 a fine settembre 2019 la Mercedes per prendere il ruolo di Giampaolo Dallara come direttore tecnico dell'azienda di Varano a partire dal gennaio 2020."}
{"id": "2120883", "revid": "287204", "url": "https://it.wikipedia.org/wiki?curid=2120883", "title": "Gran Premio d'Austria 1972", "text": "Il Gran Premio d'Austria 1972, \"X Gro\u00dfer Preis von \u00d6sterreich\", e nona gara del campionato di Formula 1 del 1972, si \u00e8 svolto il 13 agosto sul circuito del \u00d6sterreichring ed \u00e8 stato vinto da Emerson Fittipaldi su Lotus-Ford Cosworth.\nPartecipanti.\nLa Tyrrell schiera come una nuova 005 per Stewart e una 002 per Cevert.\nLa BRM schiera quattro P160C per Beltoise, Ganley, Wisell e Gethin, ma Wisell non corre.\nLa Ferrari iscrive due 312B2 per Ickx e Regazzoni, mentre non corre Andretti.\nLa March schiera due 721G per Peterson e Lauda.\nLa Lotus schiera due 72D per Fittipaldi e Walker.\nLa McLaren iscrive due M19C per Hulme e Revson.\nLa Matra schiera sia la nuova MS120D che la vecchia MS120C per Amon, che sceglie la MS120D.\nLa Surtees schiera quattro vetture ufficiali per Hailwood, Schenken, De Adamich e lo stesso John Surtees. Surtees si iscrive sulla vecchia TS9 ma non corre; gli altri tre hanno le TS9B.\nLa Brabham schiera due BT37 per Hill e Reutemann e una BT34 per Wilson Fittipaldi\nLa Tecno iscrive una PA123/3 per Nanni Galli.\nLa Eifelland March schiera una E21 per Stommelen.\nTorna la Connew PC1 di Fran\u00e7ois Migault che finalmente riesce a prendere il via alla gara.\nSi iscrivono anche due team privati:\nLa Williams schiera una March 711 privata per Pace e una March 721 per Pescarolo. Pescarolo fa un incidente durante le prove e non pu\u00f2 prendere il via.\nLa squadra Clarke-Mordaunt-Guthrie per la quale corre Beuttler schiera una March 721G.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \"\nFittipaldi vince GP d'Austria 1972 e si avvicina alla conquista del titolo mondiale - f1world.it/amarcord"}
{"id": "2120884", "revid": "767487", "url": "https://it.wikipedia.org/wiki?curid=2120884", "title": "Kiel (Wisconsin)", "text": "Kiel \u00e8 un comune degli Stati Uniti d'America, situato parte nella contea di Manitowoc e parte nella contea di Calumet, nello Stato del Wisconsin.\nLa popolazione, al censimento del 2000, era di 3.450 abitanti."}
{"id": "2120885", "revid": "20651766", "url": "https://it.wikipedia.org/wiki?curid=2120885", "title": "Casa municipale", "text": ""}
{"id": "2120887", "revid": "1005847", "url": "https://it.wikipedia.org/wiki?curid=2120887", "title": "Alleanza Giustizia e Verit\u00e0", "text": "L'Alleanza Giustizia e Verit\u00e0 (\"Alian\u021ba Dreptate \u0219i Adev\u0103r\", Alian\u0163a D.A. o abbreviata solo con D.A.) \u00e8 stata una coalizione politica rumena tra il Partito Nazionale Liberale (\"Partidul National Liberal\" PNL) ed il Partito Democratico (\"Partidul Democrat\" PD) che si candid\u00f2 per le elezioni amministrative, parlamentari, presidenziali del 2004. &lt;br&gt; Nacque il 29 settembre del 2003 e scopo della coalizione era quello di organizzare un gruppo unito contro il pi\u00f9 forte Partito Social Democratico (\"Partidul Social Democrat\" PSD) che in quegli anni aveva governato.&lt;br&gt; Il nome nasce dalle dichiarazioni di Theodor Stolojan che disse: \"Noi vogliamo creare un'alleanza che organizzi la libert\u00e0 dalla corruzione e dalle bugie\".\nLa conduzione dell'Alleanza era gestita da entrambi leader dei due partiti inizialmente Theodor Stolojan del PNL che in vista delle elezioni presidenziali del 2004 si candidava come Presidente della Repubblica di Romania, e Traian B\u0103sescu PD che invece avrebbe corso per la carica di Primo ministro della Romania. Il 2 ottobre 2004 per\u00f2 Stolojan si ritira per gravi motivi di salute e C\u0103lin Popescu T\u0103riceanu diviene il suo successore e diverr\u00e0 premier una volta che il D.A. vincer\u00e0 le elezioni e B\u0103sescu presidente della repubblica.\nPer le elezioni del 2004 il partito si presentava con questi punti programmativi:\nIn seguito all'elezione a leader del PD nel 2005 di Emil Boc diviene anch'esso un nuovo leader dell'Alleanza D.A. al posto del suo predecessore.\nLa coalizione si disciolse dopo che il leader del PNL, non trovandosi concorde con il PD, cre\u00f2 un nuovo governo senza i ministri del partito ex-alleato ed assieme all'Unione Democratica Magiara di Romania (Uniunea Democrat\u0103 Maghiar\u0103 din Rom\u00e2nia UDMR)."}
{"id": "2120888", "revid": "39479", "url": "https://it.wikipedia.org/wiki?curid=2120888", "title": "Alian\u0163a Dreptate \u015fi Adev\u0103r", "text": ""}
{"id": "2120890", "revid": "2168672", "url": "https://it.wikipedia.org/wiki?curid=2120890", "title": "\u00c1o d\u00e0i", "text": "L'\u00c1o d\u00e0i \u00e8 un vestito tradizionale vietnamita principalmente femminile. Nella sua attuale forma, consiste in un abito di seta stretto ed aderente, indossato sopra i pantaloni. \"\u00c1o d\u00e0i\" viene pronunciato (ow yai) nel sud del Vietnam, e (ow zai) nel nord. \"\u00c1o\" deriva dalla parola cinese che indica \"giacca imbottita\" (\u8956). Nella lingua vietnamita moderna, il termine \"\u00e1o\" fa riferimento ad un capo di abbigliamento che copre dal collo in gi\u00f9. \"D\u00e0i\" invece significa \"lungo\".\nIn vietnamita, la parola \"\u00e1o d\u00e0i\" nel corso della storia \u00e8 stata utilizzata per indicare diversi capi di abbigliamento, incluso l \"\u00e1o ng\u0169 th\u00e2n\", un abito per l'aristocrazia del diciannovesimo secolo nato sotto l'influenza della moda cinese Manci\u00f9. Ispirato alla moda parigina invece, l'artista Nguy\u1ec5n C\u00e1t T\u01b0\u1eddng ridisegn\u00f2 l\"'\u00e1o ng\u0169 th\u00e2n\" nel 1930. Negli anni cinquanta, i designer di Saigon concepirono l'attuale disegno del capo conosciuto tutt'oggi. L'ao dai conobbe una immensa popolarit\u00e0 nel Vietnam del sud negli anni sessanta e nei primi anni settanta. Tuttavia il regime comunista che regn\u00f2 nel Vietnam fino al 1975, deprecava l'utilizzo dell'ao dai, a favore di costumi pi\u00f9 frugali e dallo stile pi\u00f9 androgino. Negli anni novanta, l'ao dai conobbe un nuovo periodo di popolarit\u00e0.\nL'abito equivalente maschile, chiamato \"\u00e1o g\u1ea5m\" (\"vestaglia broccata\"), viene indossato in occasioni importanti e cerimonie, come matrimoni, funerali o ricorrenze. Attualmente l'\u00e1o g\u1ea5m \u00e8 indossato soprattutto dagli anziani.\nLa popolarit\u00e0 dell'ao dai ha portato ad istituire un concorso di bellezza per le giovani vietnamite, chiamato \"Miss Ao Dai\", celebre sia fra gli abitanti del Vietnam, che fra coloro che si sono trasferiti al di fuori. \"Ao dai\" \u00e8 inoltre una delle poche parole vietnamite ad essere incluse nell'Oxford English Dictionary."}
{"id": "2120891", "revid": "287204", "url": "https://it.wikipedia.org/wiki?curid=2120891", "title": "Ao Dai", "text": ""}
{"id": "2120892", "revid": "729019", "url": "https://it.wikipedia.org/wiki?curid=2120892", "title": "Torre Olevola", "text": "Torre Olevola \u00e8 una torre costiera del Lazio che si trova nel comune di San Felice Circeo, in provincia di Latina.\nLa torre fa parte di un sistema difensivo progettato per la difesa dalle continue incursioni dei pirati, soprattutto i saraceni. La sua origine risulta essere pi\u00f9 antica delle altre quattro torri, volute da papa Pio IV (torre Paola, torre Cervia, torre Fico, torre Moresca), ma costruite materialmente dai signori di Sermoneta e San Felice Circeo: la prima volta, infatti, che \"turris Euole\" viene citata in un documento storico \u00e8 nel 1469. Troviamo inoltre una rappresentazione di questa torre in una mappa disegnata da Leonardo da Vinci raffigurante le zone sulle quali si doveva eseguire la bonifica al tempo di papa Leone X.\nLa torre venne poi riedificata nel 1703 su ordine di papa Clemente XI, e per questo \u00e8 anche conosciuta come \"torre clementina\".\nNei pressi della torre \u00e8 ubicata la stazione meteorologica di Capo Circeo, ufficialmente riconosciuta dall'Organizzazione Meteorologica Mondiale.\nIl capitano Giulio Cesare Grillo la Torre, provveditore generale della Marina Pontificia, cos\u00ec descrive la sua posizione nel 1617 (quindi prima che venisse ricostruita):"}
{"id": "2120895", "revid": "228587", "url": "https://it.wikipedia.org/wiki?curid=2120895", "title": "Francesco Caporale", "text": "Biografia.\nLaureato \"in utroque jure\", docente presso lo studentato teologico diocesano Pio X di Catanzaro a questo prete, di grande statura spirituale e culturale, \u00e8 infatti toccato in sorte di promuovere e accompagnare la storia del cattolicesimo sociale e democratico nella Calabria contemporanea.\nIl 1891 \u00e8 l'anno della \"Rerum Novarum\" che \u00ab...delinea principi fondamentali, spunti di riflessione e criteri di orientamento, per quei cattolici, altri cristiani e persone di buona volont\u00e0, che tentano di trovare nuove forme di impegno concreto per il raggiungimento del bene sociale e per la promozione di un nuovo umanesimo\u00bb.\nLo \"Sturzo di Calabria\", come don Caporale verr\u00e0 definito, entra con entusiasmo ed impegno nel \"popolarismo meridionale\", ossia nell'associazionismo cattolico operaio e contadino, e ne diviene ben presto punto di riferimento, unitamente ad altri grandi \"popolari\" calabresi, come il medico-poeta Antonino Anile di Pizzo e Vito Giuseppe Galati di Vallelonga, pi\u00f9 tardi ministro dell'Istruzione nel primo e secondo governo Facta.\nDon Francesco Caporale lascia un solco profondo nel movimento cattolico operaio e contadino, per tutto il Novecento fino alle soglie del Concilio, emergendo ancor oggi, come autore e personaggio di riferimento, nel panorama politico e sociale calabrese. La sua dimensione umana e spirituale mostra altres\u00ec alle nuove generazioni che non lo hanno conosciuto, i valori etici e civili della nostra terra, valori che, senza incertezze ed equivoci, soltanto i giovani, oggi, in Calabria, dimostrano di voler compiutamente conquistare e fermamente salvaguardare.\nIl 6 ottobre 1984, Giovanni Paolo II, in visita in Calabria, lo ricord\u00f2 tra le grandi figure di sacerdoti della storia recente della regione. \nIl Centro Studi.\nIl Centro Studi Politico Sociale Don Francesco Caporale viene fondato nel 1966 ad opera di un gruppo di volenterosi calabresi, ma riceve la sua ufficializzazione nella citt\u00e0 di Torino per mano dell'allora ministro Carlo Donat-Cattin. Numerosi e vari sono i contributi sociali e culturali che il Centro ha fornito all'intera regione Calabria: seminari, convegni e manifestazioni che ne hanno fatto per oltre un ventennio un valido biglietto da visita per l'intera societ\u00e0 meridionale.\nSi ricordano fra i tanti: il Seminario di Studi sulla presenza di Giorgio La Pira in Italia e nel Mondo - con la partecipazione di Padre Ernesto Balducci -. Tra i soci fondatori ricordiamo Antonio Benvenuto, Pasquale Caserta, Talli Chiaravalloti, Gerardo Pagano e Sergio Scarpino.\nIl Centro Studi non ha proposto nuove formule organizzative politiche n\u00e9, tanto meno, pseudo partitiche; ha invece, richiamato ad un comune impegno culturale e di approfondimento politico-sociale tutti coloro che si sentono espressione delle esperienze pi\u00f9 coraggiose cattoliche e laiche che di fatto rappresentano una testimonianza politico-sociale per la difesa della democrazia e della pace che non pu\u00f2 non accogliere, sia pure nelle forme contingentemente possibili, chiunque si rif\u00e0 al giusto concetto di persona umana. Il CSPS si \u00e8 ispirato agli ideali di libert\u00e0 e di giustizia che hanno animato le lotte cattoliche della nostra storia calabrese e che hanno costituito l'intima aspirazione di tanti : da Don Caporale ai sacerdoti Carlo De Cardona e Luigi Nicoletti di Cosenza, a Don Francesco Maiolo di Nicastro a Don Francesco Mottola di Tropea e Padre Gaetano Catanoso di Reggio Calabria. Figure che hanno vissuto la vita dando quotidiana e coerente testimonianza di una forte tensione per l'elevazione morale e per il riscatto sociale della propria gente.\nLa decisione di enucleare un'esperienza associativa in Fondazione muove da esigenze tangibili e pertanto, essa \u00e8 finalizzata a dare risposte concrete alla gente di Calabria; in un momento particolarmente difficile in cui da un lato il mondo politico \u00e8 giudicato con generale sentimento di sfiducia, se non di disprezzo e, dall'altro, con criterio inversamente proporzionale, nei cittadini sempre pi\u00f9 si manifestano vitali aspirazioni: dalla giustizia alla pace, alla ricerca di pi\u00f9 autentiche forme di socialit\u00e0 e di comunione, di pi\u00f9 equilibrati rapporti con la produzione e la natura.\nIl principale proposito dei fondatori \u00e8 quello di dare ai cittadini calabresi gli aiuti morali e progettuali necessari per vivere da buoni cristiani nella quotidianit\u00e0 ed al contempo di creare le condizioni per uno sviluppo etico offrendo nuove opportunit\u00e0 nel mondo del lavoro. \u00c8 nell'elevazione morale, civile e culturale; nella conquista del lavoro come diritto costituzionale di ogni cittadino che la Fondazione ritiene si possa costruire una radicata cultura antimafia, capace di diffondersi nella societ\u00e0 e contrastare, nella collaborazione con gli organi preposti dello Stato, la presenza e le attivit\u00e0 di tutte le mafie ed in particolare, della ndrangheta."}
{"id": "2120897", "revid": "287204", "url": "https://it.wikipedia.org/wiki?curid=2120897", "title": "Cratere Janssen (Luna)", "text": "Janssen \u00e8 un grande cratere lunare di 200,65 km situato nella parte sud-orientale della faccia visibile della Luna.\nL'intera struttura \u00e8 stata pesantemente consumata ed \u00e8 contrassegnata da numerosi crateri minori. Lungo la parete esterna vi sono numerose brecce e aperture, ma il profilo del cratere pu\u00f2 ancora essere osservato. Il perimetro ha una caratteristica forma esagonale sulla superficie lunare irregolare, con una leggera curvatura ai vertici. \nIl cratere Fabricius giace interamente entro il perimetro esterno, nel quadrante nordorientale di Janssen. Numerosi crateri minori, tuttavia degni di nota, caratterizzano la superficie interna. Connesso al bordo nordorientale vi \u00e8 il cratere Metius, mentre a nord si trova il cratere Brenner, pesantemente danneggiato. A sudest vi \u00e8 la coppia di crateri congiunti Steinheil e Watt. A cavalcioni della parete sudoccidentale giace il pi\u00f9 piccolo cratere Lockyer. Pi\u00f9 lontano a est, bench\u00e9 sembri nelle vicinanze a causa dell'elongazione, si trova l'enorme Vallis Rheita.\nNei due terzi sud di Janssen possono essere distinti i resti di un grande cratere concentrico, le cui pareti sono sovrapposte a quelle di Fabricius. La superficie di questa depressione interna contiene un sistema di rime denominate \"Rimae Janssen\". Questa fenditura forma una curva dal bordo del cratere Fabricius fino alla parete esterna sudorientale di Janssen, e si estende per circa 140 chilometri.\nIl cratere \u00e8 dedicato all'astronomo francese Pierre Jules C\u00e9sar Janssen.\nCrateri correlati.\nAlcuni crateri minori situati in prossimit\u00e0 di Janssen sono convenzionalmente identificati, sulle mappe lunari, attraverso una lettera associata al nome."}
{"id": "2120898", "revid": "1781168", "url": "https://it.wikipedia.org/wiki?curid=2120898", "title": "Bartolomeo Biasoletto", "text": "Biografia.\nDi umili origini, inizi\u00f2 a lavorare all'interno di alcune farmacie tra Fiume e Trieste. Quindi decise di studiare farmacia a Vienna, ove consegu\u00ec la laurea nel 1814. Svolse un anno di pratica a Wels, in Austria, dove, appassionatosi di botanica, incominci\u00f2 a formarsi un erbario.\nAl rientro a Trieste, nel 1817, acquist\u00f2 una farmacia propria. Qui, nel 1819, conobbe David Heinrich Hoppe, direttore della Societ\u00e0 botanica di Ratisbona, con il quale form\u00f2 un fortunato sodalizio di ricerca, sostanziatosi mediante il rinvenimento di numerose specie e la stesura di diversi articoli scientifici, che consentirono a Biasoletto di acquisire gi\u00e0 una certa fama. Nel 1823 consegu\u00ec, presso l'Universit\u00e0 di Padova, anche la laurea in filosofia.\nNegli anni successivi comp\u00ec numerosi viaggi, specie in Istria, accompagnando diversi esponenti del panorama scientifico internazionale. Nel 1833 un viaggio di ricerca in compagnia di Muzio Tommasini port\u00f2 all'uscita di un interessante lavoro sulla flora della Venezia Giulia e dell'Istria. I due botanici, poi, nel 1838, parteciparono assieme ad una pi\u00f9 importante spedizione scientifica, a capo della quale si trovava Federico Augusto II, re di Sassonia. A tale evento Biasoletto dedicher\u00e0 qualche anno pi\u00f9 tardi una relazione, pi\u00f9 volte ristampata, dal titolo \"Viaggio di S.M. Federico Augusto re di Sassonia per l'Istria, Dalmazia e Montenegro\" (1841).\nNel frattempo, per\u00f2, sotto l'egida del gremio farmaceutico di Trieste, creato nel 1820, diede vita ad un gabinetto botanico (1828), di cui sar\u00e0 direttore dal 1831, che costituisce di fatto il primo giardino botanico di Trieste (al suo posto sorger\u00e0, nel 1842, l'attuale Civico Orto Botanico).\nLe sue ricerche, nell'applicazione della teoria alla pratica nel campo della botanica associato allo chimica, lo misero in luce facendolo diventare socio corrispondente dell'Accademia dei Georgofili e garantendogli la partecipazione a diverse sessioni dei congressi degli scienziati italiani, che si svolsero dal 1839 al 1847. Biasoletto intervenne anche ai congressi naturalistici tenutisi a Vienna nel 1832 e a Praga nel 1836. Fu socio delle pi\u00f9 importanti istituzioni di scienze naturali europee."}
{"id": "2120914", "revid": "201394", "url": "https://it.wikipedia.org/wiki?curid=2120914", "title": "Giuseppe Farina (calciatore)", "text": "Caratteristiche tecniche.\nDopo un inizio di carriera da ala destra arretra progressivamente sulla linea difensiva.\nCarriera.\nClub.\nCompare sulla scena calcistica nazionale con la maglia dell'Udinese, contribuendo con 4 reti nella stagione 1949-1950 alla prima promozione in Serie A della storia dei friulani. Resta all'Udinese anche per la stagione successiva nella quale esordisce in massima serie, quindi nell'estate 1951 si trasferisce al Torino, del quale diviene un titolare inamovibile per tre stagioni, non particolarmente felici per i granata che alle prese con una difficile rifondazione dopo Superga non vanno oltre a piazzamenti a centro classifica.\nTrasferitosi nel 1954 alla , costituisce per quattro anni un punto fermo nella retroguardia blucerchiata, contribuendo al sesto posto della stagione 1955-1956 e al quinto posto della stagione 1956-1957. Con la formazione genovese aumentano anche le possibilit\u00e0 di proporsi in fase offensiva, che gli permettono di andare a segno 3 volte (le sue uniche realizzazione in massima serie). Fa registrare il record di presenze consecutive in Serie A, 219 (96 col Torino e 123 con la Sampdoria), record poi superato e oggi detenuto da Dino Zoff.\nNel marzo 1958 \u00e8 protagonista di un triste episodio: sua moglie muore di parto mentre lui stava disputando la partita Sampdoria-Bologna.\nNel 1958 torna coi granata \u2013 nel frattempo divenuti \"Talmone Torino\" \u2013, concludendo la stagione con l'ultimo posto in classifica. Nell'annata successiva, l'ultima di Farina nel calcio di vertice, scende in campo 5 volte. .\nIn carriera ha totalizzato complessivamente 297 presenze e 3 reti in Serie A.\nNazionale.\nFarina ha disputato una partita della Nazionale di calcio italiana: scese in campo in una partita valida per la Coppa Internazionale a Berna l'11 novembre 1956 in -Italia (1-1)."}
{"id": "2120915", "revid": "20652152", "url": "https://it.wikipedia.org/wiki?curid=2120915", "title": "Pace del Re", "text": ""}
{"id": "2120916", "revid": "1833487", "url": "https://it.wikipedia.org/wiki?curid=2120916", "title": "Strascico", "text": "Lo strascico, nell'abbigliamento femminile, \u00e8 la parte posteriore di una gonna o di un vestito, che data l'eccessiva lunghezza viene trascinata sul pavimento dietro l'indossatrice.\nPu\u00f2 consistere anche in un elemento separato, una specie di \"sovra-gonna\" indossata sulla parte posteriore. \u00c8 molto frequente negli abiti da sposa."}
{"id": "2120918", "revid": "20652171", "url": "https://it.wikipedia.org/wiki?curid=2120918", "title": "Pace del re", "text": ""}
{"id": "2120919", "revid": "20652219", "url": "https://it.wikipedia.org/wiki?curid=2120919", "title": "Forgiatura a stampo", "text": ""}
{"id": "2120920", "revid": "404338", "url": "https://it.wikipedia.org/wiki?curid=2120920", "title": "Rinoplastica", "text": "La rinoplastica (dal greco antico \u03c1\u03af\u03c2, \"naso\") \u00e8 l'intervento chirurgico che permette di rimodellare il naso. In particolare si intende la modifica della forma strutturale esterna, che pu\u00f2 essere eseguita sia per ragioni estetiche, sia per correggere aspetti funzionali legati a disturbi respiratori.\nFu per la prima volta sviluppata da Susruta, medico vissuto in India nel VI secolo a.C., che per primo descrisse un intervento nell'opera \"Susrutha Samhita\". Lui e i suoi discepoli utilizzavano la rinoplastica per ricostruire i nasi che erano amputati come punizione per i crimini commessi.\nViene effettuata in anestesia locale con sedazione, o generale, tramite tecniche non invasive, soprattutto basate sull'utilizzo del laser, e va a modificare la forma del naso intervenendo sullo scheletro osseo e cartilagineo. La convalescenza \u00e8 di pochi giorni, l'edema e l'ecchimosi sono ridotte e in pochi giorni il paziente \u00e8 in grado di riprendere una normale vita sociale.\nLa durata dell'intervento di rinoplastica varia dai 10 ai 40 minuti, a seconda della tecnica utilizzata. Si parla di rinosettoplastica, quando lo scopo dell'intervento non \u00e8 solo estetico ma implicante anche una alterazione del setto nasale, a causa di un trauma o di un anomalo sviluppo.\nGli specialisti che si occupono di rinoplastica sono: chirurgia maxillo facciale, otorinolaringoiatria, chirurgia plastica e ricostruttiva\nDescrizione.\nRinoplastica chiusa.\nQuesta tecnica operatoria viene effettuata attraverso delle piccole incisioni effettuate all'interno del naso, attraverso le quali, con gli appositi strumenti, e con tecniche che variano secondo come si vuole modificare la piramide nasale, viene modificata la componente ossea e cartilaginea dello scheletro nasale.\nRinoplastica aperta.\nLa rinoplastica aperta \u00e8 una variante della rinoplastica chiusa, e si esegue incidendo la cute della columella alla base del naso. Vengono quindi totalmente esposte le cartilagini della punta ed il dorso del naso.\nLa rinoplastica aperta, \u00e8 pi\u00f9 complessa della rinoplastica chiusa, ma \u00e8 pi\u00f9 precisa, perch\u00e9 le strutture nasali possono essere modificate alla vista del chirurgo. La rinoplastica con tecnica aperta comporta un intervento leggermente pi\u00f9 lungo rispetto alla tecnica chiusa e la presenza di una piccola cicatrice esterna.\nRinoplastica con e senza tamponi.\nNella rinoplastica con i tamponi al termine dell'intervento chirurgico questi vengono introdotti nelle fosse nasali per favorire l'emostasi e per mantenere in sede i frammenti di cartilagine rimodellati. \nI tamponi inseriti nelle fosse nasali subito dopo l'intervento chirurgico devono essere rimossi a distanza di uno o due giorni dall'intervento.\nNella rinoplastica senza tamponi si usano speciali sostanze, come la colla di fibrina, che sostituiscono i tamponi dal punto di vista funzionale, eliminando l'operazione di rimozione degli stessi nella fase post-operatoria e permettendo di respirare dal naso fin dal termine dell'intervento. L'unica medicazione protettiva visibile consiste in una piccola placchetta metallica posizionata sul naso e coperta da un cerotto.\nQuesta tecnica \u00e8 stata sperimentata per la prima volta al mondo dal Professor Rubens Mattioli, che l'ha presentata in Italia nel corso di un congresso a Genova nell'anno 1986, e a livello internazionale in un congresso svoltosi a Vienna nel 1992.\nRecupero post-chirurgico.\nL'avanzamento raggiunto dalle tecniche chirurgiche utilizzate, oggi sempre pi\u00f9 conservative, garantisce la guarigione ossea e cartilaginea in circa una settimana, ma per il completo ripristino della funzionalit\u00e0 della mucosa nasale sono necessari di solito altri 10 giorni.\nIn questa fase di recupero, un trattamento innovativo e molto efficace, utile per limitare la formazione di croste e velocizzare i tempi di guarigione, \u00e8 quello con nebulizzazioni nasali di sodio ialuronato (acido ialuronico) 9 mg APM - Alto Peso Molecolare. Somministrata per mezzo di particolari dispositivi, questa sostanza diventa immediatamente disponibile a livello della mucosa danneggiata dall'intervento, e pu\u00f2 cos\u00ec esercitare la sua nota ed efficace azione lubrificante e biostimolante, rendendo pi\u00f9 rapido e meno disagevole il decorso post-operatorio.\nRinoplastica non chirurgica.\nCon questo termine viene indicato il rimodellamento estetico del naso senza ricorrere all'intervento chirurgico. Ci\u00f2 \u00e8 reso possibile iniettando un filler nel tessuto sottocutaneo del naso, andando a riempire le parti depresse, livellandole rispetto a quelle esuberanti. Il concetto \u00e8 opposto a quello della chirurgia: la chirurgia demolisce una gibbosit\u00e0, nella rinoplastica non chirurgica ci\u00f2 non \u00e8 possibile, per cui si va a livellare la gibbosit\u00e0 effettuando un riempimento con il filler a livello della radice o della punta del naso. Le indicazioni sono: correzione di difetti estetici e correzioni post-chirurgiche.\nI vantaggi di questa tecnica sono molteplici: il trauma praticamente inesistente, il tempo di attuazione di appena 15 minuti, la possibilit\u00e0 di tornare subito alle proprie attivit\u00e0 senza problemi, il costo notevolmente pi\u00f9 basso rispetto a quello di un intervento chirurgico.\nI limiti sono dati dall'impossibilit\u00e0 di migliorare esteticamente nasi di grosse dimensioni. \nLa correzione si pu\u00f2 ottenere utilizzando un filler riassorbibile (di solito acido ialuronico) il cui limite \u00e8 la durata limitata nel tempo e la necessit\u00e0 di ritocchi periodici, oppure utilizzando un filler non riassorbibile (polialchilamide) il cui risultato permane immutato nel tempo. Quest'ultima metodologia \u00e8 stata ideata dal Dott. Luigi di VitoFrancesco e chiamata Rinofiller\u00ae.\nVisto l'elevato costo di un intervento con i filler e la corta durata degli effetti, la rinoplastica non chirurgica \u00e8 spesso sconveniente rispetto a una rinoplastica chirurgica.\nRinoplastica sul gibbo.\nLa \"gobba\" situata sul dorso del naso pu\u00f2 interessare la cartilagine oppure estendersi anche alla parte ossea. La tecnica chirurgica prevede un'incisione, all'interno delle narici, tra la cartilagine triangolare e quella alare, nello scollamento del dorso, e una asportazione della cartilagine in pi\u00f9 e dei possibili spigoli ossei. Risulta molto importante il livellamento del punto di incontro con l'osso per non formare una specie di \"gradino\", che risultebbe visibile e quindi antiestetico.\nRinoplastica sulla punta.\nSe il problema \u00e8 la punta larga, si attua un'asportazione, dalle cartilagini alari, di un sufficiente segmento. Invece se il problema \u00e8 causato dalla punta carnosa, si opera la rimozione dell'adipe in accesso. Infine se la punta \u00e8 prominente si recide una porzione di cartilagine alare.\nRinoplastica sulle narici.\nIn questo caso si corregge, abitualmente, l'ipertrofia, attuando l'asportazione di un cuneo cartilagineo-cutaneo presente alla base della cartilagine alare. Se il viso presenta tratti particolari, ossia \u00e8 quadrato, con fronte spaziosa, allora si modifica leggermente la punta orientandola in su per armonizzare i lineamenti.\nRinoplastica sulla columella.\nLa columella pu\u00f2 definirsi l'angolo che rifinisce il contorno del naso. Due sono le modalit\u00e0 di intervento, a seconda della problematica presente: o si asporta un segmento del setto membranoso, oppure si restringe la cavit\u00e0 narinale. Il tempo necessario per questo intervento \u00e8 inferiore ai 15 minuti, pur essendo importante perch\u00e9 dona simmetria alla punta del naso e alle narici.\nRinoplastica sul setto nasale.\nQuando un segmento osseo o cartilagineo \u00e8 deviato, a causa di un trauma o di un imperfetto sviluppo, il problema non rimane circoscritto al fatto estetico, ma coinvolge anche le modalit\u00e0 respiratorie e i possibili disturbi come otiti, sinusiti, iposmia, anosmia.\nL'intervento attua l'asportazione e la correzione delle parti deviate dell'osso per conferire all'organo funzionalit\u00e0 e armonia.\nTelevisione.\n\"Rinoplastica Fai Da Te\" \u00e8 anche il titolo di uno degli episodi di Via Massena 2, su Radio Deejay, dove La Roby crede a una locandina che parla appunto di Rinoplastica fai da te. Tutti gli altri personaggi la prendono in giro.\nNote.\nLa Rinoplastica Medica. Principi e pratica clinica. A. Redaelli, F. Braccini, OEO, Firenze, 2010"}
{"id": "2120921", "revid": "124230900", "url": "https://it.wikipedia.org/wiki?curid=2120921", "title": "Ginecomastia", "text": "La ginecomastia \u00e8 una condizione caratterizzata dallo sviluppo delle mammelle (composte da tessuto ghiandolare e grasso) nell'uomo.\nDescrizione.\n\u00c8 normale che durante la pubert\u00e0 si assista ad uno sviluppo della ghiandola mammaria anche nell'uomo ma, dopo breve tempo, questa si atrofizza. Se l'atrofia non interviene, si ha un aumento di volume che non comporta conseguenze se non di tipo psicologico. Una simile condizione si verifica anche in caso di eccessiva conversione del testosterone in estrogeni, in alcuni casi di iperprolattinemia, o per l'assunzione di ormoni femminili, o per incapacit\u00e0 del fegato di eliminare efficacemente gli estrogeni in eccesso. In questi casi si parla di \"ginecomastia vera\".\nIn altri casi \u00e8 un accumulo di tessuto adiposo nella zona mammaria a determinare questo aumento di volume, questa condizione si definisce \"ginecomastia falsa\" o \"lipomastia\". In sostanza, lo sviluppo abnorme delle mammelle, con la conseguente crescita del \u201cseno\u201d maschile pu\u00f2 essere dovuto anche a fenomeni di accumulo di grasso pettorale, nel senso che l\u2019aumento del tessuto adiposo pu\u00f2 comportare un effetto estetico simile alla ginecomastia, ma da non confondere con quest\u2019ultima, dal momento che quest'ultima coinvolge le ghiandole. \u00c8 per questo che in tali casi si parla di pseudoginecomastia o di lipomastia (a sottolineare la connessione del fenomeno con la situazione di sovrappeso del paziente) o di \"ginecomastia falsa\", per distinguerla dal disturbo che stiamo trattando .\nNel caso della ginecomastia vera, questa \u00e8 riconducibile ad un eccesso di prolattina o di estrogeni, quest'ultimo a sua volta riconducibile ad un eccesso di attivit\u00e0 dell'aromatasi nel petto, oppure dei livelli di SHBG nel sangue. Si pu\u00f2 ricorrere a inibitori degli estrogeni, come il tamoxifene (nome commerciale Nolvadex) o l'anastrozolo (nome commerciale Arimedex). Altri fattori che influenzano il trofismo e la funzione della ghiandola mammaria nelle donne sono: i glucocorticoidi, l'ormone della crescita (GH), l'insulina e la tiroxina.\nIn entrambi i casi, per evitare i problemi psicologici, si pu\u00f2 ricorrere anche alla chirurgia estetica. L'operazione \u00e8 simile sia in caso di ginecomastia vera che falsa, condizioni che a volte si presentano contemporaneamente.\nGeneralmente si \u00e8 soliti parlare pi\u00f9 specificatamente di \"macro-ginecomastia\" quando la patologia assume forme pi\u00f9 evidenti, essa \u00e8 identificabile con un semplice metodo di misurazione: se la misura sopra il seno \u00e8 maggiore di 5 centimetri della misura del sotto seno (dalla coppa b in poi se si guarda il corrispondente sistema di misura per il reggiseno) il soggetto non solo \u00e8 affetto da ginecomastia ma si pu\u00f2 parlare di macro-ginecomastia e cio\u00e8 di un seno marcatamente abbozzato."}
{"id": "2120925", "revid": "59645", "url": "https://it.wikipedia.org/wiki?curid=2120925", "title": "Anna Maria Pertl Mozart", "text": ""}
{"id": "2120928", "revid": "74801", "url": "https://it.wikipedia.org/wiki?curid=2120928", "title": "Mario Almondo", "text": " Dopo essere stato l'ultimo Direttore Tecnico Italiano vincente e il Direttore Tecnico pi\u00f9 giovane (42 anni) a vincere entrambi i campionati del mondo di F1 (Campionato piloti e Campionato costruttori) in Ferrari, C.O.O. e Senior Vice President ed H.R Director per il gruppo Ferrari, oltre consulente e imprenditore attivo per diverse start up, Presidente e amministratore delegato del gruppo Brembo in Cina Far East, \u00e8 ora C.O.O. di Performance Division di Brembo S.P.A.. Almondo \u00e8 diventato membro della Commissione Sicurezza FIA (Federazione Internazionale dell'Automobile) da gennaio 2018.\nBiografia.\nDopo gli anni dell'adolescenza trascorsi a Parma, Almondo si \u00e8 laureato al Politecnico di Milano in Ingegneria delle tecnologie industriali con indirizzo economico-organizzativo.\nArriva in Ferrari nel 1991, dapprima nella divisione Gran Turismo in qualit\u00e0 di responsabile tecnologie e industrializzazione meccanica, assemblaggio, fonderia e sale prova motori. Dopo due anni entra a far parte dell'Ufficio del personale e nel 1995 approda alla divisione sportiva della scuderia in qualit\u00e0 di direttore industriale.\nNel settembre 2005 diviene direttore del personale e dell'organizzazione. Nel novembre 2006 \u00e8 promosso a capo della direzione tecnica, a cui fa capo la direzione autotelaio (allora guidata da Aldo Costa) e la direzione motori (guidata allora da Gilles Simon).\nNel 2007 \u00e8 stato il direttore tecnico della Scuderia, e fino al 2009 ha ricoperto l'incarico di \"Direttore delle Operazioni\" della Scuderia Ferrari.\nNel settembre 2011 \u00e8 stato nominato responsabile della Direzione Processi Produttivi della Gestione Gran Turismo. Nel febbraio 2013 lascia la Scuderia Ferrari per trovare nuovi stimoli, ma, secondo voci, per incompatibilit\u00e0 con un personaggio di spicco della dirigenza.\nNel gennaio 2015 il trasferimento in Cina come amministratore delegato dell'azienda italiana Brembo.\nNell'aprile 2017 \u00e8 stato nominato il direttore di Performance Division di Brembo S.p.A."}
{"id": "2120945", "revid": "938", "url": "https://it.wikipedia.org/wiki?curid=2120945", "title": "Chungking Express", "text": ""}
{"id": "2120947", "revid": "39479", "url": "https://it.wikipedia.org/wiki?curid=2120947", "title": "Popescu T\u0103riceanu", "text": ""}
{"id": "2120948", "revid": "39479", "url": "https://it.wikipedia.org/wiki?curid=2120948", "title": "T\u0103riceanu", "text": ""}
{"id": "2120949", "revid": "39479", "url": "https://it.wikipedia.org/wiki?curid=2120949", "title": "Tariceanu", "text": ""}
{"id": "2120960", "revid": "1305772", "url": "https://it.wikipedia.org/wiki?curid=2120960", "title": "Martha", "text": ""}
{"id": "2120961", "revid": "3810", "url": "https://it.wikipedia.org/wiki?curid=2120961", "title": "Truka", "text": "Truka (o anche truca o truke) \u00e8 il nome che si d\u00e0 alla apparecchiatura cinematografica utilizzata per la realizzazione di trucchi, titoli, effetti speciali, riduzione del formato della pellicola e altro. In pratica, si tratta di una sorta di stampante ottica con un elevatissimo livello di precisione.\nLa truka ormai in disuso.\nL'avvento della grafica informatizzata ha fatto s\u00ec che la truka sia stata completamente abbandonata. Si pensi all'uso che se ne faceva, ad esempio, con il chroma key, tecniche superate gi\u00e0 dal finire degli anni 1990 con l'avvento del \"bullet time\", reso celebre dal film \"Matrix\"."}
{"id": "2120963", "revid": "211345", "url": "https://it.wikipedia.org/wiki?curid=2120963", "title": "Truke", "text": ""}
{"id": "2120965", "revid": "180559", "url": "https://it.wikipedia.org/wiki?curid=2120965", "title": "Nicholas Tombazis", "text": "Biografia.\nDopo la laurea a Cambridge e il dottorato in Ingegneria aeronautica all'Imperial College, nel 1993 viene assunto in Benetton da Ross Brawn (allora direttore tecnico della scuderia). Dal 1997 passa in Ferrari nel ruolo di aerodinamico, contribuendo, insieme con lo stesso Brawn e Rory Byrne, ai successi della scuderia di Maranello.\nAlla fine del 2003 lascia la Ferrari, e viene chiamato a svolgere il servizio militare presso la citt\u00e0 greca di Lamia. Al termine del servizio di leva, decide di tornare in Formula 1, optando questa volta per la scuderia McLaren, dove progetta la MP4-20. Nel marzo 2006 ritorna ancora in Ferrari, come capo progettista. \nRimane a Maranello ufficialmente fino al 9 dicembre 2014, giorno in cui viene licenziato.\nIl 15 gennaio 2016 la Scuderia Manor annuncia l'ingaggio dell'ingegnere greco, con il ruolo di capo aerodinamico del Team britannico.\nDopo la chiusura della scuderia, nel 2018 entra nel direttivo FIA.\nVita privata.\n\u00c8 sposato e ha quattro figli. Risiede a Castelvetro di Modena, a pochi chilometri da Maranello. Il padre Alexandros, architetto, ha progettato tra le altre cose il nuovo Santuario della Madonna di F\u00e1tima."}
{"id": "2120966", "revid": "585241", "url": "https://it.wikipedia.org/wiki?curid=2120966", "title": "Indennit\u00e0 di disoccupazione", "text": "L'indennit\u00e0 di disoccupazione \u00e8 un istituto a favore dei soggetti che si trovino in uno stato di disoccupazione involontaria.\nCaratteri generali.\nTramite esso lo Stato finanzia il sostentamento di individui disoccupati che, non avendo la possibilit\u00e0 di offrire prestazione lavorativa alcuna, non percepiscono reddito da lavoro. Questo tipo di indennit\u00e0, concessa dallo Stato principalmente sotto forma di sussidi, \u00e8 una pratica ampiamente diffusa in Europa e negli Stati Uniti.\nA seconda della giurisdizione sul lavoro vigente e dello status della persona, le somme erogate possono coprire solo i bisogni essenziali oppure possono compensare il mancato guadagno in modo proporzionale al salario precedentemente percepito. Spesso fa parte di un pi\u00f9 ampio programma di previdenza sociale.\n\u00c8 finanziata attraverso una somma che il lavoratore versa periodicamente all'INPS.\nNel mondo.\nItalia.\nDisoccupazione pre-riforma Governo Fornero.\nL'indennit\u00e0 di disoccupazione in Italia, prima del 2013, era distinta in due tipi:\nLe erogazioni di denaro, per l'indennit\u00e0 di disoccupazione ordinaria, erano le seguenti:\nLe erogazioni di denaro, per l'indennit\u00e0 di disoccupazione con requisiti ridotti, erano le seguenti:\nOvviamente l'indennit\u00e0 economica erogata dall'Inps \u00e8 rivolta a coloro i quali sono in possesso dei requisiti previsti dalla normativa.\nRiforma Fornero.\nLa Riforma del lavoro Fornero sostitu\u00ec i precedenti trattamenti di indennit\u00e0 di disoccupazione con dei simili ma rivisti ammortizzatori: nascono cos\u00ec l'Aspi e la MiniAspi, che prevedono - oltre che differenze tra loro in termini di requisiti e durata - un trattamento diversificato rispetto all'indennit\u00e0 di mobilit\u00e0.\nRiforma del Governo Renzi - la nascita della NAspi.\nLa Nuova assicurazione sociale per l\u2019impiego (Naspi) \u00e8 stata introdotta dal Decreto Legislativo 4 marzo 2015, n. 22, e sostituisce l\u2019ASpI e la MiniASpI con riferimento agli eventi di disoccupazione a partire dal 1\u00ba maggio 2015.\nLa Naspi cambia e innova completamente i requisiti contributivi per l'erogazione dell'indennit\u00e0 e la loro durata."}
{"id": "2120967", "revid": "287204", "url": "https://it.wikipedia.org/wiki?curid=2120967", "title": "Yosef Yitzchok Schneersohn", "text": "Egli fu un rabbino ortodosso ed il penultimo \"rebbe\" (capo spirituale dell'ebraismo chassidico) degli \"chassidim\" di Chabad. Noto con gli appellativi di Frierdiker Rebbe (\"precedente rebbe\") o Rebbe Rayatz (\"RaYYaTz\", acronimo di Rabbi Yosef Yitzchak), riusc\u00ec a sopravvivere ad ambedue le guerre mondiali e, dopo la sua fuga fuori dall'Europa comunista, rifond\u00f2 la \"chassidut\" di Lubavitch negli Stati Uniti.\nProfugo del comunismo e del nazismo, dopo molti anni di strenua attivit\u00e0 per mantenere in vita l'ebraismo ortodosso nell'Unione Sovietica, fu costretto a emigrare; continu\u00f2 la sua lotta dalla Lettonia, poi dalla Polonia ed infine da New York, dove trascorse gli ultimi dieci anni di vita. Fu uno dei capi religiosi dell'ebraismo pi\u00f9 influenti.\nVita: primo periodo.\nYosef Yitzchok Schneersohn nacque a Ljubavi\u010di, in Russia. Fu nominato segretario personale del padre all'et\u00e0 di 15 anni; quell'anno rappresent\u00f2 anche suo padre alla conferenza dei capi comunitari a Kovno. L'anno seguente (1896) partecip\u00f2 alla conferenza di Vilna, dove rabbini e leader comunitari discutevano su temi come l'educazione ebraica autentica, il permesso ai bambini ebrei di non frequentare la scuola durante i giorni di Shabbat, la creazione di un'organizzazione generale ebraica con lo scopo di rafforzare il giudaismo. Partecip\u00f2 di nuovo a tale conferenza nel 1908.\nIl 13 Elul 5657 (1897) all'et\u00e0 di 17 anni spos\u00f2 una lontana cugina, la \"rebbetzin\" Nechama Dina Schneersohn, figlia del rabbino Avraham Schneerson di Ki\u0161inev, figlio di Yisroel Noach di Ni\u017eyn, figlio di Menachem Mendel Schneersohn.\nNel 1898 fu nominato capo della rete di \"yeshivah\" \"Tomchei Temimim\" .\nNel 1901, col sostegno finanziario di Yaakov e Eliezer Poliakoff apr\u00ec mulini per la lavorazione della lana a Dubrovno e a Mogilev e fond\u00f2 anche una \"yeshiva\" a Bukhara.\nSuccessivamente si attiv\u00f2 per la difesa dei diritti degli ebrei e si present\u00f2 alle autorit\u00e0 zariste a San Pietroburgo e a Mosca. Durante la guerra russo-giapponese del 1904, assistette le reclute coscritte dall'esercito russo, mandando loro viveri kosher e rifornimenti in Estremo Oriente.\nNel 1905 partecip\u00f2 alla raccolta di fondi per supplire alle necessit\u00e0 della festivit\u00e0 del Pesach per le truppe stanziate in Estremo Oriente.\nCon l'aumento dell'antisemitismo e dei pogrom contro gli ebrei, nel 1906 viaggi\u00f2 con altri noti rabbini per cercare l'appoggio dei governi dell'Europa occidentale, in particolare della Germania e dei Paesi Bassi, e persuase i banchieri di queste nazioni ad usare la loro influenza per fermare i pogrom.\nFu arrestato e liberato quattro volte tra il 1902 e il 1911 dalla polizia zarista per il suo attivismo.\nNomina a \"rebbe\".\nAlla morte del padre, il rabbino Sholom Dovber Schneersohn, nel 1920 Yosef Yitzchok divenne sesto rebbe di Chabad-Lubavitch. Era un periodo di grandi turbolenze sociali e politiche, a seguito della rivoluzione russa del 1917: i vittoriosi bolscevichi, anti-religiosi, tra i quali numerosi ebrei, si impegnavano a sradicare e sopprimere tutta l'attivit\u00e0 religiosa nella \"nuova\" Russia bolscevica.\nLotta contro i bolscevichi.\nA seguito della conquista della Russia, i comunisti crearono una \"sezione per gli affari ebraici\" diretta da ebrei, noti come gli \"yevsektsiya\", che istigavano azioni anti-ebraiche intese a togliere agli ebrei ortodossi la loro vita religiosa. In qualit\u00e0 di \"rebbe\" del movimento ebraico russo, Schneersohn fu fortemente polemico contro il regime ateo comunista e la sua intenzione di sradicare violentemente la religione su tutto il territorio. Di proposito diresse i suoi seguaci a fondare scuole religiose andando contro le direttive della \"dittatura proletaria\" marxista-leninista.\nIn seguito alla rivoluzione di febbraio si tennero elezioni per i consigli civici ebraici e per l'Assemblea ebraica generale. Il padre Sholom Dovber Schneersohn fu attivo senza sosta per organizzare un fronte religioso con un centro ed un ufficio speciale che potesse prendersene cura. Per tale motivo diede avvio ad una conferenza, unica nel suo genere, dove invit\u00f2 tutti i grandi studiosi della Torah in Russia; essa si tenne nel 1917 a Mosca, preceduta da un incontro a Pietrogrado con i rabbini principali, per decidere quali argomenti si dovessero affrontare. Purtroppo, a causa dello scarso numero di partecipanti, desiderosi di tornare a casa, la conferenza di Mosca non diede i risultati sperati. Fu quindi necessario organizzarne un'altra, questa volta a Charkov nel 1918, per discutere delle elezioni dell'Assemblea ebraica generale.\nNel 1921 cre\u00f2 una sede del \"Tomchei Temimim\" a Varsavia.\nNel 1924 fu costretto dalla polizia segreta russa, la \u010ceka, a lasciare Rostov Velikij a causa delle diffamazioni dei yevsektsiya e si stabil\u00ec a Leningrado. In questo periodo si impegn\u00f2 a rafforzare l'osservanza della Torah tramite attivit\u00e0 che coinvolgessero rabbini, scuole Torah per bambini, yeshivot, shochtim, educatori esperti di Torah, aprendo anche varie mikva'ot; fond\u00f2 anche un comitato speciale per assistere lavoratori manovali ad osservare lo Shabbat. Cre\u00f2 Agudat Chasidei Chabad negli Stati Uniti e Canada.\nNel 1927 apr\u00ec alcune yeshivot a Bukhara.\nFu responsabile della preservazione del sistema yeshiva Chabad, ormai clandestino, che allora aveva dieci sedi in Russia. Fu continuamente sotto sorveglianza degli agenti del NKVD.\nSchneersohn si batteva contro la partenza dei chassidim dalla Russia, anche se ne avevano la possibilit\u00e0. Proib\u00ec ai suoi seguaci di partire, chiamando \"disertori\" coloro che lo facevano.\nNel 1927 fu arrestato e incarcerato nella prigione Spalerno a Leningrado. Fu processato da un consiglio armato di rivoluzionari, accusato di attivit\u00e0 contro-rivoluzionarie e condannato a morte. Lo scandalo internazionale contro tale sentenza e la pressione dei governi occidentali e della Croce Rossa Internazionale costrinse il regime comunista a commutare la pena a tre anni di confino a Kostroma. Ekaterina Pe\u0161kova, nota attivista russa per i diritti umani, aiut\u00f2 dall'interno. Tale pena fu nuovamente commutata, grazie ad ulteriori pressioni politiche estere, e Schneersohn fu finalmente liberato col permesso di lasciare la Russia e trasferirsi a Riga in Lettonia, dove visse dal 1928 al 1929.\nAnd\u00f2 poi in Palestina a visitare i luoghi santi ebraici e incontr\u00f2 numerosi rabbini e capi comunitari. Da l\u00ec viaggi\u00f2 negli Stati Uniti, dove fu ricevuto alla Casa Bianca dal presidente Herbert Hoover, il quale, quando era candidato repubblicano alla presidenza, aveva sostenuto la sua liberazione. I seguaci Lubavitch americani pregarono il rebbe di lasciare la Russia e rimanere negli Stati Uniti, ma Schneersohn si rifiut\u00f2 dichiarando che l'America era una nazione irreligiosa, dove persino i rabbini si radevano la barba. Dal 1934 fino agli inizi della seconda guerra mondiale visse a Varsavia.\nDa Varsavia agli USA.\nDopo l'attacco della Germania nazista contro la Polonia nel 1939, Schneersohn si rifiut\u00f2 di lasciare Varsavia. Rimase in citt\u00e0 durante i bombardamenti e la resa ai nazisti. Si distinse per il continuo sostegno che offerse a tutti gli ebrei con la sua organizzazione Chabad e aiutandoli a fuggire dall'invasore. Dietro intercessione del dipartimento di Stato americano a Washington e con l'appoggio di molti capi ebraici (e, a quanto sembra, con l'assistenza dell'ammiraglio Wilhelm Canaris, comandante dell'Abwehr), furono concessi al rebbe l'immunit\u00e0 diplomatica e il trasferimento sicuro da Berlino a Riga e poi a New York, dove arriv\u00f2 il 9 marzo 1940.\nQuando Schneersohn giunse in America, due dei suoi chassidim lo andarono a trovare e gli dissero di non iniziare le attivit\u00e0 che Lubavitch aveva intrapreso in Europa perch\u00e9 l'America era diversa, per evitare delusioni. Schneersohn scrisse: \u00abMi vennero lagrime amare agli occh\u00bbi, ma imperterrito, il giorno dopo apr\u00ec la prima Yeshiva Lubavitch d'America affermando: \u00abL'America non \u00e8 diversa\u00bb.\nInaugurazione delle attivit\u00e0 Lubavitch negli USA.\nNell'ultimo decennio di vita, dal 1940 al 1950, Schneersohn visse nel quartiere di Crown Heights a Brooklyn (New York). Fu spesso di salute troppo cagionevole per reggersi in piedi. La comunit\u00e0 di Crown Heights rimase piccola e i registri della sinagoga riportano che ad un certo punto del 1950 non riuscivano a raggiungere una \"minian\" regolare.\nSchneersohn era gi\u00e0 debole fisicamente e ammalato, a causa delle sofferenze ricevute dai comunisti e dai nazisti, ma aveva il grande progetto di ricostruire il giudaismo ortodosso in America e voleva che il suo movimento ne fosse il fautore. A questo proposito fece una campagna di ricostruzione per creare scuole religiose ebraiche e yeshiva per ragazzi e ragazze, donne e uomini, apr\u00ec tipografie per le voluminose pubblicazioni del suo movimento e inizi\u00f2 un processo di massiccia divulgazione dell'osservanza ebraica in tutto il mondo.\nInizi\u00f2 ad insegnare pubblicamente e molti venivano ad ascoltarlo, al che Scheersohn raccolse un gruppo di suoi rabbini e li invi\u00f2 in altre citt\u00e0, iniziativa che fu poi proseguita ed estesa dal suo genero e successore, il rabbino Menachem Mendel Schneerson.\nNel 1948 fond\u00f2 un villaggio Lubavitch nella terra di Israele, noto col nome di Kfar Chabad, vicino a Tel Aviv, sul sito del villaggio arabo abbandonato Safria.\nMor\u00ec nel 1950 e fu sepolto al cimitero Montefiore nel Queens (New York). Non ebbe figli e il genero pi\u00f9 giovane, Menachem Mendel Schneerson (\"il rebbe\") gli succedette in qualit\u00e0 di \"Lubavitcher rebbe\", mentre quello pi\u00f9 anziano, Shemaryahu Gurary, venne nominato alla direzione della rete di Yeshiva Chabad chiamata \"Tomchei Temimim\". Finanziato dal filantropo Joseph Gutnick di Melbourne (Australia), il \"Centro Chabad-Lubavitch Ohel\" sul Francis Lewis Boulevard nel Queens \u00e8 situato vicino all'Ohel (\"sepolcro\"). La sua tomba, nota appunto col nome di Ohel, divenne punto centrale di raccoglimento per il suo successore, che lo andava a visitare regolarmente per molte ore di preghiera, meditazione e suppliche per gli ebrei di tutto il mondo.\nControversie.\nLa reazione di Schneersohn alla Shoah fu criticata da alcuni studiosi e da alcuni membri del rabbinato associati ad un'organizzazione europea per il salvataggio degli ebrei perseguitati."}
{"id": "2120969", "revid": "211345", "url": "https://it.wikipedia.org/wiki?curid=2120969", "title": "Truca", "text": ""}
{"id": "2120978", "revid": "124696463", "url": "https://it.wikipedia.org/wiki?curid=2120978", "title": "Lago Sciala", "text": "Il lago Sciala \u00e8 un lago etiope situato 200 chilometri a sud della capitale Addis Abeba nel parco nazionale di Abiata-Sciala nella regione dell'Oromia.\nIl lago \u00e8 lungo 15 km e largo circa 12 ed \u00e8 una caldera vulcanica che ebbe origine da una esplosione avvenuta nel Pliocene.\nIl lago, che non ha emissari, \u00e8 situato a un'altitudine di 1567 metri ed \u00e8 il pi\u00f9 profondo dei laghi etiopi e della Rift Valley. \u00c8 alimentato oltre che da acque meteoriche anche da sorgenti solforose, nella parte nord-est del lago si trova una sorgente calda. Vi sono nel lago alcuni isolotti disabitati ma che raggruppano una delle pi\u00f9 grandi popolazioni di pellicani bianchi."}
{"id": "2120979", "revid": "161374", "url": "https://it.wikipedia.org/wiki?curid=2120979", "title": "Diritto elettorale", "text": ""}
{"id": "2120981", "revid": "20652900", "url": "https://it.wikipedia.org/wiki?curid=2120981", "title": "Cavalieri (antica Grecia)", "text": ""}
{"id": "2120983", "revid": "20652914", "url": "https://it.wikipedia.org/wiki?curid=2120983", "title": "Cavaliere (antica Grecia)", "text": ""}
{"id": "2120987", "revid": "33689", "url": "https://it.wikipedia.org/wiki?curid=2120987", "title": "CD", "text": ""}
{"id": "2120994", "revid": "767487", "url": "https://it.wikipedia.org/wiki?curid=2120994", "title": "Classe Kashtan", "text": "Le unit\u00e0 appartenenti alla classe Kashtan (progetto 141 secondo la classificazione russa) sono navi di grandi dimensioni, progettate per svolgere operazioni di caricamento e scaricamento di merci dalle navi della marina russa. La classificazione russa per tali navi \u00e8 KIL (Kilektor).\nUtilizzo.\nCostruite a Rostock, nell'allora Germania Est, sono entrate in servizio tra il 1988 ed il 1990 in otto esemplari. Dal punto di vista progettuale, sono direttamente derivate dalla precedente classe Sura. Sono equipaggiate con un montacarichi sistemato a poppa, capace di sollevare carichi di circa 100 tonnellate.\nLa marina russa \u00e8 il maggior utilizzatore delle Kashtan. Ne risultano operative ben sette unit\u00e0:\nLe unit\u00e0 operative con la Flotta del Pacifico sono utilizzate in campo commerciale, ma rimangono comunque a disposizione della marina in caso di necessit\u00e0.\nL'ottavo esemplare, la \"KIL-158\", \u00e8 in servizio con la marina dell'Ucraina. \u00c8 stata sottoposta a lavori di revisione nel 2007."}
{"id": "2120999", "revid": "110157", "url": "https://it.wikipedia.org/wiki?curid=2120999", "title": "Allan (Live)", "text": "Allan (Live) \u00e8 il primo singolo dell'album \"En concert\" della cantautrice francese Myl\u00e8ne Farmer, pubblicato il 4 dicembre 1989.\nLa canzone presenta il primo cd live di Myl\u00e8ne Farmer e nel singolo possiamo trovare un altro inedito,\"Psychiatric\", che Myl\u00e8ne reinterpreter\u00e0 in una nuova versione nell'album L'Autre... due anni dopo.\nNel videoclip le scene live della canzone vengono affiancate ad alcune sequenze in cui un tenebroso frate divampa un incendio in un cimitero (o per meglio dire, il cimitero ricostruito sul palco della cantante durante le sue esibizioni live).\nIl singolo arriver\u00e0 alla 32\u00aa posizione della single chart vendendo circa 60.000 esemplari."}
{"id": "2121002", "revid": "1522738", "url": "https://it.wikipedia.org/wiki?curid=2121002", "title": "Silvano del Monte Athos", "text": " \nBiografia.\nNato a \u0160ovskoe, nell'Oblast' di Lipeck nella Russia europea, nel 1892 dopo aver svolto servizio militare nell'esercito imperiale lasci\u00f2 la Russia per recarsi al Monte Athos, nell'odierna Grecia, presso il monastero della comunit\u00e0 ortodossa russa di Panteleimon, dove nel 1896 ricevette i voti monastici e il nome di \"Silouan\" (il nome russo per il biblico \"Silvanus\", in italiano Silvano). Nel 1911 ricevette il titolo di schimonaco, titolo riservato agli asceti pi\u00f9 esperti. Lavor\u00f2 nel latifondo del monastero nei pressi di Salonicco chiamato \"Kalamareia\" e poi al mulino del suo monastero. Poi si ritir\u00f2 nella skita del \"vecchio Rossikon\", dove si ritiravano molti asceti e starec. Dopo un anno e mezzo di vita ascetica, venne richiamato al monastero, per assumervi l'incarico di economo alle costruzioni. Mor\u00ec il 24 settembre 1938. Fu canonizzato il 26 novembre del 1987 dal Patriarca di Costantinopoli Dimitrios I. \nEbbe la grazia della preghiera continua ed ebbe la visione del Cristo oltre a soffrire molto da parte di demoni. Ma l'esperienza mistica che pi\u00f9 lo marc\u00f2, avvenne attorno all'anno 1906, quando in preda a grande sconforto per non riuscire a estirpare i suoi sentimenti di orgoglio, cos\u00ec si rivolse a Dio: \u00abSignore, tu vedi che cerco di pregarti con spirito puro, ma il demonio me lo impedisce.\u00bb Ricevette allora nel suo cuore questa risposta:\u00abGli orgogliosi devono sempre soffrire da parte dei demoni.\u00bb Silvano rispose: \u00abAllora, Signore, dimmi cosa devo fare perch\u00e9 la mia anima diventi pura.\u00bb Di nuovo ricevette la risposta: \u00abTieni il tuo spirito in inferno e non disperare mai\u00bb.\nIn realt\u00e0, proprio per essersi accusato, lui stesso di essere un orgoglioso, e aver pregato Dio di estirpargli questo sentimento, ha mostrato un grande spirito di umilt\u00e0.\nNonostante non avesse ricevuto una istruzione superiore, assunse grande fama presso i pellegrini che lo cercavano per i suoi utili consigli, tra essi anche altri prelati, vescovi e cattedratici. Il monaco cattolico Thomas Merton lo defin\u00ec \"il pi\u00f9 autentico monaco del ventesimo secolo\"."}
{"id": "2121003", "revid": "1728", "url": "https://it.wikipedia.org/wiki?curid=2121003", "title": "Quinqueremi", "text": ""}
{"id": "2121008", "revid": "198277", "url": "https://it.wikipedia.org/wiki?curid=2121008", "title": "Questo piccolo grande amore (brano musicale)", "text": "Questo piccolo grande amore \u00e8 un brano musicale scritto da Antonio Coggio e Claudio Baglioni ed interpretato da Claudio Baglioni, estratto dall'album omonimo e pubblicato come singolo nei 45 giri \"Questo piccolo grande amore/Caro padrone\" e \"Questo piccolo grande amore/Porta Portese\". Il brano fu arrangiato da Tony Mimms, mentre il singolo fu prodotto da Antonio Coggio.\nIl brano.\nIl testo di \"Questo piccolo grande amore\" racconta la storia d'amore di due giovani ed il rimpianto da parte del personaggio maschile che \u00e8 lontano dalla sua ragazza (ascoltando l'album si comprende che la lontananza \u00e8 dovuta al servizio militare). La censura dell\u2019epoca colpisce il brano imponendo che vengano cambiate alcune parole: \u201cla voglia di essere nudi\u201d diventa \u201cessere soli\u201d, cos\u00ec come \u201cle mani sempre pi\u00f9 ansiose di cose proibite\u201d sostituisce il complemento con \u201cle scarpe bagnate\u201d (perch\u00e9 lo scenario si svolge in riva al mare): questa \u00e8 la versione pubblicata sul 45 giri, mentre nel 33 \u00e8 possibile ascoltarla nell\u2019originale. In una intervista di qualche anno fa l\u2019ex moglie di Claudio Baglioni, Paola Massari, ha svelato di essere la misteriosa ragazza dalla \u201cmaglietta fina\u201d del brano.\nIl singolo.\n\"Questo piccolo grande amore\" fu pubblicato come 45 giri dalla RCA Italiana pochi giorni prima dell'uscita dell'album omonimo, il terzo lavoro di Baglioni. Sul lato B del 45 giri \u00e8 presente il brano inedito su LP \"Caro padrone\" (arrangiato da Vince Tempera). Il singolo fu ritirato dal mercato nel giro di pochissime settimane, e sostituito con un 45 giri dallo stesso numero di catalogo ma contenente sul lato B \"Porta Portese\", anch'essa presente sull'album e che .\nIl successo.\nIl 45 giri entr\u00f2 nella classifica dei singoli pi\u00f9 venduti in Italia il 25 novembre 1972, debuttando al 10\u00ba posto. Per Baglioni era gi\u00e0 questo un ottimo risultato, dato che fino a quel momento il suo massimo successo era stato \"Fratello sole sorella luna\", che non era andato oltre la trentunesima posizione. Dopo tre settimane di permanenza in top ten, il 16 dicembre 1972, \"Questo piccolo grande amore\" raggiunse invece la prima posizione, scalzando \"Il padrino\", singolo di Santo &amp; Johnny che si manteneva in vetta alla classifica da diverse settimane. Il brano rimase al 1\u00ba posto per sei settimane, a cui seguirono altre dodici nelle quali il singolo si altern\u00f2 fra la seconda e la terza posizione. Alla fine il 45 giri totalizz\u00f2 complessivamente ventuno settimane in top-ten, risultando essere il quarto singolo pi\u00f9 venduto dell'anno, dietro a \"Crocodile Rock\" di Elton John (primo posto), \"Pazza idea\" di Patty Pravo (secondo posto) e \"I giardini di Marzo\" di Lucio Battisti (terzo posto).\nIl brano musicale pi\u00f9 venduto in Italia.\nSecondo le ricerche statistiche effettuate dal sito hitparadeitalia.it, \"Questo piccolo grande amore\" \u00e8 risultato essere il brano maggiormente venduto nella storia della discografia italiana. La ricerca \u00e8 stata effettuata tenendo conto di tutti i dischi (singoli, album, compilation) in cui il brano \u00e8 apparso, e di tutte le versioni (originale, cover, remix) in cui esso \u00e8 stato registrato.\nLa canzone del secolo.\nNel 1985 Claudio Baglioni viene invitato al Festival di Sanremo 1985 per ricevere il premio \"canzone del secolo\", fu l'unico artista ad esibirsi in live con un assolo di pianoforte e voce, tutti gli altri artisti in gara e invitati erano invece in playback.\nCover.\nNumerosi artisti si sono cimentati in cover di \"Questo piccolo grande amore\". Fra i pi\u00f9 importanti ad aver registrato una propria versione del brano vanno ricordati Mina nel 1986 per l'album \"S\u00ec, buana\", Fiorello nel 1991 per l'album \"Veramente falso\", Marco Borsato nello stesso anno, Mino Reitano nel 1996 per l'album \"1\u00ba festival della canzone regina\", Nino De Angelo nel 2004. Esiste una versione strumentale di Gianni Oddi nell'album \"1\" (1974).\nFilm.\nL'11 febbraio 2009 \u00e8 uscito nelle sale cinematografiche, su distribuzione Medusa, il film \"Questo piccolo grande amore\" diretto dal regista Riccardo Donna.\nIl film prende ispirazione dall'omonima canzone e segue le linee narrative dell'altrettanto omonimo concept album di Claudio Baglioni.\n\"QPGA\".\nSempre nel 2009 Baglioni ha pubblicato un album, intitolato \"Q.P.G.A.\", in cui ha riarrangiato le canzoni del disco originale integrandole con altri brani: in esso \"Questo piccolo grande amore\" \u00e8 reinterpretato con l'accompagnamento al pianoforte di Ennio Morricone; la canzone viene inoltre ripresa in altri piccoli frammenti, come \"L'incontro\", cantata da Riccardo Cocciante, \"L'appuntamento\", eseguita da Giorgia, \"Il riparo\", cantata da Antonello Venditti, \"L'arcobaleno\", eseguita da Mina, \"Il rimpianto\", cantata da Ivano Fossati e \"Il ricordo\", eseguita da Gianni Morandi.\nCuriosit\u00e0.\nIl brano \u00e8 stato utilizzato all'inizio degli anni novanta anche come colonna sonora di uno spot pubblicitario dei gelati Sanson. "}
{"id": "2121010", "revid": "767487", "url": "https://it.wikipedia.org/wiki?curid=2121010", "title": "Classe Sura", "text": "Le unit\u00e0 appartenenti alla classe Sura (progetto 145 secondo la classificazione russa) sono navi di grandi dimensioni, progettate per svolgere operazioni di caricamento e scaricamento di merci dalle navi della marina russa. La classificazione russa per tali navi \u00e8 KIL (Kilektor).\nUtilizzo.\nCostruite a Rostock, nell'allora Germania Est, sono entrate in servizio tra il 1965 ed il 1978. Sono equipaggiate con un montacarichi sistemato a poppa, capace di sollevare carichi di circa 65 tonnellate.\nNella marina russa ne rimangono in servizio cinque esemplari.\nAltri esemplari sono stati ritirati dal servizio. Alcuni sono stati smantellati."}
{"id": "2121017", "revid": "1605525", "url": "https://it.wikipedia.org/wiki?curid=2121017", "title": "Storie impreviste", "text": "Storie impreviste (\"Tales of the Unexpected\") \u00e8 una raccolta di sedici racconti di Roald Dahl gi\u00e0 editi e pubblicata originariamente nel 1979. Tutte le storie erano gi\u00e0 apparse su vari giornali e riviste per poi essere pubblicate nei volumi \"Someone like You\" e \"Kiss Kiss\". Il volume \u00e8 arrivato in Italia nel 1993 sotto la traduzione della \"TEA\"."}
{"id": "2121024", "revid": "123765891", "url": "https://it.wikipedia.org/wiki?curid=2121024", "title": "Carlo Alighiero", "text": "Biografia.\nDopo aver frequentato l'Accademia di belle arti di Brera a Milano, si iscrisse all'Universit\u00e0 Bocconi e successivamente frequent\u00f2 l'Accademia nazionale d'arte drammatica a Roma, dove ebbe come insegnanti, fra gli altri, Orazio Costa, Wanda Capodaglio, Sergio Tofano, Vittorio Gassmann e Silvio d'Amico.\nDal 1953 al 1964 fece parte della compagnia del Teatro Stabile di Padova, della Compagnia Vittorio Gassmann, con Anna Proclemer, della Compagnia dei Giovani (Giorgio De Lullo-Rossella Falk-Tino Buazzelli-Romolo Valli-Anna Maria Guarnieri), del Teatro Stabile di Trieste, del Teatro Convegno (Franco Volpi), del Teatro Stabile di Bari, (con Salvo Randone). \nNel 1970 form\u00f2 una compagnia propria (compagnia Elena Cotta-Carlo Alighiero con Elsa Vazzoler, trasformata poi tre anni dopo in Cooperativa gruppo A.T.A. (Attori-tecnici-autori) con cui ha interpretato i maggiori classici del teatro. Nel 1985 la cooperativa rilev\u00f2 la partecipazione di maggioranza relativa nella nascita del Teatro Manzoni di Roma, inaugurato nel gennaio 1986 con \"Arlecchino servitore di due padroni\", per la regia dello stesso Alighiero.\nCome autore teatrale scrisse \"Puccini e la luna\", dedicato a Giacomo Puccini e alla sua \"Turandot\", che interpret\u00f2 e di cui cur\u00f2 la messinscena. Fra gli altri suoi lavori come autore: \"La citt\u00e0 del sole\", testo tratto da Tommaso Campanella; \"Ballata di Tommaso Campanella\", scritto con Mario Moretti; \"La commedia dell'arte e il teatro comico\", da Carlo Goldoni.\nNel 2010 al Teatro Manzoni di Roma fu autore, interprete e regista della sceneggiata romana \"Attico con vista... vendesi\", con Fabrizio Frizzi e Rita Forte e musiche di Enzo De Rosa.\nIn televisione apparve nella serie \"Tenente Sheridan\", in due episodi de \"Le inchieste del commissario Maigret\" (\"La vecchia signora di Bayeux\", del 1966 e \"Maigret sotto inchiesta\", del 1968), nella serie televisiva degli anni settanta \"Qui squadra mobile\". Interpret\u00f2 poi alcuni sceneggiati, fra cui \"Una tragedia americana\" (1962), \"Lawrence d'Arabia\" (1969), \"E le stelle stanno a guardare\" (1971), \"Napoleone a Sant'Elena\" (1973) e fiction come \"Buio nella valle\" (1984) e \"Doppio segreto\" (1998). Nel 1968 fu la voce narrante dello sceneggiato di grande successo \"Odissea\".\nAl debutto nel cinema recit\u00f2 nel 1955 nel ruolo di Guildenstern a fianco di Memo Benassi e Vittorio Gassman in una versione cinematografica di \"Amleto\", da Shakespeare. Partecip\u00f2 in seguito a diverse pellicole di genere spaghetti western e b-movie polizieschi di produzione italiana.\nEra sposato con l'attrice Elena Cotta, dalla quale ha avuto due figlie. \u00c8 morto nella sua abitazione romana l'11 settembre 2021 all'et\u00e0 di 94 anni dopo una breve malattia. I funerali sono stati celebrati il 14 settembre nella Chiesa di San Francesco a Ripa, nel rione Trastevere. Dopo la cremazione le ceneri sono state tumulate al Cimitero Flaminio.\nDoppiaggio.\nIn televisione, nello sceneggiato \"L'Odissea\", oltre che voce narrante, ha dato la voce (solo in alcune scene) a Roy Purcell come Alcynoo; ha doppiato inoltre episodi delle serie televisive \"Le nuove avventure di Guglielmo Tell\", \"Spectreman\", \"Ai confini della realt\u00e0\", \"Turbo\" e \"A cuore aperto\"."}
{"id": "2121028", "revid": "1711941", "url": "https://it.wikipedia.org/wiki?curid=2121028", "title": "Gilles Simon (automobilismo)", "text": "\u00c8 stato a capo della \"Direzione Motori ed Elettronica\" della Scuderia Ferrari di Formula 1 fino all'ottobre 2009, quando \u00e8 stato sostituito da Luca Marmorini.\nDopo essersi laureato presso la \"\u00c9cole des mines\" di Parigi, nel 1984 inizia a lavorare per la Renault. Vi resta fino al 1989, lavorando nel settore ricerca e sviluppo ed occupandosi di motori stradali.\nSuccessivamente \u00e8 stato ingaggiato dalla Peugeot, occupandosi dello sviluppo del Motore V10.\nNel 1993 \u00e8 passato alla Scuderia Ferrari (insieme con il connazionale Jean Todt), venendo assunto nella \"Direzione Motori\", della quale ha preso il comando nel 2006.\nDal dicembre 2009 lavora per la Federazione Internazionale dell'Automobile. Dal luglio 2011 abbandona il ruolo del direttore \"powertrain\" e elettronica alla FIA per diventare direttore tecnico della \"PURE\", casa motoristica che ha intenzione di entrare nel mondiale dal .\nNel 2013 Simon \u00e8 stato assunto come consulente da Honda per lavorare sul motore per la Formula Uno. Nel 2017 lascia l'incarico."}
{"id": "2121033", "revid": "62004", "url": "https://it.wikipedia.org/wiki?curid=2121033", "title": "Andrew Reynolds", "text": "Biografia.\nInizi\u00f2 ad andare in skateboard all'et\u00e0 di nove anni; cominci\u00f2 a farsi conoscere come skater, molto presto, agli inizi degli anni novanta. Nel 1998, a soli 20 anni, ricevette, dal \"Thrasher magazine\", la statuetta di \"Skater of the Year\" (Skater dell'Anno), successivamente nel 2011 con il video Emerica Stay Gold ha vinto il premio \"Best Video Part\". Gli vennero dati molti soprannomi, i pi\u00f9 conosciuti sono: \"Drew\", \"Waldo\" e soprattutto\"The Boss\", soprannome datogli nel 2012.\nCome altri suoi compagni Andrew \u00e8 apparso nella serie Activision di Tony Hawk's Pro Skater e nel videogioco EA Skate 3-\nI suoi \"trick\" personali sono il \"frontside flip\" e \"the reynolds\" (\"360 flip to noseslide\"). Questi \"trick\" si trovano in molte delle sue \"part\" (in Baker 2G e nel video di Emerica \"This is Skateboarding\" e nel video Baker 3). \u00c8 anche conosciuto per dei \"trick\" memorabili come un Caballerial gi\u00f9 dalla scalinata \"handrail\" e per il 360 \"nollie\" gi\u00f9 dal Carlsbad Gap. Uno dei suo posti preferiti da skateare \u00e8 la Canada High School.\nGli sponsor con cui \u00e8 sotto contratto tuttora sono la Baker (fondata da lui stesso), Independent, Spitfire, Emerica (di cui \u00e8 anche membro), Nixon e Altamont (di cui, insieme a Bryan Herman ne \u00e8 il dirigente).\nLa Baker \u00e8 stata fondata dallo stesso Reynolds e vanta nelle proprie file anche Dustin Dollin (apparso anche lui in Tony Hawk's Project 8, Bryan Herman, Terry kennedy (apparso anche lui come membro Baker in Skate 3)."}
{"id": "2121035", "revid": "729019", "url": "https://it.wikipedia.org/wiki?curid=2121035", "title": "Linea RER A", "text": "La linea RER A \u00e8 una rete di linee ferroviarie che si estendono per quasi 80\u00a0km del R\u00e9seau express r\u00e9gional, il servizio ferroviario suburbano di Parigi, che collega la citt\u00e0 di Parigi da est ad ovest con diverse diramazioni. Collega Saint-Germain-en-Laye (ramo A1), Cergy (ramo A3) e Poissy (ramo A5) ad ovest, con Boissy-Saint-L\u00e9ger (ramo A2) e Marne-la-Vall\u00e9e - Chessy - Disneyland Paris (ramo A4) ad est, passando per il centro di Parigi.\nAperta a spezzoni dal 1969 al 1994, la linea A \u00e8 stata costruita dalla RATP, ma i rami di Cergy e Poissy vennero acquisiti dalla SNCF ad ovest della stazione di Nanterre. Essa \u00e8 la linea pi\u00f9 affollata dell'intera rete di Parigi con oltre un milione di passeggeri al giorno ed ormai pressoch\u00e9 al limite della saturazione. Essa \u00e8 considerata una delle linee ferroviarie a pi\u00f9 elevata densit\u00e0 a livello mondiale ed assorbe pi\u00f9 di un quarto dell'intero traffico pendolare dell'area della grande Parigi.\nStoria.\nUna linea est-ovest venne studiata gi\u00e0 nel 1929. Avrebbe dovuto collegare la stazione di Saint-Lazare a quella di Bastille e alla Gare de Lyon. Soltanto nel 1960 venne presa la decisione di realizzarla apportando qualche modifica al tracciato primitivo. L'obiettivo era quello di collegare la \"Linea Paris - Saint-Germain-en-Laye\" alla \"Linea di Vincennes\" passando per l'agglomerato de La D\u00e9fense allora in costruzione.\nLa linea attuale.\nLa linea A \u00e8 oggi la linea urbana di treni che ha il maggior volume di traffico al mondo come numero di passeggeri medi al giorno (circa un milione). Ci\u00f2 ha portato alla saturazione del traffico, specialmente nelle ore di punta. La RATP \u00e8 stata quindi costretta a correre ai ripari interpellando la Siemens per installare un sistema di segnalazioni automatiche per consentire una maggiore frequenza di treni nelle ore pi\u00f9 trafficate della giornata. Questo ha consentito, dal 1989, di portare la frequenza dei treni alla soglia minima di un treno ogni minuto e mezzo (limite non pi\u00f9 riducibile visto il tempo impiegato per la discesa e l'imbarco dei passeggeri). L'inserimento dei treni \u00abAlt\u00e9o\u00bb (type Z20K) a due piani ha permesso un ulteriore aumento della capacit\u00e0 di trasporto. A seguito della impossibilit\u00e0 di aumentare ulteriormente la capacit\u00e0 di trasporto \u00e8 stato deciso di costruire la linea RER E che rappresenta in sostanza il raddoppio della capacit\u00e0 di trasporto della Linea A."}
{"id": "2121037", "revid": "762947", "url": "https://it.wikipedia.org/wiki?curid=2121037", "title": "L\u00e9opold Simoneau", "text": "Biografia.\nInizi\u00f2 a prendere lezioni di canto a Qu\u00e9bec, al Levis College e all'Universit\u00e9 Laval. Mentre studiava a Montr\u00e9al con Salvator Issaurel, fece il suo debutto con \"Les Vari\u00e9t\u00e9s Lyriques\" nel 1941.\nTrasferitosi a New York per proseguire i suoi studi con Paul Althouse, nel 1946 si esib\u00ec al New York City Center nel ruolo di Lyonel in \"Martha\" di Friedrich von Flotow. Nello stesso anno si spos\u00f2 con il soprano canadese Pierrette Alarie, con la quale part\u00ec per la Francia, dove la carriera di Simoneau prese realmente il volo.\nDebutt\u00f2 nel 1949 all'Op\u00e9ra-Comique di Parigi nel ruolo di Vincent nell'opera \"Mireille\" di Charles Gounod e all'Op\u00e9ra Garnier nel ruolo di Tamino ne \"Il flauto magico\" di Mozart. Nel 1950 cant\u00f2 per la prima volta al Festival di Aix-en-Provence il ruolo di Ottavio nel \"Don Giovanni\" e di Ferrando in \"Cos\u00ec fan tutte\". L'anno seguente, si esib\u00ec al Festival di Glyndebourne come Idamante nell\"Idomeneo\", guadagnandosi la fama di eccellente tenore mozartiano, tanto che venne invitato a cantare al Festival di Salisburgo e a quello di Edimburgo, alla Staatsoper di Vienna e alla Scala di Milano. Nel frattempo la sua popolarit\u00e0 in Francia si manteneva elevata, con interpretazioni come quella di Nadir in \"Les p\u00eacheurs de perles\" di Georges Bizet e di G\u00e9rald in \"Lakm\u00e9\" di L\u00e9o Delibes e il contributo nella riscoperta di opere come \"Les Indes galantes\" di Jean-Philippe Rameau e \"Orfeo ed Euridice\" di Christoph Willibald Gluck, nella versione in francese per tenore. Spesso cantava assieme alla moglie, soprano lirico di coloratura che aveva lo stesso repertorio del marito.\nNegli anni cinquanta prese parte a numerose incisioni, tra cui il Requiem di Mozart diretto da Bruno Walter, \"Les p\u00eacheurs de perles\" di Bizet diretto da Jean Fournet, e \"Orph\u00e9e et Euridyce\" di Gluck diretto da Hans Rosbaud, \"Il ratto dal serraglio\" di Mozart diretto da Sir Thomas Beecham (nel ruolo di Belmonte), e \"Cos\u00ec fan tutte\" con un cast che comprendeva Elisabeth Schwarzkopf, Nan Merriman, Rolando Panerai, Lisa Otto e Sesto Bruscantini, diretto da Herbert von Karajan.\nNel 1954 Simoneau fece il suo debutto alla Lyric Opera di Chicago, dove cant\u00f2 fino al 1961, in particolare in \"La traviata\" al fianco di Maria Callas. La sua ultima apparizione fu nel \"Messiah\" di Georg Friedrich H\u00e4ndel a Montr\u00e9al il 24 novembre 1970.\nAssieme alla moglie (dalla quale ebbe due figli, Isabelle e Chantal), si dedic\u00f2 quindi all'insegnamento."}
{"id": "2121039", "revid": "287204", "url": "https://it.wikipedia.org/wiki?curid=2121039", "title": "Arantxa Sanchez", "text": ""}
{"id": "2121041", "revid": "1543377", "url": "https://it.wikipedia.org/wiki?curid=2121041", "title": "Tanya (libro)", "text": "Il Tanya (\u05ea\u05e0\u05d9\u05d0, aramaico per \"fu insegnato\") \u00e8 un libro pi\u00f9 comunemente noto con la sua prima parola di testo - \"Tanya\" appunto \u2013 piuttosto che con il suo vero titolo di \"Likkutei Amarim\" (\u05dc\u05d9\u05e7\u05d5\u05d8\u05d9 \u05d0\u05de\u05e8\u05d9\u05dd, ebraico, \"collezione di dichiarazioni\"), opera prima del Giudaismo chassidico, scritta nel 1797 da Rabbi Shneur Zalman di Liadi, fondatore del movimento Chabad.\nMateria trattata.\nIl \"Tanya\" tratta di spiritualit\u00e0 e psicologia ebraica dal punto di vista della filosofia chassidica e della Kabbalah (misticismo ebraico). La parte iniziale dell'opera, \"The Book of the Average Man (Il libro dell'uomo ordinario)\", il \"beinoni\", serve come fondamentale guida di base per la pratica spirituale e servizio divino.\nA differenza di altri libri chassidici, questo non \u00e8 una collezione di sermoni o storie ma un'esposizione sistematica della filosofia di Rabbi Shneur Zalman. I chassidim Chabad sono esortati allo studio quotidiano di quest'opera come parte del \"Chitas\" \u2013 acronimo di Chumash (i cinque libri della Tor\u00e0), Tehillim (Libro di salmi) e Tanya. I Rebbe di Chabad insegnavano che \u00e8 sacro dovere pubblicare e distribuire questo libro il pi\u00f9 largamente possibile.\nIl Tanya cerca di dimostrare all'\"ordinaria\" persona ebrea che la conoscenza di Dio \u00e8 a disposizione di tutti, che la crescita spirituale a livelli ancora pi\u00f9 alti \u00e8 reale e raggiungibile se si \u00e8 disposti ad affrontare l'impresa. Sebbene molti vedano il Tanya come un lavoro esplicativo della Kabbalah o del misticismo ebraico, si \u00e8 d'accordo nell'affermare che il Tanya sia prima di tutto e principalmente un libro di guida pratica al servizio divino.\nLivelli del servizio divino.\nIl Tanya descrive cinque livelli:\nStruttura.\nShneur Zalman pubblic\u00f2 il suo \"Likkutei Amarim\" anonimamente nel 1797. Edizioni successive incorporarono ulteriori scritti di Zalman. L'ultima versione dell'opera, del 1814, comprende cinque parti:\nIn generale, sebbene il primo libro si dedichi maggiormente alla avodah (servizio divino emotivo), mentre gli altri libri siano pi\u00f9 concentrati su complicati e profondi concetti mistici, l'autore unisce idee kabbalistiche astratte con l'importanza del servizio quotidiano e l'emozione che deve accompagnarlo.\nEsposizione.\nSi dice che il \"Tanya\" sia il Tanach (\"Torah Scritta\") della filosofia chassidica poich\u00e9 \u00e8 la prima opera di filosofia chassidica registrata dal suo stesso autore a differenza delle opere del Ba'al Shem Tov e del Maggid di Mezritch, le parole dei quali furono trascritte dai rispettivi discepoli. Ci\u00f2 implica che gli insegnamenti della filosofia chassidica in genere siano tutti un'esposizione del \"Tanya\", come la Torah insegna che l'intero scopo della \"Torah Orale\" sia quello di illustrare la \"Torah Scritta\".\nNella prefazione del \"Tanya\" l'autore scrive che chiunque abbia domande sul significato o l'applicazione del \"Tanya\" debba chiederle ai \"grandi della propria citt\u00e0.\" Nella comune terminologia chassidica Chabad i grandi (o guide) sono conosciuti come \"Mashpia\", maestri istruiti dai rispettivi predecessori ad una corretta applicazione del \"Tanya\".\nMolti libri sono stati scritti per spiegare il \"Tanya\", in particolare: il \"Reshimos\" sul \"Tanya\" del Rebbe Lubavitch, \"HaLekach VehaLibuv\", \"Shiu'rim BeSefer HaTanya\" (nella sua traduzione inglese di \"Lessons in Tanya (Lezioni di Tanya)\"), \"Maskil Le'Eisan\", \"Biurei Ha'Tanya\", e \"Opening The \"Tanya\" (Aprire il Tanya),\" \"Learning the \"Tanya (Imparare il Tanya)\",\" e \"Understanding the \"Tanya\" (Capire il Tanya)\" di Rabbi Adin Steinsaltz."}
{"id": "2121052", "revid": "729019", "url": "https://it.wikipedia.org/wiki?curid=2121052", "title": "Aerot\u00e9cnica AC-12", "text": "L'Aerot\u00e9cnica AC-12 \"Pepo\" \u00e8 un elicottero leggero biposto prodotto dall'azienda spagnola Aerot\u00e9cnica S.A. negli anni cinquanta.\nProgettazione e sviluppo.\nL'AC-12 \u00e8 stato progettato dal francese Jean Cantinieau, e come altri suoi progetti ha la distintiva struttura portante a \"spina dorsale\" che la collega dall'alto alla fusoliera e che fornisce il supporto al motore. I costi di sviluppo sono stati sostenuti dal governo spagnolo, e il primo dei due prototipi venne portato in volo per la prima volta il 20 luglio 1954.\nStoria operativa.\nDodici esemplari (due prototipi e dieci di produzione) sono stati ordinati per fornire l'Ej\u00e9rcito del Aire dove hanno servito per tre anni sotto la denominazione CE-XZ-2."}
{"id": "2121054", "revid": "216538", "url": "https://it.wikipedia.org/wiki?curid=2121054", "title": "La partita della morte", "text": ""}
{"id": "2121055", "revid": "1272592", "url": "https://it.wikipedia.org/wiki?curid=2121055", "title": "Pedalino", "text": "Pedalino, 3026 abitanti a 234\u00a0m s.l.m., \u00e8 una frazione del Comune di Comiso, in provincia di Ragusa.\nLa frazione dista circa 10 chilometri dal comune di Comiso cui essa dal 1938 appartiene (storicamente \u00e8 stata territorio e frazione di Chiaramonte Gulfi) ed \u00e8 a circa 3\u00a0km dall'aeroporto di Comiso \"Pio La Torre\".\nLe remote origini.\nPer quanto riguarda le rilevazioni in epoca preistorica, non esistono a tutto oggi dati che documentano presenze abitative consolidate. D'altronde le caratteristiche pianeggianti e boschive della zona non offrivano certamente i presupposti per la formazione di nuclei abitativi stabili alle popolazioni indigene che preferivano arroccarsi sulle colline circostanti. \u00c8 stato invece ragionevolmente ipotizzato che la zona, gi\u00e0 nel VI secolo a.C. e durante la colonizzazione greca, sia stata interessata dal fenomeno della penetrazione Siracusana lungo il limes orientale del fiume Dirillo sfruttando, quale naturale via di sbocco sulla costa meridionale del Mediterraneo, proprio l'ampia e fertile piana fra i fiumi Dirillo ed Ippari nei rapporti con Kamarina.\nProprio per evitare le popolazioni indigene arroccate sugli Iblei, e dopo l'occupazione dei punti strategici di Akrai (664 a.C.) e Kasmenai (Allocata presso Monte Campo, a circa 6 Km da Monte Lauro, 643 a.C.), la penetrazione siracusana si snoda su questo percorso viario interno, evidenziato dai numerosi reperti greco arcaici rinvenuti nei pressi del centro carovaniero di Scornavacche. Dopo la fondazione quasi contemporanea di Kamarina ed Akrillai, quest'antico percorso era interessato dalla confluenza d'alcune vie interne, specialmente la Camarina-Echetla (l'attuale Grammichele) che sfruttava proprio il guado di Scornavacche per accedere ai \"campi geloi\" (piana di Gela), Vie di penetrazione siracusana lungo il limite orientale del Dirillo e i relativi guadi di accesso ai campi Geloi.\nSi pu\u00f2 quindi affermare che in tali periodi la nostra era una zona di intenso transito carovaniero parallelo alle tre zone di guado sul fiume Dirillo e cio\u00e8 Scornavacche-Bidine-Pizzo (altri siti archeologici limitrofi sono: Mazzarronello e Piano Arcieri). Da questi dati si pu\u00f2 spiegare sia la forma allungata del paese che si \u00e8 sempre snodato su una sola via, sia le tradizionali affinit\u00e0 socio-culturali fra gli abitanti di Pedalino e quelli di Acate e Mazzarrone. Nel periodo medioevale la zona era una fitta boscaglia costituita principalmente da querce, rovi e \"zammarre\".\nI primi dati ufficiali sul territorio risalgono al secolo XV, quando la zona veniva indicata con il nome di \"Piddalinu\" che sembra significasse \"zona di pedaggio\". Tale dato \u00e8 avvalorato dal fatto che la zona, oltre ad essere ai confini fra i territori di Modica, Chiaramonte e Biscari, proprio a causa di questa allocazione, era il posto pi\u00f9 idoneo per la riscossione delle gabelle sui prodotti agricoli del tempo e cio\u00e8 ghiande e frumento.\nVicende Storiche.\nNel secolo XVI, durante la signoria del conte Luigi Enriquez Cabrera, onde ricavare un utile maggiore con i censi in frumento, anzich\u00e9 con l'annua gabellazione delle ghiande, si cominciarono a dare in enfiteusi le terre del feudo di Chiaramonte. L'estensione maggiore (473 salme), che comprendeva le contrade di Cicogne, Bastonaca, Trofazza, Cazzola, Pedalino, Piraino, Quaglio e Lannuna, fu consegnata ai notabili chiaramontani Liberanti e Santi Mul\u00e8 ed al figlio di quest'ultimo Mariano Mul\u00e8; gli atti di rogito vanno dal numero 1570 al 1600 ad opera dei notai Trindullo, Lupo ed Arf\u00e8. La prima fattoria fu costruita in contrada Cicogne da Liberante Mul\u00e8 nel 1606. Nel 1610 venne inoltre edificata nel posto una chiesetta, che, distrutta dal terremoto del 1693, venne riedificata nel 1694 ed \u00e8 tuttora esistente.\nLa data di costruzione, scolpita nell'architrave dell'ingresso posteriore della suddetta chiesetta \u00e8 tuttora visibile. Nel 1660 donna Giovanna Maria Catania Mul\u00e8 (figlia di Liberante) sposa don Francesco Melfi Celestre e riceve dagli zii Pietro, Innocenzo e Santi Mul\u00e8 (figli di Mariano Mul\u00e8) le contrade di Piraino, Lannuna, Trofazza, Cazzola, Quaglio e Pedalino. Questi latifondi rimasero allo stato di boscaglia per lungo tempo ed utilizzati principalmente da pastori che ne usufruivano come pascolo per greggi, sfidando quotidianamente le insidie dei lupi e gli assalti dei briganti. Tale territorio di confine risentiva dei fermenti che caratterizzavano il formarsi della citt\u00e0 di Vittoria, mentre l'accorrere di famiglie dai territori limitrofi per cercare uno spazio vitale nelle campagne, contribu\u00ec notevolmente al popolamento della zona.\nSuccessivamente la fuga dalle citt\u00e0 dopo il terremoto del 1693, ampli\u00f2 ulteriormente tale fenomeno. Intanto, nel 1713, Giacomo Mul\u00e8 ricostruiva parte del caseggiato di contrada Cicogne ed ampliava i locali destinati a palmenti per la produzione del vino e dell'olio. Il caseggiato in questione cominci\u00f2 ad essere visto come limite estremo del territorio di Bosco Piano per segnare i limiti territoriali nell'annosa disputa fra l'emergente comune di Vittoria e quello di Chiaramonte. Proprio Giacomo Mul\u00e8 fu uno dei rappresentanti del comune di Chiaramonte che sigl\u00f2 l'accordo del 1764 con il comune di Vittoria a causa del quale fu privato di gran parte del suo territorio.\nCon tale atto furono stabiliti i seguenti confini: \"A Vittoria si appartennero le contrade Isola degli Stefani, Sabuci, Bastonaca, Cicogne in massima parte, Vignazze di Aruta, Olivieri e Foraggi con tutti gli altri sino al mare. La trazzera divisoria per chiaramonte e quella cio\u00e8 Piraino, Pedalino, piccola parte di Cicogne, Mostrazzi, Monacazza, quali feudi rimangono nel territorio di Chiaramonte inclusi tutti gli altri verso il Comune\". Come se ci\u00f2 non bastasse per il comune di Chiaramonte seguirono alcuni anni di gravi carestie, specie nel 1767 e nel 1774, a tal proposito il cronista Gaf\u00e0 descrive in questa annata una tempesta della durata di tre giorni e che cost\u00f2 al barone Melfi la perdita di \"quaranta vacche con i suoi lattonzi\".\nNel 1778, riunitisi i Giurati di Chiaramonte ed evidenziando che mancava il vino per il consumo locale, venne chiesta al Re Ferdinando III di Borbone l'autorizzazione al disboscamento della zona e l'esenzione del dazio per il \"diritto di estrazione del mosto e del vino\". Il Re concesse l'autorizzazione e l'esenzione con dispaccio del 22 maggio 1778. Nel frattempo la casata dei Mul\u00e8 si estingueva in quella dei Baroni Melfi. Il Barone Francesco Melfi nel 1859 concesse con vari atti, rogati dal notaio Veninata, circa 250 salme di terra a Pedalino, Piraino, Quaglio e Cazzola in perpetua enfiteusi a diverse persone che coltivavano i campi abitando in misere capanne di canne o al massimo in casupole di pietra e malta. Il territorio era allora caratterizzato da due grossi agglomerati nobiliari: case Cicogne e Barone S. Antonino.\nIntorno a quest'ultimo gravitavano principalmente contadini chiaramontani e da ci\u00f2 probabilmente deriva l'ubicazione del quartiere dei chiaramontani mentre, in provvisorie dimore sparse nei campi e lungo la via principale, disboscavano le terre e piantavano vigne contadini provenienti da Ragusa, Comiso e Vittoria. Un importante personaggio nobiliare, oltre che esportatore di vini e studioso di viticoltura, fu il Barone Gianbattista Melfi di S. Antonino che, gi\u00e0 nel 1860 esportava vini nei mercati europei e selezionava vitigni per migliorarne il prodotto. Nel 1862 ad opera di certi Biagio Palmeri e Francesco Scalambrieri furono costruite le prime case ed i primi palmenti. La coltura delle vigne fu la vera iniziale fonte di sviluppo della zona che si increment\u00f2 notevolmente allorch\u00e9, nel 1882, la fillossera distrusse i vigneti della Francia e fece aumentare la richiesta di esportazione di vino locale.\nIntanto, lungo la via principale che congiungeva le due importanti casate, cominciavano a proliferare le prime vere casette a schiera di residenti. Tali abitazioni erano caratterizzate dal fatto che si affacciavano tutte sulla via principale con un ampio locale anteriore porticato, per contenere il carretto e l'asino o il mulo (carrittaria), una piccola attigua camera da letto, e, sul retro, un orticello con il pozzo e l'albero del limone e dell'arancio. Nel 1885 fu eretta la chiesetta dedicata a M. SS. Del Rosario, soggetta alla parrocchia di Chiaramonte Gulfi. Nel 1909, davanti ad essa fu destinato un tratto di suolo per la piazza che venne denominata \"Piazza Gramsci\".Il paese contava allora circa 600 abitanti, esisteva la scuola elementare con 70 bambini, la principale risorsa restava l'agricoltura con la produzione di vino ed olio."}
{"id": "2121056", "revid": "216538", "url": "https://it.wikipedia.org/wiki?curid=2121056", "title": "Balzello", "text": ""}
{"id": "2121060", "revid": "339392", "url": "https://it.wikipedia.org/wiki?curid=2121060", "title": "SA-N 12", "text": ""}
{"id": "2121061", "revid": "599013", "url": "https://it.wikipedia.org/wiki?curid=2121061", "title": "Logan Tom (pallavolista)", "text": "Carriera.\nLa carriera di Logan Tom inizia nel 1999, tra le file della Stanford University. Nei quattro anni trascorsi a Stanford disputa tre finali della NCAA Division I, vincendone una nel 2001 e venendo anche eletta Most Outstanding Player della finale. Nel 2000 viene convocata in nazionale a soli 19 anni, per i Giochi della XXVII Olimpiade, diventando la pi\u00f9 giovane giocatrice di pallavolo a partecipare ad un'Olimpiade. Un anno dopo, vince la medaglia d'oro al campionato nordamericano e al World Grand Prix. Nel 2002 vince la medaglia d'argento al campionato mondiale, perdendo in finale con l'Italia.\nDal 2003 inizia a giocare all'estero. Viene subito ingaggiata in Brasile, dal Minas, con cui disputa la parte finale della stagione 2002-03, perdendo la finale di campionato contro l'Osasco Voleibol Clube. Sempre nel 2003 vince la medaglia d'oro alla Coppa panamericana, dove viene premiata come miglior ricevitrice, e al campionato nordamericano, mentre vince la medaglia di bronzo al World Grand Prix e alla Coppa del Mondo.\nNelle stagioni 2003-04 e 2004-05, gioca nel campionato italiano, indossando prima la maglia della Giannino Pieralisi e poi quella del Chieri, con la quale vince il suo primo trofeo internazionale ossia la Top Teams Cup, venendo anche eletta Most Valuable Player e miglior realizzatrice della competizione. Con la nazionale, nel 2004, vince la medaglia di bronzo al World Grand Prix, venendo anche premiata per il miglior servizio, come miglior realizzatrice e come miglior giocatrice; un anno dopo, vince per la terza volta consecutiva la medaglia d'oro al campionato nordamericano. Nella stagione successiva, gioca in Svizzera, nel Vol\u00e9ro Z\u00fcrich. Il sodalizio col club di Zurigo dura una sola stagione, in cui riesce a vincere sia lo scudetto che la coppa nazionale.\nNelle due stagioni successive, gioca nel Tenerife e nella Dinamo Mosca, ma non vince alcun trofeo. Nell'estate del 2007 vince la medaglia di bronzo alla Coppa del Mondo, che le permette di partecipare ai Giochi della XXIX Olimpiade, dove vince la medaglia d'argento e viene premiata come miglior realizzatrice. Nella stagione 2008-09 viene ingaggiata dalle Hisamitsu Springs, in Giappone; un anno dopo, torna a giocare in Italia, con la maglia dell'Asystel. Con la nazionale vince la medaglia d'oro al World Grand Prix 2010.\nNella stagione 2010-11, passa al Guangdong Hengda, squadra che milita nel campionato cinese allenata da Lang Ping, ex allenatrice della nazionale statunitense. Nel 2011 con la nazionale vince la medaglia d'oro sia al World Grand Prix che al campionato nordamericano, oltre all'argento alla Coppa del Mondo. La stagione successiva \u00e8 al Fenerbah\u00e7e, nel campionato turco, club con il quale si aggiudica la Champions League 2011-12; con la nazionale vince la medaglia d'argento ai Giochi della XXX Olimpiade di Londra.\nNella stagione 2012-13 si trasferisce in Brasile, ingaggiata dal Rio de Janeiro; il 1\u00ba febbraio 2013 durante l'incontro contro il Rio do Sul, \u00e8 vittima di un forte trauma distorsivo alla caviglia destra, a causa del quale \u00e8 costretta a saltare il resto della stagione e quindi i decisivi \"play-off\" scudetto, durante i quali vince il suo primo scudetto brasiliano senza scendere in campo, grazie alla vittoria delle proprie compagne; poco dopo vince anche il campionato sudamericano per club nuovamente senza poter scendere in campo.\nDopo aver interrotto l'attivit\u00e0 agonistica per un breve periodo, per dedicarsi agli studi, riprende a giocare a met\u00e0 stagione 2013-14 per l'Ornavasso, nella Serie A1 italiana. Nella stagione seguente gioca col RC Cannes, nella Ligue A francese, vincendo lo scudetto. Nel campionato 2015-16 ritorna in Turchia, dove gioca per l'Halkbank fino a dicembre, per poi approdare da gennaio in Indonesia al Jakarta Pertamina Energy.\nNel 2017 torna in campo con l'Harbour Raiders in Nuova Zelanda, vincendo lo scudetto. Per il campionato 2017-18 gioca a Israele col Maccabi Haifa, con il quale conquista due scudetti, mentre nella stagione 2019-20 resta nella stessa divisione vestendo la maglia del , aggiudicandosi un altro scudetto: al termine dell'annata annuncia il suo ritiro dall'attivit\u00e0 agonistica."}
{"id": "2121063", "revid": "767487", "url": "https://it.wikipedia.org/wiki?curid=2121063", "title": "Twelve Stops and Home", "text": "Twelve stops and home \u00e8 l'album d'esordio dei The Feeling.\nIl cd, uscito nel 2006, ha venduto oltre un milione di copie nel mondo ed \u00e8 stato anticipato dal singolo Soft rock \"Sewn\". Il titolo (in italiano, 12 fermate e casa) indica le fermate della metropolitana di Londra prima di giungere alla casa del cantante Dan Gillespie Sells.\nTracce (Versione internazionale).\nQuesta ghost track compare anche nella versione USA del disco."}
{"id": "2121070", "revid": "1305772", "url": "https://it.wikipedia.org/wiki?curid=2121070", "title": "Offramp", "text": "Offramp \u00e8 il terzo album del Pat Metheny Group, registrato nell'ottobre 1981 e pubblicato nel 1982.\nOfframp viene registrato in studio praticamente dal vivo, ad eccezione delle tastiere: per una parte di esse sar\u00e0 poi effettuata una sovraincisione. L'album rappresenta un punto di svolta per il Pat Metheny Group dal punto di vista delle sonorit\u00e0: in esso infatti la chitarra synth Roland 303 ha un ruolo di grande importanza, poich\u00e9 \u00e8 la prima volta che Pat Metheny la utilizza in un suo disco. Viene inoltre utilizzato il Synclavier. Partecipa alla registrazione dell'album anche Nan\u00e1 Vasconcelos, che ne compone i brani assieme a Pat Metheny e Lyle Mays.\nL'album riceve due nomination al Grammy: una per il migliore arrangiamento, l'altra per la miglior composizione strumentale.\nClassifica.\nAlbum"}
{"id": "2121074", "revid": "1442080", "url": "https://it.wikipedia.org/wiki?curid=2121074", "title": "Cera (disambigua)", "text": ""}
{"id": "2121080", "revid": "767487", "url": "https://it.wikipedia.org/wiki?curid=2121080", "title": "Beth Orton", "text": "Alle origini della sua carriera, il suo \"sound\" era caratterizzato da una significativa fusione tra folk e musica elettronica; tale commistione si \u00e8 andata ridimensionando con la maturit\u00e0, lasciando spazio a un suono pi\u00f9 acustico e a uno stile compositivo pi\u00f9 intimistico.\nLa sua popolarit\u00e0 - in particolare negli Stati Uniti - si \u00e8 considerevolmente accresciuta in seguito all'utilizzo di molti suoi brani in celebri \"serials\" televisivi come \"Felicity\", \"Streghe\", \"Dawson's Creek\" e \"Grey's Anatomy\", oltre che per il grande schermo come \"Vanilla Sky\" e \"Il divo\".\nNel 2000 \u00e8 stata insignita del Brit Award come \"Miglior artista femminile inglese\"."}
{"id": "2121092", "revid": "318966", "url": "https://it.wikipedia.org/wiki?curid=2121092", "title": "Adriatico settentrionale", "text": ""}
{"id": "2121094", "revid": "2153076", "url": "https://it.wikipedia.org/wiki?curid=2121094", "title": "Stars of CCTV", "text": "Stars of CCTV \u00e8 l'album di debutto degli Hard-Fi, uscito nel 2005. Il disco ha venduto circa un milione e mezzo di copie in tutto il mondo raggiungendo il primo posto nelle vendite nel Regno Unito.\nI singoli estratti sono \"Cash Machine\" e \"Hard to Beat\"."}
{"id": "2121097", "revid": "1543377", "url": "https://it.wikipedia.org/wiki?curid=2121097", "title": "Scatolo", "text": "Lo scatolo (leggi: \"scat\u00f2lo\") \u00e8 una sostanza chimica corrispondente al \u03b2-metilindolo. Si presenta come un solido bianco cristallino dall'odore fecale. Si forma nella marcescenza, nella lisi batterica, per fusione alcalina delle proteine o dal triptofano nel tratto intestinale dei mammiferi ed \u00e8 presente negli escrementi umani, conferendo loro l'odore estremamente nauseante.\nSi pu\u00f2 cristallizzare con un sublimatore.\nA concentrazioni molto diluite, viene usato in profumeria come fissativo. \u00c8 stato scoperto nel 1877 dal medico tedesco Ludwig Brieger (1849-1919).\nBiosintesi, sintesi chimica e reazioni.\nLo scatolo \u00e8 derivato dall'amminoacido triptofano nel tratto digestivo dei mammiferi. Il triptofano viene convertito in acido indolacetico, che decarbossila per dare il metilindolo.\nLo scatolo pu\u00f2 essere sintetizzato tramite la sintesi di Fischer dell'indolo.\nAssume un colore violaceo mediante trattamento con ferrocianuro di potassio.\nOrmone per insetti.\nLo scatolo \u00e8 uno dei tanti composti che sono attraenti per i maschi di varie specie di api delle orchidee, che apparentemente raccolgono la sostanza chimica per sintetizzare i feromoni; \u00e8 comunemente usato come esca per queste api per gli studi. \u00c8 anche noto per essere un attrattivo per la larva della Tasmania (\"Aphodius tasmaniae\").\nLo scatolo ha dimostrato di essere un attrattivo per le zanzare gravide sia in natura che di laboratorio. Poich\u00e9 questo composto \u00e8 presente nelle feci, si trova in corsi d'acqua e laghi contenenti rifiuti umani e industriali non trattati. Tali siti sono quindi di particolare interesse quando si studiano le malattie trasmesse da zanzare come il virus del Nilo occidentale.\nStudi sugli animali.\nLo scatolo ha dimostrato di causare edema polmonare in capre, pecore, ratti e alcuni ceppi di topi. Sembra colpire selettivamente le cellule di Clara, che sono il sito principale degli enzimi del citocromo P450 nei polmoni. Questi enzimi convertono lo scatolo in un intermedio reattivo, la 3-metilenindolenina, che danneggia le cellule formando addotti proteici.\nCon lo steroide testicolare androstenone, lo scatolo \u00e8 considerato il principale fattore determinante dell'odore del verro. Contribuisce inoltre all'alitosi.\nUsi.\nLo scatolo \u00e8 il materiale di partenza nella sintesi dell'atiprosina."}
{"id": "2121098", "revid": "73843", "url": "https://it.wikipedia.org/wiki?curid=2121098", "title": "Feliks Steuer", "text": "Biografia.\nDopo i primi studi in Polonia e in Austria, si dedic\u00f2 all'insegnamento, e nello stesso tempo allo studio della lingua slesiana. Partecip\u00f2 alla Prima guerra mondiale, nella quale al seguito di un ferimento in campo gli venne amputata una gamba. Di ritorno dalla guerra, continu\u00f2 l'insegnamento. Nel 1925 divenne direttore del collegio comunale \"Copernico\" di Katowice, ma iniziarono i suoi primi scritti sulla lingua slesiana e sui vari dialetti. Molto interessante fu la creazione dell'alfabeto che porta il suo nome, dapprima adoperato per il dialetto sulcoviano, poi esteso alla lingua slesiana. Interessante la sua produzione di poesie in lingua slesiana e nel dialetto sulcoviano edite gi\u00e0 dal 1935. Il suo lavoro ora \u00e8 promosso e molto apprezzato dalla Pro Loquela Silesiana. Mor\u00ec nel 1950 a Katowice, ma per sua volont\u00e0 venne sepolto a Babor\u00f3w, nella cappella di San Giuseppe."}
{"id": "2121100", "revid": "1543377", "url": "https://it.wikipedia.org/wiki?curid=2121100", "title": "OMFGG No. 1", "text": "OMFGG No.1 - Original Music Featured on Gossip Girl \u00e8 una raccolta di canzoni tratte dalla colonna sonora della prima stagione della serie televisiva \"Gossip Girl\". \u00c8 stata pubblicata digitalmente il 2 settembre 2008, mentre il CD \u00e8 stato pubblicato il 28 ottobre. In Italia \u00e8 uscita il 16 gennaio 2009."}
{"id": "2121101", "revid": "3831", "url": "https://it.wikipedia.org/wiki?curid=2121101", "title": "Centro Torri Bianche", "text": ""}
{"id": "2121102", "revid": "1805885", "url": "https://it.wikipedia.org/wiki?curid=2121102", "title": "Chiesa di San Nicola (Cosenza)", "text": "La chiesa di San Nicola \u00e8 situata tra il centro storico e la parte nuova di Cosenza, in piazza Eugenio Cenisio, a 234 metri s.l.m. Tra le varie chiese moderne della citt\u00e0, essa \u00e8 interessante per le opere d'arte che contiene, seppur in numero limitato, ma piuttosto originali.\nStoria.\nNel settembre del 1603 l'arcivescovo Camillo Costanzo fond\u00f2 la parrocchia di San Nicola per il rione dei Rivocati. La relativa chiesetta di San Nicola sorse, in mezzo ad orti e a campi, tra i conventi di San Domenico, del Carmine e della Riforma.\nLa parrocchia di San Nicola fu una delle prime istituite in citt\u00e0, tant'\u00e8 che fino al 1939, si estendeva fino al torrente Emoli di Rende e alla riva del Crati.\nNel 1783 sub\u00ec il crollo della volta a causa di un terremoto, nel 1943 sub\u00ec vari danni dalle bombe della seconda guerra mondiale, dopo una serie di rifacimenti, la secentesca chiesa venne demolita nel 1961, in seguito al riordino urbanistico dell'area (per allargare via Sertorio Quattromani).\nA pochi metri dall'area della vecchia chiesa demolita, sulla piazza alle spalle del Municipio, fu costruita la nuova chiesa di San Nicola da Bari, la cui prima pietra fu posta il 28 ottobre 1956 alla presenza dell'arcivescovo Calcara e del sindaco Schettini.\nFu progettata in stile moderno dall'architetto romano Vittorio Ballio Morpurgo."}
{"id": "2121103", "revid": "767487", "url": "https://it.wikipedia.org/wiki?curid=2121103", "title": "Cash Machine", "text": "Cash Machine \u00e8 un singolo degli Hard-Fi, pubblicato nel 2005 come primo estratto dall'album \"Stars of CCTV\". Il brano \u00e8 entrato anche nella classifica italiana, piazzandosi al 26\u00ba posto, mentre nel Regno Unito ha raggiunto il 14\u00ba posto. \u00c8 stato interpretato al concerto del 1\u00ba maggio del 2006. Inoltre \u00e8 stato presentato dal gruppo al Festivalbar 2006 insieme all'altro successo \"Hard to Beat\".\nVideo.\nEsistono tre differenti video per questa canzone\nVersione originale.\nIl video \u00e8 caratterizzato da inquadrature della band che suona in un campo di grandi dimensioni vicino ad un aeroporto con gli aerei che volano al di sopra delle loro teste. Esso contiene un riferimento esplicito ai loro idoli Clash: durante lo spettacolo in campo, Archer tira fuori una maschera di Stephens (chiaro riferimento al video di \"Rock the Casbah\" nel quale Joe Strummer si maschera da Mick Jones).\nVersione ATM.\nQuesto \u00e8 il secondo video fatto, ma \u00e8 quello pi\u00f9 utilizzato in televisione. Ci\u00f2 a causa di molti canali televisivi che non avrebbe mandato in onda uno degli altri due perch\u00e9 caratterizzati da troppa attivit\u00e0 illegale. Questo video \u00e8 una interpretazione pi\u00f9 letterale del testo della canzone (per esempio, Archer utilizzando un telefono cellulare cantando \"cerco di telefonare ad un amico - il mio credito \u00e8 in rosso \"). Essa mostra anche l'interno di un bancomat gestito da esseri umani in miniatura, tra cui i quattro membri della band, che lavorano in condizioni che rasentano la schiavit\u00f9 in una miniere di carbone.\nVersione alternativa.\nIl terzo video \u00e8 una versione a luci rosse che la band mise come download per i telefoni cellulari ed \u00e8 ancora disponibile su iTunes. Il video inizia con Archer che ottiene una banconota da un distributore automatico dandola ad un amico. L'amico la usa per comprare una birra. Il barista continua il viaggio della banconota nella tasca posteriore e la usa per l'acquisto della droga. Lo spacciatore raccoglie i soldi e li cambia con un altro uomo. Il portafoglio dell'uomo che l'ha cambiata viene schiacciato da una donna e dato a un altro uomo, che prende la banconota e la porta in uno stripclub. Il seno di una stripper (pixelato) dopo che si toglie il reggiseno \u00e8 mostrato in primo piano, mentre l'uomo tiene la banconota durante lo \"spettacolo\", pregandola di denudarsi completamente. La spogliarellista prende la banconota, ma le viene portata via dal proprietario del club. Il proprietario la lascia cadere accidentalmente nel vicolo dietro il club, dove viene ritrovata da Archer. Dopo aver esaminato per pochi secondi, se ne va con essa e il video finisce. Archer \u00e8 l'unico degli Hard-Fi ad apparire in questo video."}
{"id": "2121110", "revid": "144796", "url": "https://it.wikipedia.org/wiki?curid=2121110", "title": "Quartiere Magneti Marelli", "text": ""}
{"id": "2121117", "revid": "767487", "url": "https://it.wikipedia.org/wiki?curid=2121117", "title": "Honey Russell", "text": "Carriera.\nPallacanestro.\nIn venticinque anni di carriera professionistica ha giocato per ventidue squadre differenti, molte dell'American Basketball League, disputando oltre 3.200 gare. Fu in quattro occasioni All-Star con i Chicago Bruins e i Cleveland Rosenblums, vincendo la ABL in due occasioni, nel 1926 e nel 1939. Gioc\u00f2 anche nei Rochester Centrals\nRitiratosi da giocatore allen\u00f2 l'Universit\u00e0 di Seton Hall dal 1936 al 1941, con un bilancio di 101 vittorie e 32 sconfitte. La sua carriera fu interrotta dalla seconda guerra mondiale; torn\u00f2 ad allenare nel 1946 quando divent\u00f2 il primo allenatore dei Boston Celtics, posto che occup\u00f2 per due stagioni disputate nella BAA.\nTorn\u00f2 a Seton Hall nel 1949, dirigendo la squadra fino al 1960, vincendo il NIT nel 1953, contando su giocatori come Walter Dukes e Richie Regan.\nNel 1964 \u00e8 entrato nella Basketball Hall of Fame come giocatore.\nFootball americano.\nRussell nel 1928 gioc\u00f2 anche a football americano con i Chicago Bears, che erano dello stesso proprietario dei Bruins, con cui giocava a pallacanestro. Con i Bears disput\u00f2 una partita in NFL."}
{"id": "2121120", "revid": "115533", "url": "https://it.wikipedia.org/wiki?curid=2121120", "title": "RAH-66 Comanche", "text": ""}
{"id": "2121122", "revid": "116170781", "url": "https://it.wikipedia.org/wiki?curid=2121122", "title": "Evangelista Menga", "text": "Biografia e opere.\nArchitetto militare di Carlo V, fu autore dei progetti del Castello di Mola di Bari (1535-40), del Castello di Barletta (1537), del Castello di Copertino (1540; per ordine di Alfonso Castriota, principe di Albania e conte di Copertino), forse del Castello di Parabita (1540 circa), del torrione difensivo di Margherita di Savoia e infine progett\u00f2 le Fortificazioni di Malta durante il grande assedio del 1565.\nMor\u00ec, presumibilmente novantenne, intorno al 1571 e probabilmente a Malta dove, essendosi distinto nella difesa dell'isola dai turchi e per le opere di ingegneria militare ivi progettate e realizzate, aveva ricevuto il titolo onorifico di cavaliere con un vitalizio di 300 scudi annui, dei quali poteva disporre risiedendo in loco.\nDiscendenza.\nSpos\u00f2 a Francavilla Fontana Maria Coco, dalla quale ebbe un solo figlio, Avolio. Da questi nacquero quattro figli: Sigismondo, Porzia, Camilla e Laura.\nSigismondo spos\u00f2 a Francavilla Ottavia Calefato, da cui nacque Evangelista junior, e Porzia spos\u00f2 Angelo Perruccio di Leverano."}
{"id": "2121125", "revid": "122634434", "url": "https://it.wikipedia.org/wiki?curid=2121125", "title": "ALF (serie animata)", "text": "ALF \u00e8 una serie televisiva a cartoni animati trasmessa originariamente su NBC nel 1987, come un cartone del sabato mattina. La serie si tratta di uno spin-off dell'omonima sitcom in live action \"ALF\". In Italia \u00e8 stata trasmessa nel 1989."}
{"id": "2121127", "revid": "287204", "url": "https://it.wikipedia.org/wiki?curid=2121127", "title": "Noi (Mason)", "text": "Noi \u00e8 il secondo romanzo di Richard Mason. La prima pubblicazione risale al 2004.\nIl romanzo \u00e8 stato pubblicato da Einaudi in Italia, in anteprima sull'edizione inglese.\nIl romanzo \u00e8 narrato dal punto di vista di tre dei quattro personaggi principali, che alternano le loro voci per costruire una storia lineare. \n\u00c8 suddiviso in tre parti, corrispondenti a tre fasi diverse delle vite dei protagonisti.\nLa prima parte \u00e8 ambientata ai giorni nostri e ci mostra i personaggi individualmente, dando l'incipit all'intera vicenda.\nLa seconda parte \u00e8 ambientata nel passato e mostra gli eventi pi\u00f9 significativi dei personaggi, che li porteranno ad incontrarsi e ad intrecciare un rapporto tra di loro.\nLa terza ed ultima parte percorre gli anni che vanno dalla morte del quarto personaggio principale ai giorni nostri.\nTrama.\nParte prima.\nAnno 2001. Jake Hitchins \u00e8 un artista affermato e adorato dal pubblico e dalla critica, che sviluppa, per\u00f2, una dipendenza dall'alcol. \nJulian Ogilvie fa parte dell'upper class inglese ma conduce una vita monotona e inappagante, lavorando come insegnante, e dove gli unici svaghi sono le cene con i suoi genitori nella loro casa in campagna.\nAdrienne Finch \u00e8 una ricca americana, sposata con uno degli uomini pi\u00f9 influenti nel mondo cinematografico, incinta, che conduce apparentemente una vita perfetta.\nDopo essere stato costretto a ricoverarsi in una clinica di disintossicazione in seguito ad un malore, Jake, dopo diversi anni di inattivit\u00e0, decide di dare una mostra dove esporr\u00e0 le sue ultime creazioni. Quello sar\u00e0 l'evento in cui i tre potranno reincontrarsi a distanza di dodici anni.\nParte seconda.\nJake vive a Fareham, un piccolo sobborgo fuori citt\u00e0, insieme ai suoi genitori ed \u00e8 solo grazie ad una fortunata coincidenza che a tredici anni riesce ad entrare a Botesdale, una delle scuole pi\u00f9 prestigiose di Londra. Qui incontra Julian, un ragazzino robusto e complessato, con cui, per\u00f2, non c'\u00e8 quasi alcun rapporto, e Chieveley, un ragazzo pi\u00f9 grande che ha il compito di sorvegliare le matricole e che si diverte a tormentare Jake, sottoponendolo a continue umiliazioni, a scherzi crudeli e, spesso, a vessazioni fisiche.\nDue anni dopo Jake fa la conoscenza di Maggie, sorella di Julian, venuta ad assistere insieme alla sua famiglia alla partita di cricket indetta per celebrare l'anniversario della fondazione.\nCon Maggie si instaura subito un buon rapporto, ma dopo quel giorno non hanno pi\u00f9 occasione di rivedersi.\nAnno 1989. Jake, Julian, Adrienne e Maggie studiano in diversi college prestigiosi.\nJulian \u00e8 stato ammesso al St. Botolph's College, dove incontra Adrienne, con cui instaura un rapporto amoroso.\nMaggie studia storia al Bridwell College e Jake studia ad Oxford. I due si reincontrano per una circostanza fortuita e cominciano a frequentarsi.\nDopo essere venuta a conoscenza dei soprusi sub\u00ecti da Jake da parte di Chieveley, Maggie progetta un macabro scherzo per quest'ultimo con l'intenzione di fargli pagare le sue azioni passate.\nIn questo progetto trascina anche Jake ed Adrienne. L'unico ad opporsi al suo piano \u00e8 suo fratello Julian. Comincia cos\u00ec una serie di equivoci e di bugie che porteranno ad una fine tragica. In seguito a un litigio, Maggie va nella rimessa delle barche del St. Botolph, dove crede sia suo fratello, per cercare una riappacificazione. Non riuscendo ad aprire la porta principale, si trova costretta ad entrare da una finestra lasciata aperta. Purtroppo, appoggia il piede su una pila di taniche ,che non riescono, per\u00f2, a reggere il suo peso. Di conseguenza Maggie perde l'equilibrio e nella caduta viene ferita mortalmente alla gola.\nParte terza.\nDopo la morte e il funerale di Maggie, avviene una scissione fra gli altri tre protagonisti. Adrienne decide di tornare in America e proseguire l\u00ec gli studi. Qui incontra per caso un uomo un po' pi\u00f9 grande di lei, Spencer Crawley, uomo di successo che lavora nell'industria cinematografica. L'uomo comincia a corteggiarla assiduamente, spingendola ad accettare di sposarlo.\nJulian, una volta finiti gli studi, comincia a lavorare come insegnante.\nJake, dopo aver conseguito la laurea, svolge una serie di lavori. Un giorno viene avvicinato da una donna che si scopre, in seguito, essere un produttore televisivo in cerca di volti nuovi per un reality show in allestimento.\nJake supera le audizioni. Il reality show, che si occupa di arte, d\u00e0 l'occasione a Jake di guadagnarsi la fama. Inizia cos\u00ec la sua scalata al successo e l'astrattismo della sua arte viene riconosciuto e ammirato in tutta Londra. \nPassano diversi anni di inattivit\u00e0 in cui Jake alimenta il suo alcolismo, fino al malore che ci riporta al punto iniziale.\nDopo la riabilitazione, Jake allestisce una nuova mostra, a cui invita anche Julian, Adrienne ed il suo vecchio nemico Chieveley. Nel corso della serata diversi tasselli lasciati in sospeso vengono messi al loro posto.\nAnche questa parte finisce tragicamente.\nTramite una sua opera, Jake svela a Chieveley di essere stato parte dello scherzo progettato da Maggie ai tempi del college. In seguito a questa rivelazione, Chieveley offre un passaggio amichevole a Jake. Durante il tragitto, per\u00f2, Chieveley perde il controllo dell'auto, provocando un incidente nel quale moriranno entrambi.\nPersonaggi.\nJake Hitchins.\nCresce a Fareham, un sobborgo dove regna un ambiente violento.\nQuando aveva otto anni, durante una rissa alle case popolari, si rompe un braccio. In seguito, dei ragazzi pi\u00f9 grandi lo sottoporranno a delle umiliazioni e vandalizzeranno il gesso che porta al braccio, costringendolo a chiedere aiuto ad un suo amico, Simon. In questa occasione Jake si ferisce con un chiodo e tenter\u00e0 di fermare il sangue con un pezzo di carta. Quel pezzo di carta si riveler\u00e0 poi una schedina vincente di una corsa ai cavalli, appartenente al padre di Simon.\nJake riporter\u00e0 la schedina vincente all'uomo che, per ricompensa, gli dar\u00e0 un'ingente parte della vincita.\nGrazie a quei soldi, i suoi genitori potranno iscriverlo a Botesdale. \nQui, per\u00f2, Jake viene preso di mira da Chieveley e dai suoi seguaci per il suo modo di esprimersi.\nDopo cinque anni trascorsi a Botesdale, comincia a studiare letteratura a Oxford. \u00c8 al secondo anno di corso che risale il secondo incontro con Maggie. Fra i due nasce presto una storia d'amore, che durer\u00e0 per diversi mesi, fino alla morte di lei.\nDurante il periodo del completamento degli studi, Jake comincia a sentire delle voci nella sua testa, che riesce a calmare solo bevendo alcol. Da qui comincia la sua dipendenza.\nDopo la fine degli studi, lavora prima in un caff\u00e8, servendo colazioni, poi in un ufficio, dove batte a macchina lettere.\nDurante il giugno del 1995, Jake viene avvicinato per strada da una donna, la stessa che gli dar\u00e0 l'occasione di partecipare a \"Chi \u00e8 il vero Artista?\", un reality show che si proponeva di mostrare al pubblico nuovi talenti dell'arte moderna.\nJake si ritrova ad essere uno dei quattro concorrenti. Ben presto diventa il beniamino del pubblico.\nNon si aggiudica il primo posto, ma viene visto a tutti gli effetti come il vincitore.\nDa qui comincia la sua scalata verso il successo. \nI problemi con le voci che sente nella testa, per\u00f2, non diminuiscono e lo costringono a fare un uso sempre pi\u00f9 smoderato dell'alcol. \nUna mattina il suo manager lo trova svenuto in seguito ad una sbornia e decide di portarlo in una clinica. \u00c8 durante questo periodo che Jake decide di allestire una nuova mostra degli ultimi lavori creati.\nDurante la grande serata incontra nuovamente Julian, accompagnato dalla madre, Adrienne, accompagnata dal marito, e Chieveley, accompagnato dalla moglie.\nIl pezzo forte della serata \u00e8 quello riservato a Chieveley, dove appare una frase ricorrente che avevano gi\u00e0 usato per lo scherzo a lui dedicato.\nUna volta che l'uomo vede l'opera capisce ogni cosa. La reazione di Chieveley \u00e8 tanto insolita quanto inaspettata. L'uomo, infatti, scoppia a ridere.\nDopo aver assistito allo spettacolo, invita Jake a salire in macchina con lui. Ma l'ilarit\u00e0 di Chieveley si riveler\u00e0 fatale. L'uomo rider\u00e0 cos\u00ec tanto da perdere il controllo dell'auto e, malgrado Jake provi a rimediare, non ci riesce. Questo causa un forte impatto, nel quale entrambi moriranno.\nMaggie Ogilvie.\nQuesto \u00e8 senza dubbio il personaggio principale. Malgrado il romanzo non venga mai narrato in prima persona da lei, il suo \u00e8 il personaggio che risalta di pi\u00f9.\nMaggie viene dipinta come una persona dal carattere molto forte e indipendente, tenace e dalla mente aperta, ma anche disponibile, amichevole e generosa. Ha un forte senso della giustizia che la spinge a voler riparare ai torti subiti di chi incontra. Inoltre, \u00e8 un personaggio molto carismatico. Con il fratello Julian si instaura un rapporto di superiore e subordinato, nonostante Julian sia il primogenito, stesso rapporto che Maggie instaurer\u00e0 anche con Adrienne e, in parte, con Jake.\nIl suo carattere forte e dominante viene fuori gi\u00e0 fin dalla tenera et\u00e0.\nGrazie al punto di vista di Julian, si viene a sapere di diversi episodi riguardanti l'infanzia passata in campagna, nel quale Maggie viene sempre vista come il motore di tutto.\nMaggie, nel corso del libro, assume le caratteristiche di un personaggio sempre presente nelle vite dei suoi amici e familiari, nel passato cos\u00ec come nel presente. Il suo forte senso di giustizia e ci\u00f2 che pi\u00f9 risalta di lei ed \u00e8 una caratteristica che la contraddistingue fin dalla tenera et\u00e0, spingendola a salvare i topi che entravano in casa dalle trappole che suo padre tendeva loro per ucciderli e a giustiziare una volpe dopo che questa aveva ucciso una delle loro galline.\nA quattordici anni conosce Jake a Botosdale, mentre era seduta sugli spalti a guardare una partita di cricket. A lui dar\u00e0 il primo bacio.\nMaggie viene reintrodotta all'et\u00e0 di diciotto anni, quando avviene il secondo incontro con Jake, con cui nascer\u00e0 una forte relazione.\nMaggie viene a sapere dei torti subiti da Jake in passato e l'occasione per vendicarli le arriver\u00e0 una sera, mentre stava tornando ad Oxford in compagnia di Julian. Chieveley, ubriaco al volante, taglia loro la strada e va oltre una siepe, investendo involontariamente una volpe. Il ragazzo si addormenta al volante a causa della sbornia, ma sta bene. Maggie allora progetta il suo piano. Prende la volpe morta e ne passa il corpo sul parabrezza e sul cofano della macchina, lasciando delle scie di sangue. In seguito scriver\u00e0 un articolo che porter\u00e0 alla redazione di un giornale, dove denuncia la morte di una bambina, investita da una macchina come quella di Chieveley. Questo far\u00e0 credere al ragazzo di essere colpevole di un delitto.\nDar\u00e0 seguito al suo piano ossessionando Chieveley con la frase \"Sappiamo che sei stato tu\", frase che apparir\u00e0 anche sull'opera di Jake alla mostra.\nJulian, per\u00f2, si oppone a questo progetto e, in seguito ad un litigio fra i due fratelli, la ragazza sar\u00e0 vittima di un grottesco incidente che le causer\u00e0 la morte.\nJulian Ogilvie.\n\u00c8 il fratello di Maggie. Nonostante sia pi\u00f9 grande di lei di due anni e mezzo, si ritrova sempre a rimanere all'ombra di sua sorella.\nAppartengono ad una famiglia benestante e questo ha permesso loro di ricevere la migliore istruzione possibile.\nJulian viene descritto come una persona complessata e insicura fin dalla pubert\u00e0: a tredici anni era un ragazzino robusto che temeva le prese in giro dei suoi coetanei a causa della sua voce, non ancora cambiata, al contrario degli altri ragazzi della sua et\u00e0, gi\u00e0 sviluppati. \nQuesto senso di insicurezza rimarr\u00e0 nel corso degli anni fino all'et\u00e0 adulta.\nIl giorno prima del t\u00e8 delle matricole a Botesdale, il padre gli regala un libro vecchio e consunto, il \"Leviatano\" di Hobbes. Questo libro plasmer\u00e0 in modo significativo il carattere di Julian e, spesso e volentieri, lo guider\u00e0 nelle sue scelte.\nDegli anni trascorsi a Botesdale sappiamo ben poco: Julian \u00e8 un ragazzino pauroso, che cerca il pi\u00f9 possibile di accattivarsi l'amicizia di Chieveley in modo da evitare possibili prese in giro e atti di bullismo.\nPer questo motivo non interverr\u00e0 mai in aiuto di Jake, nonostante assistesse direttamente alle aggressioni degli altri ragazzi verso quest'ultimo.\nJulian viene, quindi, dipinto come un ragazzo opportunista, il cui primo interesse era il proprio bene.\nDopo Botesdale, Julian studia al St. Botolph's Collage. Qui conosce Adrienne, che abita nella stanza accanto alla sua. Sentendola piangere, cerca di consolarla, e qui esce un lato pi\u00f9 umano del personaggio.\nAdrienne sar\u00e0 la prima ragazza di Julian e anche la pi\u00f9 importante. Tuttavia il loro rapporto si sfalder\u00e0 a causa della preferenza che Adrienne sembra provare per Maggie, piuttosto che per lui, un altro episodio che far\u00e0 sentire Julian oscurato nuovamente dalla sorella.\nQuando viene a sapere dello scherzo che Maggie progetta per Chieveley, si oppone con tutte le forze, cercando di contrastare la sorella. Si attiva cos\u00ec una catena di eventi che porteranno alla tragica fine di Maggie.\nGli anni seguenti Julian finisce gli studi e comincia la professione di insegnante. Durante questo periodo assiste impotente alla nascita della fama di Jake, con cui non era mai stato in buoni rapporti. Tuttavia, quando viene invitato alla mostra d'arte di quest'ultimo, accetta, con la speranza di rivedere Adrienne. I due, infatti, ora entrambi adulti, si reincontrano. Da questo nuovo incontro i due avranno la definitiva certezza che non ci potr\u00e0 essere un seguito alla loro storia d'amore adolescenziale.\nAdrienne Finch.\nIl padre di Adrienne apparteneva alla classe privilegiata, mentre la madre \u00e8 di umili origini.\nUna volta sposati, dovranno passare cinque anni prima che nasca Adrienne e altri cinque prima che divorzino in seguito alla dichiarazione del padre della sua omosessualit\u00e0.\nAdrienne si ritrova a vivere con la madre, con cui ha un rapporto conflittuale. Infatti, la madre, di cui non viene mai svelato il nome, \u00e8 un tipo autoritario e possessivo, abituata ad avere il controllo della vita di sua figlia. Tutto questo porter\u00e0 Adrienne a scappare a Londra per proseguire gli studi, aiutata da Jerry, il nuovo compagno di suo padre, in passato ricercatore di storia al St. Botolph, una carica che spianer\u00e0 la strada ad Adrienne per l'ammissione all'Istituto.\nQui conosce Julian, con cui avr\u00e0 la prima relazione seria. La prima notte che trascorre al St. Botolph la passa con lui. Il mattino dopo conosce Maggie, per cui Adrienne nutrir\u00e0 una vera e propria venerazione, che la spinger\u00e0 ad aiutarla nel corso della vendetta mossa contro Chieveley.\nPer anni Adrienne si sentir\u00e0 colpevole della morte dell'amica, poich\u00e9 gli equivoci che hanno portato al decesso di Maggie sono iniziati con una sua bugia.\nDopo il funerale, torna in America. Qui incontra in un ascensore quello che poi diventer\u00e0 suo marito, Spencer Craweley, uomo ricchissimo e venerato nell'ambiente di Hollywood. \nIl matrimonio che aspetta Adrienne non \u00e8 dei pi\u00f9 felici. L'unica preoccupazione di Spencer sembra essere quella di tenersi in forma, preferendo la palestra e l'esercizio fisico alla moglie.\nQuando Adrienne viene invitata alla mostra, \u00e8 incinta del suo primo figlio.\nNonostante siano passati molti anni, Adrienne \u00e8 ancora innamorata di Julian, che \u00e8 il motivo per cui accetta l'invito. Ma l'incontro fra i due \u00e8 deludente e non fa altro che sottolineare quanto sia sbagliato continuare a inseguire i ricordi.\nBenedict Chieveley.\nRagazzo d'oro di Botesdale, \u00e8 la tipica incarnazione del ragazzo vincente. Appartenente all'upper class inglese, studia nelle scuole migliori. Viene visto come un prepotente, che sottopone a terribili prove chiunque non rientri nella casta privilegiata dei ricchi inglesi. La persona di cui si prende pi\u00f9 gioco \u00e8 Jake, vessato e sottoposto a continui indovinelli ai quali non \u00e8 possibile sbagliare: pena castighi fisici.\nDa sempre abituato ad eccellere, ricopre posizioni di prestigio a Botesdale cos\u00ec come al Bridwell Collage, dove studia.\n\u00c8 vittima di uno scherzo crudele architettato da Maggie, con cui non avverr\u00e0 mai nessun incontro.\nViene reintrodotto solo negli ultimi capitoli, quando partecipa alla mostra di Jake, accompagnato dalla moglie. Qui scopre che era stato quest'ultimo a tendergli quello scherzo.\nMorir\u00e0 in un incidente stradale insieme a Jake."}
{"id": "2121128", "revid": "287204", "url": "https://it.wikipedia.org/wiki?curid=2121128", "title": "Hard to Beat", "text": "Hard to Beat \u00e8 un singolo del gruppo Hard-Fi, pubblicato nel 2005 come secondo estratto dall'album Stars of CCTV.\nOttiene ancor pi\u00f9 successo di \"Cash Machine\", il singolo precedente, tanto da raggiungere la posizione numero 9 nelle classifiche inglesi e la numero 80 in Germania, ed \u00e8 stato presentato dal gruppo al Festivalbar 2006.\nVideo.\nIl videoclip \u00e8 stato realizzato prima in un pub inglese, successivamente anche in una discoteca, e vede protagonisti i membri della band, ognuno con una ragazza."}
{"id": "2121146", "revid": "1573940", "url": "https://it.wikipedia.org/wiki?curid=2121146", "title": "Crossoptilon auritum", "text": "Il fagiano orecchiuto azzurro (Crossoptilon auritum ()) \u00e8 un uccello della famiglia dei Fasianidi originario della Cina centrale.\nDescrizione.\nDimensioni.\nMisura ca. 96\u00a0cm di lunghezza, dei quali 49-56 spettanti alla coda, per un peso di 1700-2110\u00a0g nel maschio e di 1450-1880\u00a0g nella femmina.\nAspetto.\nQuesti abitanti delle foreste della Cina occidentale sono piuttosto rari e non possono essere confusi con nessun altro uccello che vive nello stesso areale. Il fagiano orecchiuto azzurro non merita precisamente il suo nome, in quanto presenta una livrea quasi esclusivamente grigio fumo ad eccezione di una zona leggermente pi\u00f9 chiara intorno al codrione e di alcune macchie circolari bianche alla base delle timoniere esterne. Come nel fagiano orecchiuto bruno, la testa presenta due lunghi ciuffi auricolari che vanno a prolungare uno spesso collare bianco. La zona orbitale \u00e8 occupata da caruncole scarlatte poco sviluppate. Le zampe provviste di uno sperone presentano una colorazione rossastra. Se si eccettuano i ciuffi auricolari, il fagiano orecchiuto azzurro pu\u00f2 presentare, in condizioni di osservazione poco ottimali, alcune somiglianze con il fagiano orecchiuto del Tibet, ma quest'ultimo possiede delle timoniere generalmente di dimensioni inferiori e nettamente meno specializzate.\nBiologia.\nTralasciando i brevi spostamenti altitudinali all'inizio dell'inverno, i fagiani orecchiuti azzurri sono sedentari. Come i loro congeneri, sono molto socievoli e al di fuori del periodo di nidificazione si raggruppano in formazioni di circa 50-60 individui. Questi raggruppamenti tipici della stagione invernale sono senza dubbio di origine familiare. All'inizio della primavera, questi si sciolgono e assistiamo alla formazione delle coppie. In ogni periodo dell'anno, sebbene rimangano visibili gli uni agli altri, questi uccelli si appollaiano da soli su un ramo situato tra 2 e 4 metri dal suolo. Nelle ore pi\u00f9 calde della giornata, si rifugiano anche all'ombra nel fitto della foresta.\nAlimentazione.\nI fagiani orecchiuti azzurri sono principalmente erbivori. Si nutrono di gemme e foglie di crespino (\"Berberis\"), di steli e radici di giovani graminacee e di una grande variet\u00e0 di piante erbacee. Il menu \u00e8 costituito per l'80% circa da vegetali (semi di peccio e poligono, foglie, canne) e per il 20% da piccoli invertebrati (principalmente coleotteri e loro larve). La ricerca del cibo \u00e8 collettiva e avviene in piccoli o in grandi gruppi. Alla fine dell'autunno, in inverno e anche nei periodi pi\u00f9 caldi dell'anno, i fagiani orecchiuti azzurri si dedicano alla loro continua e imperterrita ricerca di cibo perlustrando e raschiando il terreno alla ricerca di radici, bulbi, tuberi o di qualsiasi altra fonte di nutrimento e utilizzano gli alberi solo per appollaiarsi.\nRiproduzione.\nCome gli altri fagiani orecchiuti, anche quello azzurro \u00e8 probabilmente monogamo (sebbene non si possa affermare con tutta certezza). All'inizio del periodo di riproduzione, i maschi cominciano ad emettere dei forti richiami. Questi suoni rauchi, prodotti poco dopo l'alba e talvolta dopo il tramonto, ma mai verso mezzogiorno o in qualsiasi altro momento della giornata, sono probabilmente destinati ad attirare le femmine. I richiami non vengono mai ripetuti pi\u00f9 di sei volte consecutive. Gli osservatori concordano sul fatto che i fagiani orecchiuti azzurri e bruni sono pi\u00f9 loquaci dei fagiani orecchiuti bianchi. Il periodo di nidificazione si estende da aprile a giugno. I nidi sono situati al riparo degli alberi, ai loro piedi, in piccole depressioni leggermente scavate. La covata \u00e8 composta comunemente da 6 a 12 uova, eccezionalmente 14. La femmina si dedica da sola alla cova, ma il maschio rimane all'interno del suo raggio d'azione, nelle vicinanze. Il periodo di incubazione varia da 24 a 28 giorni, occasionalmente 29, ed \u00e8 il periodo di incubazione pi\u00f9 lungo tra tutte le specie di fagiano orecchiuto. La crescita dei giovani \u00e8 rapida, come nella maggior parte degli altri fagiani orecchiuti, e nel giro di cinque mesi raggiungono gi\u00e0 il loro peso da adulti.\nDistribuzione e habitat.\nI fagiani orecchiuti azzurri sono endemici delle regioni centrali e centro-settentrionali della Cina. Il loro areale si estende dal Qinghai orientale fino al Gansu e alla Mongolia Interna (Helan Shan) ad est e al Sichuan occidentale e all'estremit\u00e0 nord-orientale del Tibet (monti Tanggula) a sud. In quest'area frequentano i versanti rocciosi delle montagne i cui pendii sono ricoperti da zone boschive e da un fitto sottobosco. In queste zone, che a volte raggiungono pi\u00f9 di 3000 metri, sono meno dipendenti dall'acqua rispetto alla maggior parte degli altri fagiani orecchiuti. Per questo motivo, si trovano spesso ben lontani da corsi d'acqua, risorgive o sorgenti d'acqua dolce. Questa specie vive costantemente nella fascia superiore dei boschi di pini, ginepri, querce e betulle, ed \u00e8 estremamente raro vederla avventurarsi sui pendii alpini, fuori dalla copertura degli alberi. I fagiani orecchiuti azzurri possono tuttavia nutrirsi nei prati coperti da arbusti adiacenti alla foresta, e, in questo caso, fanno ritorno ai dormitori comuni per appollaiarsi al calar della notte. Durante i mesi invernali, per affrontare meglio i rigori del clima, scendono a quote inferiori lungo i versanti e pertanto l'areale del fagiano orecchiuto azzurro varia in altitudine tra i 2440 e i 3965 metri. Le foreste che frequenta ospitano grandi alberi, pertanto si appollaia ad altitudini maggiori rispetto al fagiano orecchiuto bruno, suo parente stretto. Studi recenti hanno stimato che la densit\u00e0 di popolazione \u00e8 piuttosto elevata, oscillando tra 12,4 e 57,5 individui per chilometro quadrato."}
{"id": "2121148", "revid": "767487", "url": "https://it.wikipedia.org/wiki?curid=2121148", "title": "Sesso incatenato", "text": "Sesso incatenato (titolo in tedesco \"Geschlecht in Fesseln\", titolo in inglese \"Sex In Chain\") \u00e8 un film muto del 1928 diretto da William Dieterle."}
{"id": "2121154", "revid": "1573940", "url": "https://it.wikipedia.org/wiki?curid=2121154", "title": "Crossoptilon harmani", "text": "Il fagiano orecchiuto del Tibet (Crossoptilon harmani ) \u00e8 una specie di uccello della famiglia dei Fasianidi originario, come indica il nome comune, del Tibet.\nDescrizione.\nDimensioni.\nIl maschio misura 85-90\u00a0cm di lunghezza, dei quali 45-50 spettanti alla coda, per un peso di 2200-2500\u00a0g. La femmina \u00e8 leggermente pi\u00f9 piccola: 80-85\u00a0cm di lunghezza, dei quali 40-45 spettanti alla coda, per un peso di 1500-2000\u00a0g.\nAspetto.\nQuesta specie ha una struttura piuttosto tozza e, come tutti i rappresentanti del genere \"Crossoptilon\", presenta un dimorfismo sessuale pressoch\u00e9 inesistente, limitato solo ad alcuni particolari: ad esempio, nei maschi gli speroni hanno una base arrotondata e sono generalmente ben evidenti e grossi, mentre nelle femmine sono solitamente assenti o, quando appena accennati, presentano una base ovoidale. Inoltre, i maschi possiedono anche caruncole pi\u00f9 evidenti e, oltre a presentare normalmente dimensioni superiori, tendono ad assumere un atteggiamento impettito, fiero e sicuro. In entrambi i generi la colorazione si presenta complessivamente grigio-brunastra, con una tendenza a sfumare nel grigio cenere chiaro sulla groppa e sulle zone ventrali. Il vertice \u00e8 ornato da brevi piume nere vellutate. Partendo dalla base dell'occipite, le parti laterali della testa sono nude e ricoperte da pelle nuda di colore rosso scarlatto fortemente papillata, come quelle di molte altre specie della famiglia dei Fasianidi; dalla gola, di colore bianco, si dipartono due ciuffi auricolari che, in questa specie, risultano appena accennati. La coda \u00e8 formata da penne timoniere allungate e ricurve verso l'estremit\u00e0 dalla base di colore grigio-brunastro chiaro; gi\u00e0 particolarmente lunga e ampia rispetto a quelle dei suoi congeneri, sembra ancora pi\u00f9 grande per effetto delle abbondanti frange composte da barbe lunghe e filiformi separate le une dalle altre, che, iniziando gi\u00e0 al centro delle penne, proseguono sino all'interno della curvatura che ne contraddistingue l'apice, sfumando in un colore verde-brunastro scuro con iridescenze metalliche blu-rame e violetto.\nBiologia.\nAlimentazione.\nIl fagiano orecchiuto del Tibet dedica la maggior parte della giornata alla ricerca del cibo. Questo, a seconda delle stagioni o delle zone in cui vive, \u00e8 composto per lo pi\u00f9 da erbe e loro semi, germogli, foglie, fiori, boccioli, piselli selvatici, frutti e loro semi, frutti di bosco, fragole selvatiche e bacche (in special modo quelle di ginepro), bulbi, radici carnose e tuberi che dissotterra grazie ai potenti unghioni; non \u00e8 da trascurare la quantit\u00e0 di sostanze ingerite di origine animale, che aumenta durante la stagione riproduttiva: ragni, millepiedi, lepidotteri, coleotteri, larve e altri insetti e, occasionalmente, piccoli vertebrati.\nComportamento.\nVerso il crepuscolo questi uccelli ritornano nelle zone pi\u00f9 fittamente alberate, dove si appollaiano su qualche grosso ramo come sono soliti fare anche i loro congeneri per sfuggire al freddo e ai predatori. Nei mesi invernali si riuniscono in grandi stormi che possono anche superare le 40 unit\u00e0, ma generalmente i gruppi sono composti da 5-15 individui, spesso guidati da un maschio, ma senza gerarchie particolari e atteggiamenti di dominanza. Al minimo segnale di pericolo si allontanano prima correndo, delineando nel contempo una colonna irregolare, per poi alzarsi in un volo che comunque mantengono radente al suolo, sino a raggiungere la macchia pi\u00f9 vicina, nella quale si disperdono sparendo alla vista dell'eventuale predatore.\nRiproduzione.\nAll'inizio della stagione riproduttiva, che solitamente inizia nel mese di aprile, i componenti dei gruppi si disperdono per formare le coppie o rinsaldare quelle gi\u00e0 esistenti: i maschi il pi\u00f9 delle volte sono costretti a combattere fra loro sia per la conquista dei territori che per il possesso delle femmine. Tuttavia gli scontri, pur potendo essere anche cruenti, terminano quasi sempre con la fuga di uno dei contendenti e solo in rari casi i due si feriscono seriamente. Il nido, nel quale vengono deposte 4-8 uova a intervalli di due-tre giorni uno dall'altro, \u00e8 del tutto simile sia per forma che per posizionamento a quelli dei congeneri; la cova \u00e8 compito esclusivo della femmina, ma il maschio rimane nelle vicinanze a fare la guardia; una volta nati i piccoli, tuttavia, anch'esso si unisce alla famigliola, aiutando attivamente la compagna nell'allevamento della prole.\nDistribuzione e habitat.\nI fagiani orecchiuti del Tibet vivono nella parte sud-orientale dell'altopiano del Tibet, sino ai confini settentrionali dell'Arunachal Pradesh (India). Il loro \"habitat\" \u00e8 costituito da foreste di abeti rossi, conifere miste o foreste miste di conifere e latifoglie che dominano ripidi pendii, altopiani erbosi o letti di fiumi asciutti, confinanti con fitte boscaglie composte da rododendri, azalee, magnolie e ginepri. Si incontrano a quote mediamente comprese tra 2500 e 4500 metri e anche d'inverno scendono raramente sotto i 2400-2300 metri.\nTassonomia.\nL'appellativo scientifico \"harmani\" si riferisce al sottotenente H. J. Harman dell'Indian Army, che rinvenne alcune piume appartenenti a questo uccello, a quel tempo ancora sconosciuto; queste furono in seguito studiate da Henry John Elwes, ornitologo, botanico ed entomologo inglese, che inizi\u00f2 la sua carriera scientifica nel 1870 con una spedizione nel Sikkim. Inizialmente lo si ritenne un ibrido di fagiano orecchiuto bruno (\"C. mantchuricum\") e fagiano orecchiuto azzurro (\"C. auritum\"), come rifer\u00ec William Beebe nel 1918, mentre Rothschild nel 1926 sosteneva che potesse essere il risultato di un incrocio spontaneo tra il fagiano orecchiuto azzurro e il fagiano orecchiuto bianco (\"C. crossoptilon\"). Solo recentemente \u00e8 stato finalmente riconosciuto come specie a s\u00e9 stante."}
{"id": "2121155", "revid": "226458", "url": "https://it.wikipedia.org/wiki?curid=2121155", "title": "Genealogia semplificata della successione di Borgogna e Fiandre", "text": "La sottostante genealogia, semplificata ai soli personaggi interessati alle vicende del ducato di Borgogna, della Franca Contea e della contea della Fiandre, offre la visione di come in un centinaio di anni tutti questi feudi siano stati riuniti nelle mani di Filippo l'Ardito.\nI personaggi di questo albero genealogico sono elencati riga per riga da sinistra a destra:"}
{"id": "2121161", "revid": "439724", "url": "https://it.wikipedia.org/wiki?curid=2121161", "title": "Amos Lee", "text": "Il suo stile musicale comprende soul, folk, e jazz. Ha tre album all'attivo per la Blue Note Records, \"Amos Lee\", \"Supply and Demand\" e \"Last Days at the Lodge\". \u00c8 andato in tour con musicisti come Bob Dylan, Elvis Costello, Norah Jones, Paul Simon, e Merle Haggard. Lee ha come musicisti: il batterista Fred Berman e il bassista Jaron Olevsky. Molte delle sue influenze musicali s'ispirano a Stevie Wonder, John Prine, Bill Withers, e James Taylor.\nEsordi.\nNato nel 1977, Lee \u00e8 cresciuto a Philadelphia in Pennsylvania ed a Cherry Hill Township. Si \u00e8 diplomato alla Cherry Hill High School East. Continu\u00f2 all'University of South Carolina nel 1995, promosso con una specializzazione in inglese. Mentre era all'universit\u00e0, il suo patrigno gli diede una chitarra acustica. Lee trov\u00f2 pure un lavoro in un negozio specializzato negli artisti jazz, dove trov\u00f2 interesse per musicisti tra i quali Thelonious Monk e Miles Davis. Dopo il collegio, ritorn\u00f2 a Philadelphia e insegn\u00f2 in una scuola elementare per due anni, ma qui decise di smettere con l'insegnamento per poter proseguire la carriera musicale. Amos Lee nel 2003 fece uscire un album omonimo EP che conteneva cinque tracce che poco dopo fu firmato dalla casa discografica Blue Note Records. L'LP vendette bene a Philadelphia, attirando l'attenzione di Norah Jones. La Jones invit\u00f2 Lee ad aprire i suoi concertiper il tour del 2004. Lee pure prese parte a dei concerti di Bob Dylan, Van Morrison, Paul Simon e John Prine\nCarriera musicale.\nLee Alexander, il bassista della band di Norah Jones, produsse Il primo album omonimo \"Amos Lee\", il quale fu pubblicato nel marzo 2005. Norah Jones appare in diverse tracce dell'album, suonando il piano e contribuendo ai cori. L'album trov\u00f2 un discreto successo commerciale, raggiungendo la posizione numero 2 della \"Billboard\" Top Heatseekers chart. Pi\u00f9 tardi nello stesso mese entr\u00f2 a far parte della classifica dei \"10 artisti da seguire\" di \"Rolling Stone\". \" Per promuovere l'album, Lee ha partecipato a diversi spettacoli televisivi come \"The Late Show with David Letterman\", \"The Tonight Show\", \"Total Request Live\", e \"Austin City Limits\".\nNel marzo e nell'aprile del 2005, fece da apripista a Merle Haggard e Bob Dylan. La canzone \"Colors\" appar\u00ec nella serie televisiva \"Dr. House\" ed alla fine della seconda stagione di \"Grey's Anatomy\". Fu pure utilizzata nel film \"Se solo fosse vero,\" del 2005 con Reese Witherspoon e Mark Ruffalo. Le canzoni \"Colors\" e \"Sympathize\" furono pure usate nella prima stagione di \"Brothers &amp; Sisters\" della ABC. Le tracce \"Shout Out Loud\" e \"Keep It Loose, Keep It Tight\" furono usate entrambe per lo show dell'ABC \"Six Degrees - Sei gradi di separazione\". \"Keep It Loose, Keep It Tight\" fu pure trasmessa durante lo \"Studio 60\" della NBC. La NBC ha pure utilizzato \"Seen It All Before\" in un episodio dell'acclamata serie \"E.R. - Medici in prima linea\".\nIl secondo album di Amos Lee, intitolato \"Supply and Demand\", fu pubblicato il 3 ottobre 2006 negli USA. L'album fu prodotto da Barrie Maguire bassista di Natalie Merchant, raggiunse il 76\u00ba posto della numero 76 \"Billboard\" 200. La cantante jazz Lizz Wright contribu\u00ec ai cori di \"Freedom\". Il primo ed unico singolo estratto fu \"Shout Out Loud\". Per promuovere l'album, Amos suon\u00f2 al \"The Tonight Show\" il 28 settembre 2006.\nIl pezzo \"Skipping Stone\" fu pure trasmesso nell'episodio di E.R. \"Dying is easy\" (andato in onda per la prima volta l'8 febbraio 2007) e contenuto nella colonna sonora del film \"My Blueberry nights\" con Norah Jones in veste d'attrice. La canzone \"Sweet Pea\" fu inserita nel dicembre 2007 in una pubblicit\u00e0 per AT&amp;T.\nIl terzo album in studio, \"Last Days at the Lodge\", fu fatto uscire il 24 giugno 2008.\nIl primo singolo estratto \u00e8 la tormentata \"Listen\", trasmessa anche al di fuori degli States. La traccia \"What's Been Going On\" sta avendo un buon riscontro radiofonico quest'autunno.\nNel gennaio 2011 pubblica \"Mission Bell\" (Blue Note Records), disco a cui partecipano anche Willie Nelson, Lucinda Williams, Sam Beam, Calexico e altri artisti. L'album ha debuttato direttamente al primo posto della classifica Billboard 200 (mai raggiunto prima da Amos Lee).\nNell'ottobre 2013 pubblica \"Mountains of Sorrow, Rivers of Song\". Segue un tour a cui collaborano importanti artisti come Alison Krauss, Patty Griffin e Jeff Coffin (Dave Matthews Band).\n\u00c8 dell'ottobre 2015 l'album live \"Amos Lee Live at Red Rocks,\" registrazione del concerto che il cantautore americano ha tenuto nell'agosto del 2014 con la Colorado Symphony Orchestra nella suggestiva cornice del Red Rocks in Colorado.\nIl 19 agosto 2016 viene pubblicato in tutto il mondo il nuovo album: Spirit.\nRegistrazioni dal vivo.\nAmos Lee registr\u00f2 una live session agli Abbey Road Studios nell'estate del 2006 per il \"Live from Abbey Road\". La sua esibizione trasmessa nel Sundance Channel negli USA e nel Channel 4 in Gran Bretagna in un episodio a cui hanno partecipato pure Randy Crawford, Joe Sample e David Gilmour."}
{"id": "2121163", "revid": "20654961", "url": "https://it.wikipedia.org/wiki?curid=2121163", "title": "Supermercati", "text": ""}
{"id": "2121166", "revid": "767487", "url": "https://it.wikipedia.org/wiki?curid=2121166", "title": "Zaur K'aloevi", "text": "Carriera.\nClub.\nCominci\u00f2 la carriera nel 1950 con lo Spartak Tbilisi, squadra della sua citt\u00e0, con cui si mise in mostra con 13 reti in 26 partite, grazie alle quali venne acquistato dalla Dinamo Tbilisi, squadra in cui segn\u00f2 diversi gol nel campionato sovietico di calcio. Nel 1957 pass\u00f2 alla , con la quale vinse la coppa sovietica in quello stesso anno. Tornato alla Dinamo Tbilisi, si ritir\u00f2 dopo la vittoria del campionato 1964.\nNazionale.\nCon la nazionale di calcio dell'Unione Sovietica vinse il , accumulando 3 presenze nel corso della sua carriera internazionale."}
{"id": "2121169", "revid": "203575", "url": "https://it.wikipedia.org/wiki?curid=2121169", "title": "Zaur Kaloyev", "text": ""}
{"id": "2121178", "revid": "117929714", "url": "https://it.wikipedia.org/wiki?curid=2121178", "title": "Driver (ippica)", "text": "Driver \u00e8 un termine dell'ippica, con il quale si identifica il guidatore del cavallo nelle gare di trotto.\nIl driver, seduto su un carrozzino a due ruote chiamato \"sulky\", comanda i movimenti del cavallo grazie alle redini.\nI guidatori non professionisti sono definiti \"Gentlemen Drivers\", cos\u00ec come nel galoppo tali interpreti sono definiti \"Gentlemen Riders\".\nTra i pi\u00f9 famosi driver italiani vanno annoverati Sergio Brighenti (detto \"Il Pilota\"), Vivaldo Baldi (detto \"Decione\"), Nello Bellei (detto \"Ivan\"), Enrico Bellei, figlio di Nello, e Giampaolo Minnucci, guidatore di Varenne, il miglior cavallo trottatore di sempre."}
{"id": "2121184", "revid": "599013", "url": "https://it.wikipedia.org/wiki?curid=2121184", "title": "Comando truppe alpine", "text": "Il comando truppe alpine \u00e8 un comando di vertice dell'Esercito Italiano che coordina le attivit\u00e0 e l'impiego delle truppe alpine. Nato nel 1997 come evoluzione del 4\u00ba Corpo d'armata alpino, ha sede a Bolzano.\nDipendente precedentemente dal Comando delle forze operative terrestri, dal 1\u00ba ottobre 2016 \u00e8 alle dirette dipendenze del Capo di stato maggiore dell'Esercito.\nStoria.\nIl Comando truppe alpine discende dal IV Grande comando militare costituito a Bologna in esecuzione del decreto 25 marzo 1860, al comando del Tenente generale Domenico Cucchiari con funzioni prevalentemente territoriali, in grado di trasformarsi in comando di corpo d'armata in caso di guerra; sotto la sua giurisdizione viene posto il territorio compreso fra i fiumi Panaro e Taullo. Soppresso nel 1867, le divisioni di appartenenza divennero autonome.\nIl 15 agosto 1870 venne costituito un corpo speciale per la campagna di Roma, denominato IV Corpo d'Esercito al comando del Tenente generale Raffaele Cadorna, sciolto il 9 ottobre e trasformato nel gennaio 1871 nel Comando generale dell'Esercito in Roma, posto al comando del Tenente generale Umberto di Savoia, principe di Piemonte, futuro Re d'Italia.\nNel 1873 il Comando generale d'Esercito in Roma venne sciolto e al suo posto venne creato il IV Comando generale e trasferito a Firenze, che a partire dal 22 gennaio 1877 divenne IV Corpo d'armata mantenendo tale denominazione fino all'Armistizio dell'8 settembre 1943.\nTra il 1939-1940 le divisione alpine vennero inquadrate nel Corpo d'armata alpino le quali operano sul fronte greco, sul fronte russo con l'8\u00aa Armata (dei 57.000 alpini partiti per la Russia, ne ritornano solo 11.000) che venne sciolto il 1\u00ba marzo 1943.\nIl 1\u00ba maggio 1945, venne insediato a Bolzano il IV Comando militare territoriale, che nel 1952 venne trasformato nel Comando IV Corpo d'armata, che il 1\u00ba gennaio 1973 venne trasformato in IV Corpo d'armata alpino, avendo accentrato sotto il suo comando tutte le truppe alpine dell'Esercito Italiano.\nDal 1\u00ba ottobre 1997 in attuazione del \"nuovo modello di difesa\" il 4\u00ba Corpo d'armata alpino varia compiti e organico e diventa \"Comando truppe alpine\", mantenendo alle dipendenze le Brigate alpine, il 4\u00ba Reggimento alpini paracadutisti, il 6\u00ba Reggimento alpini e il Centro addestramento alpino.\nNel dicembre 2008 il 6\u00ba Reggimento alpini transita alle dipendenze del Centro addestramento alpino di Aosta.\nDal 1\u00ba luglio 2014 il 4\u00ba Reggimento alpini paracadutisti pur mantenendo connotazione alpina passa alle dipendenze delle forze speciali dell'Esercito.\nInizialmente dipendente dal Comando delle forze operative terrestri, dal 1 ottobre 2016, il Comando transita alle dirette dipendenze del Capo di stato maggiore dell'Esercito.\nFunzioni.\nIl comando inquadra alle sue dipendenze la maggioranza dei reparti da montagna dell'Esercito Italiano e ne \u00e8 responsabile per l'addestramento e la preparazione.\nDislocato a Bolzano, il Comando inquadra le Brigate Alpine, il Centro Addestramento Alpini ed i reparti di supporto, schierati lungo l'arco alpino ed in Abruzzo, ed \u00e8 anche responsabile della sezione Meteomont degli Alpini e delle squadre SAR del Soccorso alpino.\nIl Comando truppe alpine esercita le funzioni territoriali precedentemente affidate al Comando Regione Militare Nord.\nIl Comando, retto da un generale di corpo d'armata, ha nella sua struttura la capacit\u00e0 di enucleare un Comando di Divisione (Divisione \"Tridentina\") di proiezione.\nComandanti.\nIl comandante delle Truppe alpine dal 11 novembre 2021 \u00e8 il generale di corpo d'armata Ignazio Gamba.\nSimbolo.\nSu scudo sagomato di colore verde un'aquila, poggia su cime innevate. Sotto l'aquila il simbolo del comune di Bolzano, sopra all'aquila la scritta \"Comando Truppe Alpine\""}
{"id": "2121191", "revid": "169529", "url": "https://it.wikipedia.org/wiki?curid=2121191", "title": "I diritti dell'uomo", "text": "I diritti dell'uomo (\"Rights of Man\") \u00e8 un'opera di Thomas Paine del 1791, in risposta alle accuse rivolte da Edmund Burke alla Rivoluzione francese con le \"Riflessioni sulla Rivoluzione in Francia\".\nContenuto.\nIl libro asserisce in sintesi che un popolo deve rovesciare il regime che non \u00e8 in grado di salvaguardare i diritti dell'individuo e gli interessi della nazione. In tal modo, giustifica appieno la Rivoluzione.\nPaine sostiene che gli interessi del monarca e del suo popolo sono uniti e insiste sul fatto che la Rivoluzione francese dovrebbe essere intesa come quella che attacca i principi dispotici della monarchia francese, non il re stesso.\nI diritti umani hanno origine nella natura e non possono essere concessi tramite concessione dell'autorit\u00e0 statuale, perch\u00e9 ci\u00f2 implicherebbe che i diritti fossero legalmente revocabili.\nL'unico scopo del governo \u00e8 la salvaguardia dell'individuo e dei suoi diritti intrinseci e inalienabili; ogni istituzione sociale che non porta benefici alla nazione \u00e8 illegittima, specialmente la monarchia e l'aristocrazia. Il testo si conclude proponendo riforme pratiche del governo inglese, come una Costituzione scritta sullo stampo americano."}
{"id": "2121196", "revid": "339392", "url": "https://it.wikipedia.org/wiki?curid=2121196", "title": "Football Club Savoia 1908 Societ\u00e0 Sportiva Dilettantistica", "text": ""}
{"id": "2121213", "revid": "486946", "url": "https://it.wikipedia.org/wiki?curid=2121213", "title": "Territori palestinesi occupati", "text": ""}
{"id": "2121235", "revid": "2212704", "url": "https://it.wikipedia.org/wiki?curid=2121235", "title": "Excalfactoria chinensis", "text": "La quaglia pettoblu, anche quaglia della Cina, quaglia nana, o quaglia blu asiatica (Excalfactoria chinensis ()) \u00e8 un uccello galliforme della famiglia dei Fasianidi.\nDescrizione.\nDimensioni.\nMisura 12-15 cm di lunghezza per 20-57 g di peso; l'apertura alare \u00e8 di circa 25 cm.\nAspetto.\nLa quaglia pettoblu ha becco grigio-nerastro, iride di colore variabile dal marrone scuro al bruno-rossastro e zampe giallo-arancio. I sessi sono dimorfici. Nel maschio adulto il vertice e la nuca sono marrone scuro, macchiati di nero, con una debole e sottile linea centrale chiara. La faccia nerastra \u00e8 attraversata da una linea malare bianca che parte dalla base del becco e forma una sorta di mustacchio. Una larga linea bianca a forma di ferro di cavallo contorna il mento, al di sotto del quale si trova a sua volta una stretta banda nera. La fronte, i lati del vertice, i lati della testa, le copritrici auricolari, il petto, i lati del collo e i fianchi presentano una tinta grigio-bluastra. Il ventre, la parte posteriore dei fianchi e le copritrici sotto-caudali formano una zona bruno-rossastra. Il dorso, compresi il mantello, le parti laterali del petto e le ali, presentano una colorazione variabile dal marrone scuro al marrone chiaro, finemente barrata e macchiata di nero, con deboli strisce camoscio pi\u00f9 evidenti sulle scapolari interne. Le copritrici alari sono grigio-brunastre con macchie indistinte e le remiganti sono grigio-brunastre scure. Le sotto-caudali, nascoste, sono bruno-rossastro chiaro.\nLe femmine adulte hanno fronte, lati del vertice, lati della testa e del collo, copritrici auricolari e petto di un colore camoscio-arancio chiaro che diviene pi\u00f9 bianco sulla gola. Una sottile linea nera si sviluppa, a partire dalla commissura del becco, sotto l'occhio e la regione lorale. Il petto e il resto delle parti inferiori, comprese le copritrici sotto-caudali, sono color camoscio, segnate da macchie nerastre e da barre pi\u00f9 scure. Il vertice e la nuca sono marrone opachi, macchiati di nero con una linea centrale pi\u00f9 larga di quella del maschio. Le parti superiori, incluse le ali, sono simili a quelle del maschio, ma presentano macchie nere pi\u00f9 grandi e un maggior numero di striature camoscio. I giovani somigliano alle femmine adulte. Tuttavia le loro strisce sono pi\u00f9 numerose e si estendono fino alle parti inferiori.\nBiologia.\nLe quaglie pettoblu sono uccelli timidi che vengono spesso avvistati mentre corrono o fanno bagni di polvere sulle piste. Si alzano raramente in volo, senza dubbio a causa delle loro piccole dimensioni e della vegetazione lussureggiante. In caso di pericolo preferiscono nascondersi o fuggire correndo. Le quaglie pettoblu vengono generalmente avvistate in coppie o in gruppi familiari che possono comprendere fino a sei individui. Tuttavia, in passato sono state viste anche bande contenenti fino a 40 esemplari. Quando fuggono, le quaglie pettoblu cambiano direzione con grande precisione, correndo furtivamente prima di prendere una pausa e continuare la loro corsa.\nAlimentazione.\nLe quaglie pettoblu sono principalmente erbivore e si nutrono soprattutto di semi. Tuttavia, consumano anche insetti e piccoli invertebrati.\nRiproduzione.\nLe quaglie pettoblu sono monogame e stringono forti legami coniugali. Per costruire il nido, scavano una depressione poco profonda che rivestono abbondantemente e ricoprono con una cupola di erbe e di canne. La parte pi\u00f9 importante del lavoro viene svolta dalla femmina, ma il maschio fornisce la sua assistenza nella raccolta dei materiali. Il nido \u00e8 ben nascosto in un ciuffo di giunchi, un ciuffo d'erba o anche in una lattina vuota abbandonata. La covata \u00e8 costituita da 4 ad 8 uova bruno-oliva chiaro, camoscio o bruno-rossastro. Spesso sono macchiate di marrone scuro, ma possono essere anche prive di macchie. La femmina si occupa da sola della cova per 18 o 19 giorni. Durante stagioni particolarmente favorevoli, possono essere portate avanti con successo due nidificazioni. I piccoli sono autonomi nel giro di 8 settimane e sono in grado di riprodursi alla fine della stessa stagione della loro schiusa. Il periodo di nidificazione dipende dall'entit\u00e0 e dalla durata delle precipitazioni. Nello stato di Victoria ha luogo da dicembre a gennaio, nel Nuovo Galles del Sud da settembre a dicembre e nel Territorio del Nord in gennaio-febbraio e maggio. Nelle Piccole Isole della Sonda la deposizione ha luogo in aprile. In Malaysia la stagione degli amori si protrae da gennaio ad agosto. Le femmine depongono da novembre a febbraio nel Borneo, da giugno a settembre nelle Filippine, da marzo ad aprile nel sud dell'India, da agosto a settembre e da dicembre a gennaio nello Sri Lanka e infine da giugno ad agosto nell'Assam (nord dell'India). I maschi prendono parte all'educazione, alla difesa dei giovani e alla cura della nidiata, in modo che le femmine possano dedicarsi ad una seconda deposizione.\nDistribuzione e habitat.\nLe quaglie pettoblu frequentano le praterie paludose e cespugliose, le risaie, le zone costiere, le boscaglie umide presso i corsi d'acqua e i margini ricoperti da vegetazione delle zone umide ricchi di piante rigogliose e felci. Vengono avvistate generalmente nelle pianure, ma si possono trovare ad altitudini culminanti fino a 2000 metri nello Sri Lanka e nel sud dell'India.\nLa quaglia pettoblu \u00e8 endemica dell'Australia e del Sud-est asiatico. \u00c8 abbastanza comune ma diffusa in modo discontinuo in India, principalmente nel sud, nell'est e nel nord del paese; al sopraggiungere della stagione delle piogge le popolazioni si sparpagliano verso ovest, raggiungendo Bombay e il Nepal. \u00c8 sedentaria in Sri Lanka e nelle isole Nicobare, erratica in Bangladesh. Pi\u00f9 ad est, \u00e8 presente in Myanmar e Thailandia, nel sud-est della Cina, a Taiwan, Hainan, in Indocina e in Malaysia, nelle Filippine e su tutto il territorio dell'Indonesia, comprese Sumatra, il Borneo e le Molucche. Si trova anche sulle Piccole Isole della Sonda e in Nuova Guinea, fino all'Australia. In quest'ultimo paese, \u00e8 presente sui monti del Kimberley, nel Territorio del Nord e sulla costa est del Queensland e del Nuovo Galles del Sud. Questa specie \u00e8 stata introdotta a Guam, a R\u00e9union e a Mauritius con pi\u00f9 o meno successo.\nTassonomia.\nNe esistono sei sottospecie:"}
{"id": "2121249", "revid": "767487", "url": "https://it.wikipedia.org/wiki?curid=2121249", "title": "Diario proibito di un collegio femminile", "text": "Diario proibito di un collegio femminile (\"Horror Hospital\") \u00e8 un film del 1973 diretto da Anthony Balch.\nTrama.\nJason, giovane musicista di rock psichedelico, in crisi creativa, decide di prendersi una vacanza. La \"Vacanza per capelloni\" a cui viene indirizzato, nasconde per\u00f2 un macabro tranello: la Brittlerhust Manor, non \u00e8 affatto un luogo di rinvigorimento, ma una clinica in mano al folle Dottor Storm, un medico vittima di un grave incidente molti anni prima, ma che ha conservato la lucida follia necessaria per lobotomizzare individui, possibilmente giovani, per farne soldati di un suo esercito personale. A scoprire con lui l'orrore che la clinica nasconde, \u00e8 Judy, una ragazza che ha conosciuto durante il viaggio, e che \u00e8 arrivata a Brittlehurst Manor in cerca dell'ultima parente rimastale, la zia, assistente personale del Dottor Storm.\nDopo vari tentativi andati a vuoto, i due giovani riusciranno a fuggire e ad uccidere il folle chirurgo, grazie all'aiuto di un assistente nano di Storm, stanco dei maltrattamenti subiti dal proprio principale."}
{"id": "2121250", "revid": "767487", "url": "https://it.wikipedia.org/wiki?curid=2121250", "title": "S-99", "text": "Il sottomarino sovietico S-99 \u00e8 stato l'unico esemplare costruito di quella che in Occidente \u00e8 conosciuta con il nome in codice NATO di Classe Whale (Progetto 617 in Unione Sovietica). Il progetto relativo a questo battello riguardava lo sviluppo e la costruzione di sottomarini convenzionali in grado di operare senza il bisogno di emergere per avere accesso all'ossigeno atmosferico. Ne venne realizzato un solo esemplare prima dell'interruzione del programma, dovuta al fatto che si prefer\u00ec portare avanti le ricerche sulla propulsione nucleare.\nSviluppo.\nI sovietici iniziarono le ricerche su sottomarini con fonti di energia indipendenti dall'ossigeno atmosferico nel 1948. In tale anno fu ufficialmente costituito l'ufficio tecnico Malakhit (all'epoca chiamato SDB-143), incaricato di portare avanti lo sviluppo di mezzi subacquei con un'elevata velocit\u00e0 in immersione. Gli elementi del nuovo ufficio furono un centinaio di tecnici provenienti dall'ufficio di progettazione centrale CDB-18 (quello che oggi \u00e8 l'ufficio Rubin), alcuni dei quali avevano lavorato anche all'ufficio Antipin. Il CDB-18 aveva iniziato a lavorare ad un battello con un sistema propulsivo convenzionale che utilizzava il cosiddetto ciclo Walter. In pratica, il nuovo ufficio tecnico si ritrov\u00f2 a lavorare si un progetto il cui sviluppo era il risultato del lavoro di altri due organi. Tale progetto prese il nome di progetto 617 nel 1952.\nNel 1953, si decise di riorganizzare l'attivit\u00e0 dell'SDB-143, concentrandola sullo sviluppo di sottomarini nucleari. Tutto il necessario allo sviluppo del progetto 617 torn\u00f2 quindi sotto la responsabilit\u00e0 del CDB-18.\nIl prototipo, chiamato \"S-99\", entr\u00f2 in servizio con la marina sovietica nel 1956, e raggiunse la velocit\u00e0 in immersione di 20 nodi.\nServizio.\nUn sottomarino con questo sistema propulsivo entr\u00f2 in servizio nel 1958. Tuttavia, nel 1959, ci fu un'esplosione a bordo del battello, che port\u00f2 all'interruzione del programma. Questo non fu pi\u00f9 riesumato, perch\u00e9 i vertici della marina sovietica preferirono concentrarsi sullo sviluppo di sottomarini nucleari."}
{"id": "2121252", "revid": "1543377", "url": "https://it.wikipedia.org/wiki?curid=2121252", "title": "Eumetopias jubatus", "text": "Il leone marino di Steller (Eumetopias jubatus ) \u00e8 un raro leone marino diffuso lungo le coste del Pacifico settentrionale. \u00c8 l'unico membro del genere Eumetopias () e la specie pi\u00f9 grande della famiglia degli Otaridi. Tra i pinnipedi, ha dimensioni inferiori solamente al tricheco e alle due specie di elefante marino. Deve il nome al naturalista Georg Wilhelm Steller, che lo descrisse per la prima volta nel 1741. Negli ultimi decenni il leone marino di Steller ha attirato su di s\u00e9 l'attenzione degli studiosi a causa del serio e inspiegato declino che ha colpito le popolazioni di una vasta area dell'Alaska.\nDescrizione.\nGli esemplari adulti hanno una colorazione pi\u00f9 chiara della maggior parte degli altri leoni marini; essa varia dal giallo chiaro al tenn\u00e9 e, occasionalmente, al rossiccio. I piccoli sono quasi completamente neri, pesano intorno ai 23\u00a0kg, e rimangono di colore scuro per alcuni mesi. Sia femmine che maschi crescono rapidamente fino al quinto anno di et\u00e0, a partire dal quale le prime aumentano solo leggermente di dimensioni. Esse misurano 2,3-2,9\u00a0m di lunghezza, in media 2,5\u00a0m, e pesano 240\u2013350\u00a0kg, con una media di 263\u00a0kg. I maschi continuano a crescere fino a quando non compaiono i caratteri sessuali secondari, tra i cinque e gli otto anni. Essi sono un po' pi\u00f9 lunghi delle femmine; misurano 2,82-3,25\u00a0m di lunghezza, con una media di 3 m. Hanno torace, collo e parte anteriore del corpo in generale molto pi\u00f9 larghi delle femmine, e pesano 450\u20131120\u00a0kg, con una media di 544\u00a0kg. I maschi sono facilmente distinguibili dalle femmine per la fronte pi\u00f9 larga e alta, il muso pi\u00f9 schiacciato e i peli pi\u00f9 scuri e leggermente pi\u00f9 folti attorno al grosso collo, che formano una specie di criniera. Infatti, il nome scientifico dell'animale pu\u00f2 essere tradotto dal latino come \u00abquello con la criniera dalla fronte larga\u00bb.\nDistribuzione e habitat.\nL'areale del leone marino di Steller si estende dalle isole Curili e dal mare di Okhotsk, in Russia, fino al golfo dell'Alaska a nord e all'isola di A\u00f1o Nuevo, al largo delle coste centrali della California, a sud, ma su quest'ultima non viene pi\u00f9 avvistato dagli anni ottanta. Sulla base di alcune differenze genetiche e di alcuni aspetti riguardanti il comportamento migratorio, la popolazione globale di leone marino di Steller veniva tradizionalmente divisa in due sottopopolazioni, orientale e occidentale, da una linea immaginaria che corre attraverso il 144\u00ba grado di longitudine ovest, all'incirca a met\u00e0 del golfo dell'Alaska. Prove recenti, tuttavia, indicano che i leoni marini stanziati nel mare di Okhotsk e sulle isole Curili, in Russia, costituiscono una terza sottopopolazione, denominata asiatica, mentre quelli presenti sulle coste orientali della Kam\u010datka e sulle isole del Commodoro appartengono alla sottopopolazione occidentale.\nIn estate, i leoni marini di Steller tendono a dirigersi verso le regioni pi\u00f9 meridionali dell'areale. Cos\u00ec, sebbene non siano presenti colonie riproduttive in Giappone, \u00e8 facile incontrare in inverno e primavera numerosi gruppi di scapoli nelle acque intorno all'isola di Hokkaid\u014d.\nBiologia.\nI leoni marini di Steller sono abili predatori marini opportunisti che si nutrono di un gran numero di specie di pesci e cefalopodi. Tra esse vi sono merluzzi dell'Alaska, sgombri di Atka, halibut, aringhe, capelani, pesci piatti, merluzzi del Pacifico, scorfani, dragoncelli e cefalopodi. Sembrano prediligere pesci che vivono in banchi e che risiedono principalmente tra la zona intertidale e la piattaforma continentale. \u00c8 inoltre risaputo che penetrino negli estuari, ove catturano pesci d'acqua salmastra come gli storioni. Molto raramente, predano anche cuccioli di callorini dell'Alaska, foche comuni e lontre marine. \u00c8 una delle specie situate quasi al vertice della catena alimentare marina, ma viene a sua volta predato da orche e squali bianchi.\nI maschi adulti riproduttori si radunano in maggio nelle tradizionali colonie riproduttive, ben delineate, situate soprattutto sulle spiagge di isole remote. I maschi pi\u00f9 vecchi, di dimensioni maggiori, occupano particolari zone della colonia, ove stabiliscono propri territori. Una settimana dopo, o pi\u00f9 tardi, arrivano anche le femmine adulte, seguite occasionalmente da giovani esemplari immaturi, che si radunano in gran numero per tutta la colonia. Come tutti gli altri Otaridi, i leoni marini di Steller sono poliginici. Tuttavia, diversamente da alcune altre specie, non raggruppano le femmine in veri e propri harem, ma si limitano a controllare una parte di territorio nel quale le femmine sono libere di spostarsi a piacere. Questa specie utilizza tre differenti tipi di territorio: acquatico, semiacquatico e terrestre. I territori semiacquatici sono quelli che vengono difesi meglio dai maschi. I confini dei territori sono delineati da caratteristiche naturali, come scogli e fratture o creste nella roccia. I territori possono rimanere stabili per 60 giorni.\nLe femmine gravide partoriscono poco dopo essere giunte nella colonia e si accoppiano generalmente una o due settimane dopo aver dato alla luce il piccolo, ma l'ovulo fecondato non si impianter\u00e0 nell'utero fino all'autunno. I parti gemellari sono rari. Dopo aver allattato i piccoli senza mai abbandonare la colonia per una settimana o poco pi\u00f9, le femmine iniziano pian piano ad effettuare spostamenti pi\u00f9 lunghi e pi\u00f9 frequenti, lasciando da soli i cuccioli, fino a quando, verso la fine dell'estate, sia le madri che i piccoli abbandoneranno la colonia. I maschi riproduttori rimangono nella colonia per tutta la stagione della riproduzione, spesso senza mai entrare in acqua da met\u00e0 maggio fino ad agosto, periodo in cui la struttura della colonia riproduttiva inizia a sgretolarsi e la maggior parte degli animali si dirige verso il mare aperto, disperdendosi per tutto l'areale.\nL'epoca dello svezzamento \u00e8 molto variabile, e alcuni piccoli rimangono con le madri per almeno quattro anni. Sono stati documentati casi in cui le madri allattavano figlie che a loro volta stavano allattando il proprio neonato, comportamento estremamente raro tra i mammiferi.\nConservazione.\nI leoni marini di Steller sono stati cacciati per la carne e altre parti del corpo fin dai tempi preistorici, quando gli esseri umani sono penetrati per la prima volta nel loro areale. Oltre che per confezionare abiti, la pelle di questi animali veniva impiegata per ricoprire baidarka e kayak. Anche ai nostri giorni alcune comunit\u00e0 di nativi dell'Alaska continuano a effettuare una caccia di sussistenza su piccola scala, catturando circa 300 esemplari l'anno.\nIn epoca storica, i leoni marini non hanno mai avuto un grande valore commerciale. Ad esempio, nel XIX secolo, le loro vibrisse venivano vendute a un penny l'una come scovolini per ripulire le pipe dalla cenere. Il loro pene, invece, viene considerato afrodisiaco in alcune forme di medicina tradizionale cinese.\nAlcuni leoni marini vengono talvolta abbattuti intenzionalmente dai pescatori, dal momento che vengono visti come competitori e come una minaccia per i banchi di pesce. L'uccisione di questi animali \u00e8 severamente proibita in USA, Canada e Russia, ma in Giappone una quota definita di animali viene uccisa ogni anno, apparentemente per proteggere i territori di pesca.\nNegli ultimi anni, i leoni marini di Steller hanno iniziato a penetrare nell'estuario del fiume Columbia, per nutrirsi di storioni bianchi, alcune specie di salmoni e trote arcobaleno, tra i quali alcune specie protette dalla Legge per le Specie in Pericolo degli USA. Essi penetrano nel fiume Columbia prevalentemente alla fine dell'inverno e in primavera, talvolta risalendone il corso fino alla diga di Bonneville. Sebbene essi non siano cos\u00ec abbondanti come le otarie della California, costituiscono ugualmente un pericolo per le agenzie incaricate della gestione delle risorse ittiche. Dal momento che i leoni marini di Steller sono a loro volta protetti dalla Legge per la Protezione dei Mammiferi Marini, i gestori sono costretti a utilizzare metodi deterrenti non letali, come proiettili di gomma e sorgenti di rumore. Tali attivit\u00e0 deterrenti sono severamente vietate al pubblico.\nSebbene le popolazioni orientali e asiatiche appaiano stabili, \u00e8 stato stimato che quella occidentale, in particolar modo lungo le isole Aleutine, sia diminuita del 70-80% a partire dagli anni settanta. Di conseguenza, nel 1990 la popolazione occidentale \u00e8 stata classificata, ai termini della Legge per le Specie in Pericolo, tra le specie in pericolo e quella orientale tra quelle minacciate. Da allora la specie \u00e8 divenuta oggetto di intensi studi e di molti dibattiti politici e scientifici in Alaska.\nSi sospetta che una delle cause di questo rapido declino sia la sovrapesca di merluzzi dell'Alaska, aringhe del Pacifico e altri pesci nel golfo dell'Alaska. Tra le altre cause prese in esame vi \u00e8 l'aumento delle predazioni da parte delle orche, le conseguenze indirette della variazione delle specie predate a causa dei cambiamenti climatici, gli effetti di malattie o contaminazioni, le uccisioni da parte dei pescatori e altri motivi. Il declino \u00e8 dovuto certamente a un insieme di fattori correlati che devono essere ancora definiti dalle ricerche."}
{"id": "2121253", "revid": "4711", "url": "https://it.wikipedia.org/wiki?curid=2121253", "title": "NBA All-Star Game 2008", "text": ""}
{"id": "2121260", "revid": "767487", "url": "https://it.wikipedia.org/wiki?curid=2121260", "title": "Libon", "text": "Libon \u00e8 una municipalit\u00e0 di Seconda classe delle Filippine, situata nella Provincia di Albay, nella Regione del Bicol.\nLibon \u00e8 formata da 47 baranggay:"}
{"id": "2121262", "revid": "4711", "url": "https://it.wikipedia.org/wiki?curid=2121262", "title": "All-Star Weekend", "text": ""}
{"id": "2121264", "revid": "287204", "url": "https://it.wikipedia.org/wiki?curid=2121264", "title": "Storie ancora pi\u00f9 impreviste", "text": "Storie ancora pi\u00f9 impreviste (\"More Tales of the Unexpected\") \u00e8 una raccolta di racconti di Roald Dahl, pubblicata originariamente nel 1980 dalla casa editrice \"Penguin\", ma giunta in Italia solo nel 1993, sotto la traduzione della TEA.\nRacconti.\nIl volume raccoglie nove storie, cinque delle quali erano gi\u00e0 edite in precedenti libri dell'autore.\nI racconti.\nIl progetto \u00e8 un successo, e i due riescono a guadagnare in una sola sera duemila dollari, e con un solo pugno a un giornalista, dato che era lo stesso metodo selezionato da tre persone. \nQuindi, ricchi e felici, i due amici lasciano Londra, diretti alle corse di cavalli, per divenire ancora pi\u00f9 ricchi. O almeno cos\u00ec credono, ma la fortuna \u00e8 assai mutevole, pi\u00f9 del denaro nelle loro tasche."}
{"id": "2121266", "revid": "96521944", "url": "https://it.wikipedia.org/wiki?curid=2121266", "title": "Sommo sacerdote (religione)", "text": "Sommo sacerdote \u00e8 il titolo che comunemente indica il principale esponente del clero di un culto religioso. \u00c8 dotato di poteri e indicato con altri titoli secondo le norme specifiche di ogni culto. Il ruolo di \"sommo sacerdote d'Israele\" \u00e8 particolarmente noto a causa della grande diffusione dell'Antico e del Nuovo Testamento, ma ruoli analoghi si trovano in quasi tutte le religioni organizzate.\nEbraismo.\nIl Sommo sacerdote d'Israele \u00e8 detto in ebraico \"Kohen Gadol\". Nell'ebraismo sono sacerdoti solo i discendenti maschi di Aronne, detti appunto \"cohen\" (in ebraico \"kohen\"), e fra di loro veniva scelto il sommo sacerdote.\nReligione egizia.\nNell'Antico Egitto il Faraone era il sommo sacerdote di tutti i culti, ma ogni divinit\u00e0 aveva nel proprio tempio principale un sommo sacerdote, carica che col Nuovo Regno divent\u00f2 gradualmente ereditaria.\nReligione romana.\nNella religione romana la carica religiosa pi\u00f9 rappresentativa, anche dal punto di vista civile, era quella di \"pontifex maximus\", titolo che significa appunto sommo sacerdote. La carica fu assunta da Gaio Giulio Cesare, come anche dagli imperatori che regnarono dopo di lui (anche da quelli cristiani), fino al 375, quando Graziano declin\u00f2 tale onore, ritenendolo incompatibile con la religione cristiana.\nCristianesimo.\nNel Cristianesimo sommo sacerdote, anzi unico vero sacerdote, \u00e8 solo Ges\u00f9 Cristo: nella Lettera agli Ebrei si descrive Ges\u00f9 Cristo come \"sommo sacerdote\" ( e ). Tutti i cristiani battezzati, per\u00f2, sono compartecipi del ruolo sacerdotale di Ges\u00f9. Il papato assunse il titolo pontificale (\"summus pontifex Ecclesiae Catholicae Romanae\"), dopo che esso fu abbandonato dagli imperatori romani, per denotare il primato papale.\nMormonismo.\nIn molte denominazioni dei mormoni, un Sommo sacerdote \u00e8 un membro del sacerdozio all'interno dell'ordine di Melchisedec. I Sommi sacerdoti sono in genere i pi\u00f9 anziani e saggi leader all'interno del sacerdozio. "}
{"id": "2121271", "revid": "1573940", "url": "https://it.wikipedia.org/wiki?curid=2121271", "title": "Gallus lafayettii", "text": "Il gallo di Ceylon anche gallo selvatico di Ceylon, gallo di Sri Lanka o gallo di Lafayette (Gallus lafayettii ) \u00e8 un uccello galliforme della famiglia dei Fasianidi.\nDescrizione.\nDimensioni.\nIl maschio misura 66-72 cm di lunghezza per 790-1140 g di peso; la femmina circa 35 cm per 510-625.\nAspetto.\nLa morfologia di questa specie si allontana un po' da quella dei polli domestici. La sua \"silhouette\", infatti, \u00e8 pi\u00f9 allungata, e tale struttura del corpo \u00e8 ancor pi\u00f9 accentuata dalla coda orizzontale con le prime penne falciformi piuttosto lunghe ma solo leggermente arcuate. Il piumaggio \u00e8 lungo, in particolare per quanto riguarda le piume che ricoprono la parte alta del dorso e del petto; queste ultime sono rastremate come quelle del camaglio. Le penne lanceolate sulla parte posteriore dei fianchi sono numerose. La cresta \u00e8 rossa, ma \u00e8 ornata, al centro, da una larga banda gialla. Essa \u00e8 di medie dimensioni ed \u00e8 appena dentellata nel maschio e molto ridotta, quasi inesistente, nella femmina. Nel maschio la zona di pelle nuda sulla faccia forma, assieme agli \u00aborecchioni\u00bb, alla gola e ai due bargigli, una chiazza di pelle scarlatta. La tonalit\u00e0 generale del piumaggio \u00e8 pi\u00f9 chiara che nel gallo comune. Camaglio e petto sono giallo oro, talvolta rossi, con vermicolature scure a forma di fiamma al centro delle piume. I tarsi sono color carne e muniti di possenti speroni.\nBiologia.\nIl gallo di Ceylon adotta un comportamento alquanto timoroso nei confronti dell'uomo, salvo che nei luoghi poco frequentati. Si tiene di conseguenza a distanza da esso quando si aggira lungo le strade e i loro margini in cerca di cibo. Trascorre la notte appollaiato sugli alberi, ricoprendo i piedi sensibili al freddo con le lunghe piume del petto. I maschi si dimostrano assai bellicosi e si battono spesso tra loro durante la stagione della riproduzione.\nAlimentazione.\nContrariamente al suo omologo indiano che \u00e8 onnivoro, il gallo di Ceylon ha una dieta quasi esclusivamente vegetariana. Si nutre principalmente di semi che becca sui sentieri o rinviene nei campi coltivati vicino alle aree urbane.\nRiproduzione.\nMentre alle nostre latitudini le covate, quasi sempre poco produttive, sono limitate al periodo compreso tra il mese di marzo e quello di agosto, nel loro paese di origine, con le condizioni climatiche adatte, i galli di Ceylon si riproducono durante la maggior parte dell'anno. I giovani indossano il piumaggio definitivo e diventano in grado di riprodursi solamente a partire dai due anni di et\u00e0. Il nido \u00e8 una depressione scavata nel terreno, al riparo di un albero o di un cespuglio, spesso di un ceppo elevato. L'animale pu\u00f2 anche riutilizzare il nido in disuso di un'altra specie. La covata \u00e8 composta da due a quattro uova di colore bianco sporco che vengono covate in media per 21 giorni.\nDistribuzione e habitat.\nEndemico dello Sri Lanka, frequenta vari \"habitat\", dalle boscaglie aride lungo la costa alle foreste pluviali delle montagne. \u00c8 timoroso dell'uomo e si tiene alla larga dai villaggi, ma effettua volentieri incursioni all'interno delle coltivazioni e delle piantagioni alla ricerca di cibo."}
{"id": "2121275", "revid": "363629", "url": "https://it.wikipedia.org/wiki?curid=2121275", "title": "Ercolano Salvi", "text": "I primi anni.\nDopo gli studi a Spalato, si laure\u00f2 in legge all'Universit\u00e0 di Graz. Tornato nella sua citt\u00e0 natale, entr\u00f2 in politica all'interno del Partito Autonomista e diviene uno dei pi\u00f9 stretti collaboratori del capo storico dell'autonomismo dalmata filo-italiano, Antonio Bajamonti. Alla morte di questi (1891), appena trentenne gli succede alla guida della comunit\u00e0 italiana di Spalato e il 12 agosto 1891 viene eletto deputato alla Dieta provinciale della Dalmazia, come rappresentante della Camera di Commercio di Zara.\nLa lotta per gli italiani della Dalmazia.\nNei resoconti della Dieta della Dalmazia resta testimonianza di decine di discorsi ed accesi dibattiti nei quali fu coinvolto Salvi, che difende l'autonomia della Dalmazia di fronte al \"Partito del Popolo\" croato, che invece ne richiede l'unificazione col Regno di Croazia e Slavonia all'interno dell'Impero Austroungarico. Tale contrapposizione in questi anni \u00e8 pi\u00f9 o meno marcata, a seconda della maggiore o minore intromissione delle autorit\u00e0 di Vienna nelle questioni interne alla regione e dell'armonia o meno dei rapporti fra croati e serbi. La cosa termin\u00f2 definitivamente coll'inasprirsi delle tendenze unioniste dei dalmati croati e coll'intervento italiano in Libia nel 1911, che a seguito della sconfitta turca ag\u00ec come detonatore per lo scatenamento delle guerre balcaniche e rinfocol\u00f2 enormemente il nazionalismo dei popoli slavi della regione. Contestualmente il Partito autonomista - guidato da Roberto Ghiglianovich e da Salvi - pass\u00f2 ad una politica irredentistica, pur se esteriormente sempre fedele alla Corona d'Austria.\nIn questo periodo, Salvi svolge anche un'intensa attivit\u00e0 giornalistica sui giornali filoautonomisti come \"Il Dalmata\", \"L'Avvenire\", \"La Difesa\", impegnandosi anche nella \"Societ\u00e0 Politica Dalmata\" e nella \"Pro Patria\". Sciolta quest'ultima da un decreto asburgico del 1890, nel 1893 fonda il gruppo spalatino della Lega Nazionale, divenendone il presidente. Salvi rivendicher\u00e0 in seguito una grossa parte del merito d'aver fatto aprire delle scuole italiane popolari (scuole elementari) della Lega Nazionale a Spalato, Sebenico, Ragusa, Curzola, Lesina e Veglia.\nLa Grande Guerra.\nNel 1915, all'entrata in guerra dell'Italia, Ercolano Salvi viene arrestato con l'accusa di alto tradimento. Viene internato prima a Dernis e poi a Tenin, poi incarcerato a Trento e infine confinato a Graz. Qui viene nuovamente incarcerato nel 1916, fino all'amnistia del 1917, concessa dall'imperatore Carlo nel 1917.\nLa propaganda per l'annessione della Dalmazia.\nTornato a Spalato, Salvi si trasferisce in Italia non appena terminato il conflitto per iniziare una frenetica attivit\u00e0 propagandistica, soprattutto a favore dell'annessione della sua citt\u00e0 al Regno d'Italia, non compresa nel Patto di Londra. Tiene discorsi nelle pi\u00f9 importanti citt\u00e0 del paese e contemporaneamente fa la spola fra Roma e Parigi, per seguire le trattative di pace rappresentandovi gli interessi dei dalmati italiani. Tra le altre iniziative, si fa promotore di una raccolta di firme, per chiedere l'annessione di Spalato all'Italia, raccogliendo oltre 8000 firme (su un totale di circa 18000 spalatini nel 1918). Nonostante che, stando all'ultimo censimento asburgico, gli italiani non risultavano arrivare, ormai neppure a 2000 unit\u00e0 a Spalato.\nRichiamandosi simbolicamente agli antichi rapporti fra la Repubblica di Venezia e la Dalmazia, a gennaio del 1919 Salvi organizz\u00f2 un importante convegno al Palazzo Ducale dell'antica capitale \"per proclamarvi, in nome della tradizione storica di San Marco, il diritto di annessione della terra dalmata all'Italia\". Invitato ad intervenire, Gabriele d'Annunzio invia quella \"Lettera ai Dalmati\" (indirizzata a Salvi e al traurino Giovanni Lubin e datata 14 gennaio 1919) con la quale diede inizio alla sua politica interventista che sfoci\u00f2 clamorosamente nell'impresa di Fiume.\nIl Trattato di Rapallo e la morte.\nAvuta notizia degli accordi di Rapallo del 12 novembre 1920 - con i quali l'Italia e il Regno dei Serbi, Croati e Sloveni si erano accordati sulla questione dei confini comuni e che escludeva l'annessione della Dalmazia all'Italia (ad esclusione di Zara e delle isole di L\u00e0gosta e Cazza) - Salvi e Ghiglianovich redigono un comunicato di protesta (13 novembre 1920), nel quale si condanna recisamente il governo di Roma.\nNei giorni immediatamente seguenti, Salvi ripete ancora pubblicamente la sua riprovazione, con infiammanti discorsi.\nLa sera del 16 novembre, al termine di un'ennesima perorazione, viene colto da un attacco cardiaco: muore due giorni dopo, poche ore dopo esser venuto a conoscenza della sua nomina a Senatore del Regno (15 novembre).\nA Roma, Napoli e Trieste sono dedicate vie in suo onore."}
{"id": "2121279", "revid": "298229", "url": "https://it.wikipedia.org/wiki?curid=2121279", "title": "Campionati europei di nuoto in vasca corta 2009", "text": "I XVII Campionati europei di nuoto in vasca corta si sono svolti a Istanbul, Turchia, dal 10 al 13 dicembre 2009 nell'impianto sportivo Abdi \u0130pek\u00e7i Arena."}
{"id": "2121283", "revid": "767487", "url": "https://it.wikipedia.org/wiki?curid=2121283", "title": "Malilipot", "text": "Malilipot \u00e8 una municipalit\u00e0 di Quarta classe delle Filippine, situata nella Provincia di Albay, nella Regione del Bicol.\nMalilipot \u00e8 formata da 18 baranggay:"}
{"id": "2121284", "revid": "1573940", "url": "https://it.wikipedia.org/wiki?curid=2121284", "title": "Gallus sonneratii", "text": "Il gallo di Sonnerat, anche gallo grigio o gallo grigio di giungla (Gallus sonneratii ), che deve il nome al suo scopritore, il naturalista francese Pierre Sonnerat, \u00e8 un uccello galliforme della famiglia dei Fasianidi.\nDescrizione.\nDimensioni.\nIl maschio misura 70-80 cm di lunghezza per 790-1136 g di peso; la femmina circa 38 cm per 705-790.\nAspetto.\nIl gallo di Sonnerat \u00e8 noto soprattutto per la struttura del suo piumaggio, che si differenzia nettamente da quella degli altri galliformi. Nel piumaggio nuziale, il rachide delle piume del camaglio (nonch\u00e9 di quelle di una parte del dorso e delle copritrici delle ali) \u00e8 appiattito e brillante. Si allarga a met\u00e0 lunghezza e all'estremit\u00e0, formando placche brillanti somiglianti a \"paillettes\", di cui il piumaggio sembra costellato. Non vi sono piume lanceolate sulla parte posteriore dei fianchi. Esiste una fase di eclisse molto netta, durante la quale il camaglio \u00e8 composto da corte piume nere e le penne falciformi della coda sono assenti. La cresta \u00e8 semplice e rossa, le dentellature numerose ma molto corte. Le guance sono glabre e rosse come gli orecchioni e i due bargigli. Le piume del petto sono nere con rachide bianca e sottile bordo chiaro. Nella femmina, invece, la situazione \u00e8 invertita: piume del petto bianche con bordo scuro.\nBiologia.\nCome molti fagiani delle regioni tropicali, il gallo di Sonnerat va in cerca di cibo solamente il mattino e la sera. Durante le ore pi\u00f9 calde, riposa all'interno delle foreste. Tuttavia, durante le giornate nuvolose, pu\u00f2 svolgere le sue attivit\u00e0 durante tutto il giorno. Questo uccello non \u00e8 molto gregario: si nutre da solo, in coppia o in piccole unit\u00e0 familiari che non superano i cinque individui. Da solo si appollaia anche sui posatoi notturni, sebbene talvolta si possano trovare anche altri esemplari posati sui rami vicini. I galli grigi frequentano aree analoghe a certi granivori come i francolini, le otarde e le quaglie, ma non sono dei reali competitori. Coabitano anche con i garruli (famiglia dei Timaliidi), con i quali si \u00e8 stabilita una collaborazione dalla quale traggono beneficio entrambe le specie. I garruli catturano gli insetti disturbati dal razzolare dei galli, mentre questi ultimi approfittano della presenza sul terreno dei garruli che fungono da sentinelle in caso di pericolo. I galli grigi devono infatti essere vigili contro gli attacchi dell'aquilastore montano (\"Nisaetus nipalensis\"), suo principale predatore.\nAlimentazione.\nLa dieta del gallo di Sonnerat \u00e8 assai diversificata e comprende semi di piante coltivate, giovani germogli d'erba e di cereali, tuberi, bacche, fichi che il vento ha fatto cadere a terra, semi di bamb\u00f9 e di \"Strobilanthes\"; quest'ultime piante sono particolarmente apprezzate da questo uccello. La componente di origine animale della dieta comprende insetti, soprattutto cavallette e termiti, e piccoli rettili. Dopo che i campi sono stati devastati dalle fiamme, la maggior parte dei galli apprezza in particolar modo le tenere e succose nuove erbe che vi ricrescono. Quando vanno in cerca di cibo, i galli grigi si avventurano spesso abbastanza lontano dalla boscaglia, ma, al primo segnale di pericolo, si precipitano di corsa sotto i fitti cespugli. Tuttavia, se vengono sorpresi in un luogo aperto, piuttosto che fuggire a corsa preferiscono lanciarsi in volo, un modo pi\u00f9 efficace per raggiungere velocemente un riparo. I galli frequentano le stesse aree di foraggiamento e il tempo che dedicano ogni giorno alla ricerca del cibo \u00e8 sostanzialmente sempre lo stesso.\nRiproduzione.\nUna volta raggiunta la maturit\u00e0 sessuale, alla fine del secondo anno, i giovani maschi si accompagnano ad un'unica femmina per l'intera stagione degli amori. Tuttavia pu\u00f2 succedere che, in certe circostanze, fecondino pi\u00f9 di una sola femmina nel corso dell'anno. Come la maggior parte dei galli selvatici, quello di Sonnerat adotta un comportamento territoriale. La stagione dei canti sembra essere pi\u00f9 lunga del vero e proprio periodo di riproduzione, da ottobre o novembre fino a maggio. Gli uccelli si appollaiano sugli alberi ed emettono le loro vocalizzazioni rumorose di primo mattino, ma anche durante la notte quando vi \u00e8 la luna. La superficie dei territori di questa specie non \u00e8 mai stata determinata.\nLa stagione della riproduzione \u00e8 particolarmente lunga e coincide con il periodo in cui il gallo indossa il suo piumaggio nuziale. Il periodo di maggiore attivit\u00e0 va da febbraio a maggio, ma, tenuto conto della grande superficie dell'areale di nidificazione, si pu\u00f2 assistere a variazioni stagionali assai considerevoli. La nidificazione pu\u00f2 iniziare in ottobre in certe regioni e terminare in luglio, o in agosto a Travancore, nel Kerala, all'estremit\u00e0 meridionale dell'India. I nidi vengono costruiti in piccole depressioni all'ombra di un cespuglio o di un boschetto di bamb\u00f9, raramente in alto su un albero secco o un ceppo. La femmina depone da 3 a 5 uova. Eccezionalmente, alcuni nidi possono contenere fino a 7 uova, ma si suppone che questo risultato corrisponda agli sforzi combinati di due galline. Le femmine si dedicano da sole alla cova per 20 o 21 giorni. Ma non appena le uova si sono schiuse, il maschio fa il suo ritorno al nido e prende parte attiva alla nutrizione dei giovani. Questo comportamento non fa che rafforzare le argomentazioni di coloro che credono che la specie metta in atto una modalit\u00e0 di riproduzione basata sulla monogamia.\nI pulcini sono molto precoci e in grado di volare poco tempo dopo la schiusa. Ma prima di arrivare a questo punto, proseguono il loro apprendistato scalando i cespugli, saltando e battendo le ali per breve distanza prima di cadere al suolo. Durante questo periodo, il comportamento della gallina e dei suoi piccoli non si discosta molto da quello dei volatili domestici. I giovani rimangono con i genitori fino a quando non hanno acquisito il piumaggio adulto, e talvolta perfino pi\u00f9 tardi. I galli di un anno non sono fertili. Acquisiscono la totalit\u00e0 del piumaggio adulto alla fine del secondo anno di vita.\nDistribuzione e habitat.\nEndemico delle regioni meridionali ed occidentali dell'India, il gallo di Sonnerat sembra essersi adattato ad una molteplicit\u00e0 di ambienti, dalle foreste secondarie secche di alberi a foglie caduche ad ambienti umidi caratterizzati da alberi sempreverdi. Tuttavia, \u00e8 soprattutto comune nelle giungle miste di bamb\u00f9, ai margini dei villaggi, in prossimit\u00e0 dei campi coltivati, nei terreni incolti e nelle piantagioni abbandonate. Questa specie frequenta colline non troppo elevate, ma anche zone montuose fino a 2400 metri di altitudine. Nel sud dell'India, \u00e8 possibile trovarlo in prossimit\u00e0 del litorale. Nel nord, il suo areale confina direttamente con quello del gallo comune, che condivide in parte lo stesso \"habitat\", sebbene il gallo di Sonnerat prediliga zone pi\u00f9 aperte e leggermente pi\u00f9 rocciose. Il piumaggio pi\u00f9 grigio dei maschi sembra essere in perfetta armonia con il colore dello sfondo roccioso di queste zone. Quando sono tra la vegetazione, i galli grigi sembrano prediligere le zone ricoperte da cespugli, piccoli alberi ed euforbie disseminate nelle radure erbose."}
{"id": "2121297", "revid": "125652944", "url": "https://it.wikipedia.org/wiki?curid=2121297", "title": "Claude Bolling", "text": "Biografia.\nStudia al Conservatorio di Nizza e, a partire dai 14 anni, \u00e8 pianista professionista, chiamato ad accompagnare Rex Stewart (1951), Lionel Hampton (1956), Roy Eldridge (1953), e Kenny Clarke. Dotato di una tecnica musicale impressionante, il suo talento non si ferma al livello esecutivo ma prosegue anche in quello compositivo: \u00e8 autore di pi\u00f9 di cento colonne sonore, per la maggior parte francesi ma con collaborazioni anche estere (si ricordino \"Borsalino\" del 1970 e \"California Suite\" del 1979).\nBolling, oltre ad essere celebre per i suoi manuali didattici, \u00e8 noto soprattutto per due elementi: con la sua big band ha riportato in auge lo stile della \"Swing Era\" (accompagnando in diversi dischi svariate star come ad esempio Brigitte Bardot ecc.) e si \u00e8 impegnato nella composizione di brani fra il classico e il jazz. A quest'ultimo proposito \u00e8 da citare l'album prodotto insieme al flautista Jean-Pierre Rampal \"Suite for Flute and Jazz Piano Trio\", che gi\u00e0 dal titolo introduce la commistioni di generi (il barocco e il jazz) presenti al suo interno.\nLe sue collaborazioni nei diversi campi della musica includono personalit\u00e0 come Alexandre Lagoya, Pinchas Zukerman, Maurice Andr\u00e9, Yo-Yo Ma, Lionel Hampton, Duke Ellington, St\u00e9phane Grappelli, Django Reinhardt, Oscar Peterson, James Galway, Alessandro Boris Amisich, ecc."}
{"id": "2121300", "revid": "767487", "url": "https://it.wikipedia.org/wiki?curid=2121300", "title": "Jurij Koval\u00ebv", "text": "Campione europeo con la nazionale sovietica nel 1960.\nCarriera.\nClub.\nInizi\u00f2 la carriera calcistica da professionista con la , militandovi tra il 1954 e il 1959; dopo aver vinto il Klass A 1959, si trasfer\u00ec alla , vincendo il titolo nel 1960. Nel 1961 si trasfer\u00ec al CSKA Mosca, e nel 1962 torn\u00f2 al , giocandovi fino al 1965. Nel 1966 gioc\u00f2 con il Metallurg Lipetsk, e dal 1967 al 1971 gioc\u00f2 con il Moskvich, con il quale si ritir\u00f2 a 37 anni.\nNazionale.\nFece parte della nazionale di calcio dell'Unione Sovietica che vinse il , anche se pu\u00f2 vantare una sola presenza in campo nel corso della sua carriera con la maglia della nazionale."}
{"id": "2121303", "revid": "643662", "url": "https://it.wikipedia.org/wiki?curid=2121303", "title": "Yury Kovalyov", "text": ""}
{"id": "2121304", "revid": "767487", "url": "https://it.wikipedia.org/wiki?curid=2121304", "title": "Angelo Bollano", "text": "Biografia.\nScomparso nel 1978, al suo nome \u00e8 intitolato un club di tifosi organizzati della Sampdoria, nel suo quartiere natale di Cornigliano.\nCarriera.\nCresciuto nelle giovanili della Sampierdarenese, esordisce coi rossoneri liguri in Serie A nella stagione 1936-1937, restando in organico anche quando nell'estate 1937 la compagine cambia denominazione in Liguria.\nResta a Genova fino al 1941, disputando altri tre campionati di Serie A e uno di Serie B, e imponendosi come il miglior realizzatore della storia della formazione\n\"antenata\" della Sampdoria (29 reti complessive, sommando anche le reti con la Sampierdarenese), andando fra l'altro a segno nel derby del 20 febbraio 1938, prima sconfitta assoluta del Genoa nelle stracittadine in Serie A. I tifosi sampierdarenesi gli affibbiarono il nomignolo di \"U Testina\", per le notevoli dimensioni del capo rispetto al resto del corpo.\nDopo aver contribuito con 11 reti al ritorno in massima serie del Liguria nella stagione 1940-1941, viene acquistato dal Milan con cui segna 8 gol; la squadra chiude il campionato al nono posto, e a fine stagione Bollano passa alla Fiorentina.\nBollano va a segno 11 volte nella prima stagione con i viola. Nel periodo bellico partecipa al campionato di guerra ligure piemontese del 1944 con il Liguria. Da gennaio ad aprile del 1945 prende parte alla Resistenza con il nome di battaglia di \"Testina\" (lo stesso soprannome da calciatore) e dopo il conflitto passa in prestito allo Spezia con cui disputa il campionanto di Prima Divisione Liguria 1945-1946; tornato a Firenze non riesce a ripetersi agli stessi livelli (12 reti in due stagioni). \nNel 1948 tenta l'avventura all'estero all'Olympique Marsiglia, campione di Francia in carica. In due stagioni non ottiene moltissime presenze in prima squadra segnando 12 reti su 25 presenze complessive, contribuendo al terzo posto nella stagione 1949-1950. Si trasferisce quindi nella Primera Divisi\u00f3n spagnola al Real Murcia, collezionando 2 reti in 13 presenze e ottenendo la retrocessione a fine stagione.\nIn carriera ha complessivamente totalizzato 183 presenze e 54 reti in Serie A.\nCessata l'attivit\u00e0 agonistica, intraprende quella di allenatore, esercitando la professione principalmente in Portogallo."}
{"id": "2121316", "revid": "767487", "url": "https://it.wikipedia.org/wiki?curid=2121316", "title": "Malinao (Albay)", "text": "Malinao \u00e8 una municipalit\u00e0 di Quarta classe delle Filippine, situata nella Provincia di Albay, nella Regione del Bicol.\nMalinao \u00e8 formata da 29 baranggay:"}
{"id": "2121318", "revid": "1991723", "url": "https://it.wikipedia.org/wiki?curid=2121318", "title": "Campionati europei di nuoto 2010", "text": "La XXX\u00aa edizione dei Campionati europei di nuoto si \u00e8 svolta a Budapest dal 4 al 15 agosto 2010.\n\u00c8 stata la quarta volta che la capitale dell'Ungheria ospita tale evento dopo le edizioni del 1926, del 1958 e del 2006.\nIl nuoto di fondo \u00e8 tornato a far parte del programma della manifestazione dopo l'assenza ad Eindhoven 2008 e con una gara in pi\u00f9 rispetto al passato: la \"5 km a squadre mista\".\nLa Russia ha conquistato, per la terza edizione consecutiva, il maggior numero complessivo di titoli europei."}
{"id": "2121324", "revid": "37056", "url": "https://it.wikipedia.org/wiki?curid=2121324", "title": "Alcazarquivir", "text": ""}
{"id": "2121325", "revid": "1318658", "url": "https://it.wikipedia.org/wiki?curid=2121325", "title": "Linea RER C", "text": "La linea RER C \u00e8 un servizio del R\u00e9seau express r\u00e9gional, una delle due reti di servizio ferroviario suburbano che servono l'agglomerato della grande Parigi, in Francia. Con numerose ramificazioni, la linea \u00e8 la pi\u00f9 lunga dell'intera rete misurando 187 chilometri. Collega l'ovest parigino Pontoise (ramo C1), Versailles (ramo C5) e Saint-Quentin-en-Yvelines (ramo C7) con il sud Massy-Palaiseau (ramo C2), Dourdan (ramo C4) e Saint-Martin d'\u00c9tampes (ramo C6), cos\u00ec come Versailles \u2014 Chantiers (ramo C8) con un percorso pressoch\u00e9 circolare.\nSi sviluppa attraversando 7 dipartimenti con 84 stazioni. La RER C \u00e8 utilizzata da 500.000 viaggiatori al giorno.\nAperta al servizio in diversi tronconi dal 1979 al 2006, la linea C \u00e8 interamente gestita dalla SNCF.\nStoria.\nL'idea di connettere le periferie sud-ovest aventi per terminale l'antica stazione di Orsay (trasformata in Museo d'Orsay) con la \"linea des Invalides\" avente per terminal la \"Gare des Invalides\", distante meno di un chilometro, venne studiata diverse volte ma mai realizzata per la vicinanza delle due stazioni. Il primo progetto del RER dei primi anni sessanta non la prese pi\u00f9 in considerazione. Di fatto questo collegamento, tutto lungo la riva sinistra della Senna senza incontrare alcun punto di interesse particolare, non venne ritenuto interessante.\nTuttavia l'idea venne ripresa in considerazione nel 1964 nel quadro dello schema delle direttrici di traffico della regione parigina e fu oggetto di studi. Questi dimostrarono che il collegamento avrebbe avuto il pregio di far scomparire due stazioni scomode e mal ubicate nella rete del servizio pubblico parigino e di creare una linea trasversale capace di smistare pi\u00f9 omogeneamente i viaggiatori grazie alle numerose diramazioni. La creazione del collegamento \u00abOrly rail\u00bb nel 1972 e la connessione delle linee 13 e 14 della metropolitana a Invalides resero ancora pi\u00f9 logica questa idea. La vicinanza delle due stazioni, soltanto 841 metri, convinse ulteriormente a creare questa linea.\nIl progetto del 22 gennaio 1975 port\u00f2 all'inizio dei lavori entro la fine dell'anno. I lavori si svolsero a cielo aperto in una zona centrale con la presenza di diversi monumenti quali l'Assembl\u00e9e nationale e il Quai d'Orsay, e dovettero coesistere con la necessit\u00e0 di limitare il disturbo al traffico automobilistico di superficie. Il nuovo collegamento comport\u00f2 la trasformazione delle due stazioni da terminali a passanti. La linea venne completata nel 1980 e fu la base della \"trasversale riva sinistra\" dando origine alla RER C. "}
{"id": "2121341", "revid": "121826681", "url": "https://it.wikipedia.org/wiki?curid=2121341", "title": "Stacy Peralta", "text": "\u00c8 stato un componente degli originali Z-Boys.\n\u00c8 nato in California. Ha iniziato ad andare sullo skateboard all'et\u00e0 di 5 anni. All'et\u00e0 di 11 anni, Peralta incominci\u00f2 le competizioni con gli Z-Boys, un team sponsorizzato dal negozio di surf \"Jeff Ho and Zephyr Surfboard Productions\". Il suo secondo sponsor fu la \"Gordon and Smith.\" La sua prima competizione fu la \"Del Mar Nationals\", una gara con due sole categorie di skating: slalom e freestyle, in cui si piazz\u00f2 settimo. In seguito si allen\u00f2 per padroneggiare le evoluzioni dello skating freestyle, e nell'arco di soli otto mesi dalla sua prima competizione divenne il numero 3 al mondo tra gli skater freestyler professionisti al \"World Skateboard Championship\". Ha mostrato il suo talento anche in una serie televisiva molto popolare, le Charlie's Angels.\nDopo aver partecipato a molti film sullo skateboard e aver lavorato come regista della seconda unit\u00e0 in numerose produzioni, Peralta ha fondato la squadra Powell Peralta's Bones Brigade, tra cui annoveravano i giovanissimi Tony Hawk e Rodney Mullen.\nNel 1984, insieme con Craig Stecyk, ha prodotto The Bones Brigade Video Show, lanciando la moda dello skateboard in video.\nNel 1992, Peralta lasci\u00f2 la Powell-Peralta per dirigere e produrre trasmissioni e serie televisive dedicate a questo sport a tempo pieno.\n\u00c8 stato sposato dal 1989 al 1990 con Joni Caldwell. Ha avuto due figli: Austin Peralta (1990-2012), che fu un pi\u00f9 che promettente pianista jazz, e Willow. Dal 2001 \u00e8 sposato con Gemma Vizor.\nPeralta \u00e8 per un quarto paterno di origini messicane.\nL'inizio della sua carriera \u00e8 raccontato nel film Lords of Dogtown."}
{"id": "2121342", "revid": "1194709", "url": "https://it.wikipedia.org/wiki?curid=2121342", "title": "Haratin", "text": "I Haratin (traslitterato anche \"Harratin\", \"Haratine\" ecc., al singolare \"Hartani\") sono un gruppo etnico delle oasi del Sahara. Si trovano nel sud dell'Algeria e del Marocco, in Mauritania e nel Sahara Occidentale. Costituiscono un gruppo socialmente ed etnicamente distinto, spesso sono nomadi, hanno le carnagione scura, parlano berbero o arabo."}
{"id": "2121344", "revid": "20656686", "url": "https://it.wikipedia.org/wiki?curid=2121344", "title": "Puzza", "text": ""}
{"id": "2121345", "revid": "20656694", "url": "https://it.wikipedia.org/wiki?curid=2121345", "title": "Puzze", "text": ""}
{"id": "2121348", "revid": "1522738", "url": "https://it.wikipedia.org/wiki?curid=2121348", "title": "Bleach", "text": ""}
{"id": "2121349", "revid": "20656712", "url": "https://it.wikipedia.org/wiki?curid=2121349", "title": "Puzzo", "text": ""}
{"id": "2121354", "revid": "1272592", "url": "https://it.wikipedia.org/wiki?curid=2121354", "title": "Haas", "text": ""}
{"id": "2121362", "revid": "729019", "url": "https://it.wikipedia.org/wiki?curid=2121362", "title": "Ralt", "text": "Ralt \u00e8 stata una casa inglese produttrice di vetture monoposto fondata da Ron Tauranac dopo che questi aveva ceduto la Brabham a Bernie Ecclestone.\nLa storia.\nIl nome era stato coniato negli anni cinquanta da Tauranac e da suo fratello Austin Lewis per delle vetture che avevano costruito e con cui lo stesso Ron aveva vinto un campionato australiano di gare in salita nel 1954.\nNel 1974 Tauranac recupera il nome e sfruttando l'esperienza gi\u00e0 fatta in Brabham inizia l'attivit\u00e0 di costruzione di monoposto destinate alla vendita per le categorie minori.\nLa prima vettura \u00e8 stata la RT1, auto versatile che ha corso dal 1975 al 1978 in Formula 2, Formula 3 e Formula Atlantic, ci\u00f2 \u00e8 stato possibile anche perch\u00e9 i motori delle varie categorie avevano differenze limitate, infatti sia le Formula 2 che le Formula 3 usavano motori da 2000 cm\u00b3 con l'unica differenza che le Formula 3 avevano, per regolamento, un condotto di aspirazione di 24\u00a0mm di diametro massimo che ne limitava la potenza.\nNel 1979 la RT3 \u00e8 stata la migliore F.3 a effetto suolo mai prodotta, vincente fino al 1984 vincitrice almeno una volta di tutti i campionati nazionali ed europei, pensionata nel 1985 per il divieto regolamentare che bandiva le wing car. Tuttavia in Italia potr\u00e0 continuare a gareggiare per alcuni anni nel campionato nazionale di Formula 2000 che ammetteva vetture di F. 3 con almeno un anno di anzianit\u00e0 e con la strozzatura all'aspirazione a 23,5\u00a0mm. Questo campionato \u00e8 stato quasi completo appannaggio di RALT RT3 perch\u00e9 le pi\u00f9 moderne F.3, che non sfruttavano l'effetto suolo, non potevano competere con la RT3. Successivamente, anche in questo campionato sar\u00e0 il divieto regolamentare a fermarla.\nAnche la RALT RT5, prodotta all'inizio degli anni '80 ebbe un grandissimo successo, questa vettura destinata alla Formula Super Vee finir\u00e0 per monopolizzare tutti i campionati della categoria fino alla soppressione della categoria stessa.\nIn Formula 2 nel 1979 la RALT forn\u00ec la RT2 al Team Toleman e ad altri privati, Con Brian Henton potrebbe vincere subito il campionato ma a causa di un taglio di pista nella gara di Pergusa, Henton viene squalificato e perde punti determinanti. L'anno seguente, dopo la decisione della Toleman di produrre la vettura in proprio, Tauranac riusc\u00ec ad ottenere un accordo con la Honda che gli garant\u00ec la fornitura di un motore 6 cilindri e il sostegno economico per schierare un proprio team nel campionato europeo di Formula 2 fino al 1984, in questi anni con il modello RH6 la RALT vincer\u00e0 i campionati 1981, 1983 e 1984, in quest'ultimo la superiorit\u00e0 delle RALT-Honda sar\u00e0 schiacciante vincendo 9 delle 11 gare in programma.\nNel 1985 con l'avvento della Formula 3000 al posto della Formula 2 Tauranac perder\u00e0 la Honda, pi\u00f9 interessata a trasformare il suo motore 2 litri in un 1500\u00a0cm\u00b3 sovralimentato per la Formula 1 che a proseguire in una categoria minore, ma riuscir\u00e0 a schierare il proprio team con due vetture RB20 grazie all'appoggio economico della Bridgestone. Tuttavia, pur rimanendo in lizza per il titolo fino alla fine, Mike Thackwell, campione uscente di F. 2 non riuscir\u00e0 a vincere il campionato.\nNel 1986 Tauranac, dopo aver perso la sponsorizzazione Bridgestone, si limiter\u00e0 a costruire vetture per clienti, Pierluigi Martini al volante di una RT20 arriver\u00e0 secondo in campionato.\nNel 1985, con la fine delle Wing-car, finisce il periodo d'oro delle RALT, per alcuni anni saranno ancora competitive in F.3 e F.3000 ma gradualmente verranno superate da Dallara in F.3 e da March e Reynard in F.3000.\nA fine 1988 Tauranac ceder\u00e0 l'azienda alla March che ne continuer\u00e0 l'attivit\u00e0 per alcuni anni, producendo vetture di F.3 con il marchio Ralt, che tra fine anni '80 e inizio '90 vinceranno ancora diversi campionati nazionali tra F3 inglese, tedesca, francese e giapponese."}
{"id": "2121369", "revid": "124263571", "url": "https://it.wikipedia.org/wiki?curid=2121369", "title": "Menachem Mendel Schneerson", "text": "Menachem M. Schneerson fu un rabbino ortodosso ed il settimo \"Rebbe\" (capo spirituale, nell'ebraismo chassidico) dei \"chassidim\" del movimento Chabad. Noto con l'appellativo di Lubavitcher Rebbe,\" o semplicemente come Il Rebbe\", \u00e8 stato l'ultimo capo religioso di Chabad-Lubavitch, quinto patrilinearmente dal ramo del terzo \"Rebbe\", che portava il suo stesso nome.\nNegli anni cinquanta, alla morte di suo suocero, Yosef Yitzchok Schneersohn (il sesto \"Rebbe\"), Menachem M. Schneerson assunse la guida di Chabad-Lubavitch, che diresse fino alla propria morte, avvenuta nel 1994. Ha grandemente allargato le attivit\u00e0 internazionali del movimento ed ha fondato una rete di istituti (a fine 2006, in settanta nazioni) per diffondere la \"chassidut\" di Lubavitch tra gli ebrei, con l'espresso scopo di una \"unit\u00e0 ebraica\"\nVita.\nMenachem Mendel Schneerson, nato il 5 aprile 1902 (11 Nisan 5662) a Nikolaev (Mykola\u00efv), Ucraina, fu il maggiore di tre figli del Rabbino Levi Yitzchak Schneerson, nota autorit\u00e0 di Cabala ebraica e Halakhah (Legge ebraica), che serv\u00ec quale rabbino di Ekaterinoslav dal 1907 al 1939. I suoi fratelli minori furono Dov B\u00e4r e Yisroel Aryeh Leib.\nPrimi anni.\nIn giovent\u00f9 Schneerson ricevette un'educazione ebraica privata. Studi\u00f2 per un periodo con Rabbi Zalman Vilenkin e, quando raggiunse l'et\u00e0 di quattro anni e mezzo, Vilenkin inform\u00f2 suo padre di non aver altro da insegnargli.\nSchneerson successivamente studi\u00f2 indipendentemente con suo padre che fu da allora il suo insegnante principale. Studi\u00f2 Talmud e letteratura rabbinica, insieme alle interpretazioni chassidiche della Cabala. Ricevette l'ordinazione rabbinica \"(semicha)\" dal \"Rogatchover Gaon\", Rabbi Yosef Rosen.\nCrescendo partecip\u00f2 agli affari comunitari presso l'ufficio di suo padre, dove la sua istruzione secolare e la conoscenza della lingua russa lo rese molto utile nel lavoro amministrativo paterno. Si disse che fu anche interprete tra la comunit\u00e0 ebraica e le autorit\u00e0 russe in numerose occasioni.\nNel 1923, Schneerson visit\u00f2 suo cugino di secondo grado Yosef Yitzchok Schneersohn. Fu forse quella la volta in cui incontr\u00f2 la figlia di Schneersohn, Chaya Mushka. Si fidanz\u00f2 con lei a Riga nel 1923 e la spos\u00f2 cinque anni dopo, nel 1928, dopo esser tornato da Berlino. Il matrimonio si svolse a Varsavia e nell'annuncio matrimoniale su un quotidiano di Varsavia gli furono attribuite \"numerose lauree accademiche\". Dopo il matrimonio, gli sposi andarono a vivere a Berlino.\nBerlino.\nSi reputa che Schneerson \"abbia ricevuto diverse lauree specialistiche a Berlino e pi\u00f9 tardi a Parigi,\" ma il Professor Menachem Friedman \u00e8 riuscito solo a trovare la registrazione di frequenza per un semestre e mezzo a Berlino: la partecipazione di Schneerson ai corsi era \"nel registro degli studenti che frequentavano i corsi all'universit\u00e0 senza riceverne i rispettivi crediti accademici.\"\nNel 1931, il fratello minore di Schneerson, Yisroel Aryeh Leib, si un\u00ec a lui a Berlino viaggiando con carte false sotto il nome di Mark Gurary per sfuggire ai sovietici. Quando arriv\u00f2, la famiglia si prese cura di lui poich\u00e9 era seriamente ammalato di tifo. Frequent\u00f2 lezioni all'Universit\u00e0 di Berlino dal 1931 al 1933. Nel 1933, dopo l'ascesa al potere di Adolf Hitler in Germania e a seguito delle leggi antisemitiche, Schneerson aiut\u00f2 Gurary a scappare da Berlino insieme alla futura moglie. Gurari si rifugi\u00f2 nel Mandato della Palestina nel 1939 con Milgram e l\u00ec si sposarono. Nonostante il secolarismo di Gurary i due fratelli mantennero stretti contatti; Gurary divent\u00f2 uomo d'affari in Israele e poi si trasfer\u00ec in Inghilterra dove inizi\u00f2 studi di dottorato all'Universit\u00e0 di Liverpool. Mor\u00ec nel 1951 prima di completare tali studi. Schneerson fece seppellire il fratello in Israele. I figli di Gurari, che sono i parenti viventi pi\u00f9 stretti di Schneerson, attualmente risiedono in Israele.\nIl fratello maggiore di Schneerson, DovBer, mor\u00ec nel 1944, ucciso da collaboratori nazisti.\nRabbi Soloveitchik.\nRabbi Sholem Kowalsky, collega di Rabbi Joseph B. Soloveitchik, gi\u00e0 vicepresidente della Agudas Harabbonim d'America e membro attivo del Consiglio Rabbinico d'America; Rabbi Herschel Schacter, gi\u00e0 Capo della Conferenza dei Presidenti delle Maggiori Organizzazioni Ebraiche Americane; Rabbi Julius Berman, attuale Presidente del Consiglio d'Amministrazione RIETS; Rabbi Menachem Genack, Amministratore Rabbinico della Divisione Kashrus dell'Unione Ortodossa; e Rabbi Fabian Schoenfeld, gi\u00e0 capo del Consiglio Rabbinico d'America (tutti studenti di Rabbi Soloveitchik) hanno confermato che Schneerson e Rabbi Joseph B. Soloveitchik si incontrarono per la prima volta mentre studiavano a Berlino. Si riunirono molte volte a casa di Rabbi Chaim Heller. Fu durante questi incontri che una forte amicizia si svilupp\u00f2 e, come affermato da Soloveitchik a Rabbi Sholem Kowalsky, egli \"fu un grande ammiratore del Rebbe.\" Rabbi Soloveitchik asser\u00ec quanto segue:\"Schneerson portava addosso sempre la chiave della mikvah quando frequentava le lezioni dell'universit\u00e0. Verso le due o le tre di ogni pomeriggio, dopo esser uscito dall'universit\u00e0, andava subito alla mikvah. Nessuno sapeva di questa sua abitudine ed io la scoprii per caso. In un'altra occasione gli offrii una bevanda ma lui la rifiut\u00f2. Quando insistetti venni a sapere che quel giorno stava digiunando. Era di luned\u00ec e il Rebbe digiunava. Immaginatevi uno studente dell'Universit\u00e0 di Berlino, totalmente immersa in studi secolari, che mantiene questa usanza della mikvah e del digiuno!\"\nRabbi Zvi Kaplan asserisce che Rabbi Yitzchok Hutner si ricord\u00f2 di essersi seduto con Schneerson e Soloveitchik ad una lezione su Maimonide presso questa universit\u00e0 e, quando il lettore chiese l'opinione di Schneerson, Schneerson defer\u00ec a Soloveitchik.\nFrancia.\nNel 1933 Schneerson si trasfer\u00ec a Parigi, in Francia. Studi\u00f2 ingegneria meccanica e ingegneria elettronica all\"'\u00c9cole sp\u00e9ciale des travaux publics, du b\u00e2timent et de l'industrie\" (ESTP), Collegio Tecnico di Montparnasse. Si laure\u00f2 nel luglio 1937 e ricevette la licenza professionale per operare in tale capacit\u00e0. In novembre 1937 si iscrisse all'Universit\u00e0 di Parigi la Sorbona dove studi\u00f2 matematica fino all'inizio della seconda guerra mondiale, nel 1939.\nSchneerson visse principalmente all'indirizzo di 9 \"Rue Boulard\" nel 14\u00ba \"arrondissement\" di Parigi, nello stesso palazzo di sua cognata, Shaina, ed il marito, Mendel Hornstein, che studiava allo ESTP. Mendel Hornstein non super\u00f2 gli esami finali e ritorn\u00f2 in Polonia con la moglie; furono uccisi a Treblinka insieme al loro bambino il 23 settembre 1941. Nel giugno 1940, dopo la caduta di Parigi, la famiglia Schneerson scapp\u00f2 a Vichy e successivamente a Nizza, dove rimase fino alla sua fuga dall'Europa.\nSchneerson impar\u00f2 a parlare il francese che us\u00f2 proficuamente per rafforzare il suo movimento Chabad dopo la guerra che poi in Francia attrasse molti emigrati ebrei dall'Algeria, Marocco e Tunisia.\nStati Uniti.\nNel 1941 Schneerson scapp\u00f2 dalla Francia sulla nave \"Serpa Pinto\", una delle ultime ad attraversare l'Atlantico prima del blocco tedesco delle U-Boot, e si un\u00ec a suo suocero, Rabbi Yosef Yitzchok Schneersohn, nel quartiere di Crown Heights a Brooklyn, New York. Per cercare di contribuire allo sforzo bellico and\u00f2 a lavorare nei cantieri navali di Brooklyn, ispezionando gli impianti elettrici delle navi in costruzione e in riparazione.\nNel 1942 suo suocero lo nomin\u00f2 direttore delle organizzazioni centrali del movimento Chabad-Lubavitch mettendolo alla guida della rete educativa ebraica negli Stati Uniti. Schneerson mantenne comunque un basso profilo nel movimento: una volta al mese teneva discorsi pubblici a beneficio dei seguaci di suo suocero.\nYosef Yitzchok Schneersohn mor\u00ec nel 1950. I due candidati principali alla successione erano Schneerson e Rabbi Shemaryahu Gurary, il genero maggiore di Schneersohn. Schneerson rifiut\u00f2 decisamente di accettare la guida del movimento per un anno intero dopo la morte del suocero. Per\u00f2 Schneerson aveva un seguito pi\u00f9 vasto e sembrava pi\u00f9 adatto di Gurary. Schneerson alla fine venne convinto ad accettare dalla moglie e dai seguaci.\nNel giorno dell'anniversario del trapasso di suo suocero, il 10 Shevat 1951, tenne un discorso chassidico \"(Ma'amar)\" e accett\u00f2 ufficialmente di diventare il Rebbe.\nAttivit\u00e0 e operato.\nAssistenza ebraica.\nSchneerson reputava che il pubblico ebreo americano stesse cercando di saperne di pi\u00f9 sulla propria discendenza e cultura ebraica. Dichiar\u00f2: \"L'America non \u00e8 perduta, voi non siete differenti. Voi americani desiderate ardentemente di conoscere, di sapere. Gli americani sono inquisitivi. \u00c8 opinione dello Chabad che la mente americana sia terreno fertile, onesto, schietto, coltivabile per lo chassidismo, o semplicemente per il Giudaismo.\". Schneerson affermava che gli ebrei non dovessero tenersi sulle difensive, ma dovessero invece scendere in campo per costruire istituzioni ebraiche, scuole, e sinagoghe. Schneerson disse che si doveva \"svolgere i propri doveri e prendere l'iniziativa\".\nSchneerson pose straordinaria importanza sull'assistenza e la promozione religiosa. Fece considerevoli sforzi per intensificare programmi di divulgazione e pratica religiosa in modo che il suo movimento Chabad-Lubavitch fosse promotore di un \"ritorno\" alla religiosit\u00e0 ortodossa giudaica per tutti gli ebrei di tutte le provenienze ed estrazioni propugnando continuamente l'espansione dell'iniziativa \"baal teshuva\".\nL'operato di Schneerson incluse la formazione di migliaia di giovani rabbini Chabad e delle rispettive mogli che venivano poi inviati da lui come \"emissari\" \"shluchim\" in tutto il mondo a spargere il messaggio Chabad.\nSchneerson supervision\u00f2 la costruzione di scuole, centri comunitari, campi per giovani e \"Case Chabad\" stabilendo contatti con ebrei facoltosi e con funzionari governativi di tutto il mondo.\nSchneerson istitu\u00ec anche un sistema di \"campagne mitzvah\" chiamate \"mivtzoim\" per incoraggiare gli ebrei a seguire le pratiche religiose del Giudaismo ortodosso. Tali pratiche erano dirette a mantenere la casherut, accendere le candele del Shabbat, studiare la Torah, indossare i tefillin, aiutare a scrivere il Sefer Torah e ad insegnare alle donne ad osservare le leggi di purezza ebraica \"(niddah)\" in famiglia. Lanci\u00f2 inoltre una \"Campagna Noahide\" globale per promuovere l'osservanza delle \"Sette Leggi di No\u00e8\" tra i gentili asserendo che coinvolgersi in questa campagna era un obbligo per tutti gli ebrei.\nLe attivit\u00e0 di Schneerson compresero vaste area geografiche stabilendo contatti con ebrei sefarditi in Nordafrica e in Iran.\nAttivit\u00e0 politiche.\nIn genere fu a favore della preghiera nelle scuole, \"per la vita\" (nella bioetica), pro-Israele e sostenitore dei valori della Bibbia dei quali fu sempre pubblicamente uno strenuo propugnatore.\nIsraele.\nSchneerson non visit\u00f2 mai lo Stato di Israele dove aveva molti ammiratori. Era sua opinione che, secondo le leggi ebraiche, era incerto se una persona che si trovasse in terra d'Israele avesse poi la facolt\u00e0 di lasciarla. Uno dei presidenti di Israele, Zalman Shazar, di discendenza Chabad, visit\u00f2 Schneerson e gli scrisse spesso. Menachem Begin, Ariel Sharon, Moshe Katsav e successivamente Benjamin Netanyahu lo incontrarono e chiesero consigli; cos\u00ec pure numerose altre personalit\u00e0 meno famose, politici, diplomatici, militari e produttori mass-media. Nelle elezioni che portarono Yitzhak Shamir al potere, Schneerson esort\u00f2 pubblicamente i suoi seguaci e i membri del Giudaismo ortodosso al Knesset di votare contro l'allineamento laburista. Ci\u00f2 attrasse l'attenzione dei media e la pubblicazione di articoli su \"Time\", \"Newsweek\" e molti quotidiani e programmi TV creando notevoli controversie nella politica israeliana.\nDurante la Guerra dei sei giorni nel 1967 e quella dello Yom Kippur del 1973 Schneerson pubblicamente esort\u00f2 l'esercito israeliano (Israel Defense Forces o \"IDF\") a conquistare Damasco, in Siria, e il Cairo, in Egitto. Si oppose vivamente ai ritiri delle truppe IDF dai territori conquistati e a fare concessioni agli arabi.\nSpinse i politici israeliani ad approvare la legislazione in accordo coi dettami delle leggi religiose ebraiche sulla questione di \"Chi \u00e8 ebreo?\" e dichiar\u00f2 che \"solo colui che \u00e8 nato da madre ebrea o convertito al Giudaismo secondo l'Halakhah \u00e8 ebreo.\" Ci\u00f2 caus\u00f2 furore negli Stati Uniti. Alcuni filantropi ebrei americani bloccarono i loro finanziamenti al Chabad Lubavitch dato che nella, maggioranza erano legati ai movimenti dell'ebraismo riformato e dell'ebraismo conservativo. Queste idee poco popolari furono mitigate dai suoi assistenti; secondo Avrum Erlich, \"la questione fu alla fine messa a tacere in modo da proteggere gli interessi finanziari di Chabad. Temi controversi, come compromessi territoriali in Israele che avrebbero potuto impedire a benefattori di donare quei fondi cos\u00ec necessari al movimento, furono spesso temperati, specialmente da ...Krinsky.\"\nStudio e ricerca.\nIn merito allo studio biblico Schneerson \u00e8 noto soprattutto per le sue importanti analisi ed esegesi chassidiche del commentario alla Torah del Rashi che furono trascritte dai suoi assistenti. Sulle materie halakhiche normalmente deferiva le decisioni ai membri del \"Beth Din\" di Crown Heights diretto da Rabbi Zalman Shimon Dvorkin e consigli\u00f2 al movimento a fare lo stesso in caso di sua morte.\nSchneerson era noto per i suoi lunghi discorsi che faceva regolarmente ai suoi seguaci in riunioni pubbliche senza usare note. Tali discorsi solitamente si centravano sulle porzioni settimanali della Torah e venivano poi trascritti da seguaci chiamati \"choizerim\" e distribuiti ampiamente. Molti di essi venivano riveduti e corretti da lui stesso e distribuiti in tutto il mondo in forma di libriccini, poi raccolti nella serie di volumi intitolata \"Likkutei Sichot\". Rispose anche a migliaia di domande scritte e a lettere che gli chiedevano consigli su problemi di vario genere. Tale corrispondenza \u00e8 stata pubblicata in \"Igrot Kodesh\", parzialmente tradotta in lingua inglese col titolo \"Letters from the Rebbe\" \"(Lettere dal Rebbe).\" La sua corrispondenza comprende pi\u00f9 di duecento volumi, gi\u00e0 pubblicati.\nSebbene Schneerson raramente decidesse di coinvolgersi in questioni di \"Halakhah\" (leggi ebraiche) alcune eccezioni includono l'\"uso\" di elettrodomestici durante lo Shabbat, usare barche a vela con marinai ebrei e dilemmi halakhici creati dall'attraversamento della Linea internazionale del cambio di data.\n\"770\".\nSchneerson raramente lasci\u00f2 Crown Heights a Brooklyn eccetto quando andava a visitare la tomba di suo suocero a Queens New York. Un anno dopo la morte di sua moglie, Chaya Mushka, nel 1988, quando fu trascorso l'anno ebraico tradizionale di lutto, si trasfer\u00ec nello studio sopra la sinagoga centrale Lubavitch, al 770 Eastern Parkway.\nDa tale luogo Schneerson diresse il lavoro dei suoi emissari e si coinvolse nello sviluppo particolareggiato del suo movimento. I suoi ruoli pubblici comprendevano le celebrazioni dette \"farbrengen\" (riunioni) durante gli Shabbat, le feste ebraiche, e i giorni speciali del calendario Chabad quando predicava lunghi sermoni alle folle chassidiche. Negli ultimi anni, tali sermoni venivano trasmessi via satellite o TV via cavo in tutte le sedi internazionali Lubavitch.\nUltimi anni.\nNel 1977 Schneerson sub\u00ec un pesante infarto miocardico mentre celebrava la cerimonia \"hakafot\" per la Simchat Torah. Nonostante gli insistenti tentativi dei medici per convincerlo a cambiar parere si rifiut\u00f2 di farsi ricoverare in ospedale. Ci\u00f2 rese necessario costruire un mini-ospedale presso la sua residenza al \"770\". Sebbene non sia apparso in pubblico per molte settimane Schneerson continu\u00f2 a tenere i suoi discorsi dallo studio via intercom. Il giorno di Rosh Chodesh Kislev usc\u00ec dal suo studio per la prima volta dopo un mese e and\u00f2 a casa. I suoi seguaci celebrano tuttora questa data come una festa ogni anno.\nNel 1983, in occasione del suo ottantesimo compleanno, il Congresso degli Stati Uniti proclam\u00f2 tale giorno come \"Education Day in USA\" e lo onor\u00f2 con la Decorazione Nazionale d'Onore.\nPoich\u00e9 il movimento si stava sviluppando in maniera sempre pi\u00f9 vasta e gli impegni di Schneerson crescevano di conseguenza egli cominci\u00f2 a limitare la pratica di incontrare individualmente i suoi seguaci in ufficio. Nel 1986 Schneerson sostitu\u00ec gli incontri personali, noti come \"yechidut\", con una fila di ricevimenti al \"770\". Quasi tutte le domeniche migliaia di persone si mettevano in fila per incontrare brevemente Schneerson e ricevere da lui una banconota da un dollaro che doveva essere donata ai poveri. Coloro che gli passavano davanti coglievano l'occasione per chiedergli consiglio o una benedizione. Ci si riferisce a tale evento come \"Sunday Dollars\" \"(i dollari domenicali)\"\nDopo la morte di sua moglie, nel 1988, Schneerson si ritir\u00f2 da alcune funzioni pubbliche. Per esempio non fece pi\u00f9 i discorsi di fine settimana ma tenne riunioni ogni Shabbat. In seguito redasse tali discorsi nella serie di volumi \"Sefer HaSichos\".\nFervore \"Moshiach\".\nNel 1991, dichiar\u00f2 ai suoi seguaci: \"Ho fatto tutto il possibile per far arrivare il Messia, ora passo a voi tale missione; fate tutto ci\u00f2 che potete per farlo arrivare!\" Inizi\u00f2 quindi una campagna per l'arrivo dell'et\u00e0 messianica tramite \"atti di bont\u00e0 e gentilezza\" e alcuni dei suoi seguaci pubblicarono annunci sui mass media, tra i quali un annuncio a tutta pagina sul \"New York Times\", esortando tutti a prepararsi per l'imminente arrivo del Messia con opere di bene.\nDisordini di Crown Heights.\nNel 1991 Schneerson fu coinvolto direttamente nello scoppio dei disordini di Crown Heights nel suo quartiere di Crown Heights. I disordini iniziarono quando un'auto che accompagnava la sua scorta \u2014 al ritorno da una delle sue regolari visite al cimitero per pregare sulla tomba del suocero \u2014 accidentalmente invest\u00ec due bambini afroamericani, uno dei quali mor\u00ec. Durante tali disordini un giovane laureato ebreo australiano Yankel Rosenbaum fu ucciso, molti membri Lubavitch furono picchiati gravemente e diverse propriet\u00e0 distrutte; inoltre la folla tir\u00f2 sassi e bottiglie contro gli ebrei oltre le barriere di polizia.\nUltima malattia.\nNel 1992 Schneerson sub\u00ec un grave attacco di cuore mentre pregava sulla tomba del suocero. Il colpo lo rese invalido, paralizzandogli la parte destra del corpo con sopraggiunta inabilit\u00e0 verbale. Continu\u00f2 comunque a rispondere per iscritto a migliaia di quesiti e richieste di benedizioni da tutto il mondo. I suoi segretari gli leggevano le lettere e lui indicava le risposte con movimenti della testa e della mano abile.\nNonostante il peggioramento di salute Schneerson rifiut\u00f2 di lasciare il \"770\". Dopo alcuni mesi di malattia gli fu approntata una piccola stanza con finestre e un balcone che dava sulla sinagoga principale. Ci\u00f2 gli permise di pregare coi suoi fedeli, iniziando dalle funzioni di Rosh Hashana, e di apparire tra di loro dopo le funzioni aprendo una finestra o venendo portato sul balcone.\nLa malattia finale caus\u00f2 una divisione tra i due gruppi di assistenti che differivano nelle loro raccomandazioni su come si dovesse curare Schneerson, coi due gruppi capeggiati rispettivamente da Leib Groner e Yehuda Krinsky. Gli assistenti dibattevano se Schneerson avesse la stessa fisiologia degli altri esseri umani e se si dovesse lasciare che la malattia facesse il suo decorso senza interferenze. Krinsky sosteneva che si dovessero usare tutti i pi\u00f9 moderni mezzi di trattamento medico mentre Groner affermava che \"interferenze esterne nella situazione medica del Rebbe pu\u00f2 essere pericolosa quanto l'astensione dalle cure. La sua malattia viene vista come un elemento di rivelazione messianica; interferire con lo stato fisico di Schneerson potrebbe quindi incidere col processo redentivo che deve invece avere suo decorso naturale.\"\nMorte e sepoltura.\nSchneerson mor\u00ec e fu sepolto il 12 giugno 1994 (3 Tammuz 5754) vicino a suo suocero Rabbi Yosef Yitzchok Schneersohn, al Cimitero Montefior nel Queens, New York. Un \"Ohel\" fu costruito su entrambe le tombe. Entrando nell'Ohel il sesto Rebbe \u00e8 sepolto a destra e il settimo Rebbe a sinistra. Fondato dal filantropo Rabbi Joseph Gutnick di Melbourne, Australia, il Centro Ohel Chabad Lubavitch sul \"Francis Lewis Boulevard\", Queens, New York, si trova vicino all'Ohel dei rebbe.\nIl Congresso e il Presidente degli Stati Uniti hanno dichiarato che il genetliaco di Schneerson \u2014 usualmente un giorno di marzo o aprile che coincide con la data ebraica del suo compleanno, 11 Nisan \u2014 venga osservato come giorno \"Education and Sharing Day\" negli Stati Uniti.\nMedaglia d'Oro del Congresso Americano.\nDopo la morte di Schneerson, la Camera dei Rappresentanti degli Stati Uniti propose una mozione \u2014 sponsorizzata dai Rappresentanti Chuck Schumer, John Lewis, Newt Gingrich, e Jerry Lewis, e da altri 220 membri del Congresso americano \u2014 per assegnare in modo postumo a Schneerson la \"Medaglia d'Oro del Congresso degli Stati Uniti d'America\". Il 2 novembre 1994 la mozione fu unanimemente approvata da entrambe le Camere onorando Schneerson per i suoi \"straordinari contributi all'educazione mondiale, alla moralit\u00e0 e per le importanti azioni di carit\u00e0\". Alla cerimonia della Medaglia Il Presidente Bill Clinton formul\u00f2 le seguenti parole:\nL'eminenza dello scomparso Rebbe quale guida morale della nostra nazione \u00e8 stata riconosciuta da tutti i Presidenti a partire da Richard Nixon. Per oltre due decenni il movimento del Rabbi ha compreso oltre 2000 istituzioni educative, sociali e mediche in tutto il mondo. Noi (il Governo degli Stati Uniti) riconosciamo il ruolo profondo che Rabbi Schneerson ha avuto nell'espansione di tali istituzioni.\nBibliografia.\nRabbi Schneerson ha scritto e pubblicato solo tre libri:\nNote e scritti personali:\nSuoi discorsi e lettere, trascritti da altri e riveduti da Schneerson:\nCompilazioni inedite di discorsi e scritti:\nCollezioni ed esoterica:\nL\"'Esoterica\" continua ad essere distribuita in occasione di eventi particolari, tipo matrimoni e altre cerimonie."}
{"id": "2121372", "revid": "767487", "url": "https://it.wikipedia.org/wiki?curid=2121372", "title": "Magyarb\u00e1nhegyes", "text": "Magyarb\u00e1nhegyes \u00e8 un comune dell'Ungheria di 2.691 abitanti (dati 2001) . \u00c8 situato nella provincia di B\u00e9k\u00e9s. "}
{"id": "2121373", "revid": "1573940", "url": "https://it.wikipedia.org/wiki?curid=2121373", "title": "Dryococelus australis", "text": "L'insetto stecco dell'isola di Lord Howe (\"Dryococelus australis\" ()) \u00e8 un insetto dell'ordine dei fasmidi.\nSi pensava fosse estinto dal 1920, ma \u00e8 stato riscoperto nel 2001 (questo fenomeno \u00e8 conosciuto come \"effetto Lazzaro\"). \u00c8 estinto nel suo habitat pi\u00f9 esteso, l'isola di Lord Howe, ed \u00e8 stato battezzato come \"il pi\u00f9 raro insetto del mondo\", dato che la popolazione che \u00e8 stata riscoperta consisteva in 24 individui che vivono nel piccolo isolotto della Piramide di Ball.\nDescrizione.\nL'adulto dell'insetto stecco dell'Isola di Lord Howe pu\u00f2 misurare fino a 15 cm in lunghezza e pesare 25\u00a0g. Le femmine sono pi\u00f9 grandi dei maschi, e per via della loro misura a volte vengono chiamate \"Aragoste di terra\".\nSono di forma oblunga ed hanno zampe robuste. I maschi hanno i femori insolitamente grossi. A differenza della maggior parte degli insetti fasmidi, non hanno ali, ma sono capaci di correre velocemente.\nBiologia.\nIl comportamento di questo insetto stecco \u00e8 davvero inusuale per una specie di insetto. I maschi e le femmine formano una sorta di legame. I maschi seguono le femmine e le loro attivit\u00e0 dipendono da quello che fa la femmina.\nDurante la notte la coppia dorme insieme con tre delle zampe del maschio avvolte intorno alla femmina.\nLa femmina depone le uova mentre \u00e8 appesa a un ramo. La schiusa pu\u00f2 richiedere fino a nove mesi. Le ninfe sono prima di un verde vivace e attive durante il giorno ma poi, maturando, diventano nere e attive durante la notte.\nStoria e conservazione.\nGli insetti stecco una volta erano molto comuni nell'Isola di Lord Howe, dove venivano usati come esche per la pesca. Si estinsero poco dopo che il ratto nero fu introdotto nell'Isola nel 1918, quando si aren\u00f2 la nave di rifornimenti \"Makambo\" che ne era infestata.\nL'ultimo esemplare fu visto sull'isola nel 1920, dopodich\u00e9 si pens\u00f2 che la specie fosse estinta.\nNegli anni sessanta un team di scalatori visit\u00f2 la Piramide di Ball, un faraglione a 23\u00a0km a sud-est dell'Isola di Lord Howe. La Piramide di Ball \u00e8 il pi\u00f9 alto ed isolato faraglione al mondo. L'isolotto \u00e8 privo di alberi ed \u00e8 estremamente scosceso, con un picco a 562\u00a0m sul livello del mare.\nGli scalatori scoprirono un insetto stecco dell'Isola di Lord Howe morto. Durante gli anni successivi, furono scoperti ancora alcuni insetti morti, ma le spedizioni per trovare esemplari vivi fallirono.\nNel 2001, una squadra di entomologi e ambientalisti sbarc\u00f2 sulla Piramide di Ball per classificare la flora e la fauna. Furono sorpresi di scoprire una popolazione di insetti stecco giganti che vivevano sotto un unico arbusto di Melaleuca.\nLa popolazione era estremamente piccola, solo 24 esemplari.\nNel 2003 una squadra di ricerca del \"New South Wales National Parks and Wildlife Service\" torn\u00f2 alla Piramide di Ball e prese due coppie di insetti, una destinata ad un allevamento privato a Sydney e l'altra al Melbourne Zoo. Dopo molte difficolt\u00e0 iniziali, si sono riprodotti con successo in cattivit\u00e0. \nL'ultimo obiettivo \u00e8 quello di produrre una grande popolazione per reintrodurre la specie nell'Isola di Lord Howe, se il progetto di eliminare i ratti invasivi avr\u00e0 successo. \nNel 2006 si contavano 50 esemplari e migliaia di uova aspettavano di schiudersi. Nel 2008 la popolazione in cattivit\u00e0 \u00e8 cresciuta sino a 450 insetti, e 20 di essi sono stati trasportati all'Isola di Lord Howe, per la loro reintroduzione in un ambiente controllato."}
{"id": "2121376", "revid": "767487", "url": "https://it.wikipedia.org/wiki?curid=2121376", "title": "David Heinrich Hoppe", "text": "Biografia.\nIncominci\u00f2 come apprendista-farmacista a Celle, e successivamente, nell'ordine, ad Amburgo, Halle, Wolfenb\u00fcttel e Ratisbona. Studi\u00f2 anche medicina e scienze naturali all'Universit\u00e0 di Erlangen. Una volta laureato, torn\u00f2 a Ratisbona, per insegnare fisica nel locale liceo.\nNel 1790, fond\u00f2 la Societ\u00e0 Botanica di Ratisbona, prima organizzazione del genere in Baviera, e oggi la pi\u00f9 antica societ\u00e0 botanica in attivit\u00e0, di cui fu direttore continuativamente dal 1812 alla data della sua morte.\n\u00c8 ricordato, soprattutto, per i suoi importanti contributi allo studio della flora alpina. Particolare rilievo ebbero le sue lunghe esplorazioni botaniche, compiute tra il 1796 e il 1846, che interessarono i territori di Salisburgo e di Heiligenblut am Gro\u00dfglockner, ma anche varie zone costiere dell'Adriatico e montane del Tirolo, della Venezia Giulia e dell'Istria. Fu pi\u00f9 volte a Trieste, per organizzare viaggi scientifici con l'ausilio e in compagnia di Bartolomeo Biasoletto, del quale ospit\u00f2 numerosi articoli sul periodico \u00abFlora\u00bb, dallo stesso Hoppe edito fra il 1818 e il 1842.\nNel corso della sua attivit\u00e0, descrisse e denomin\u00f2 oltre 200 diverse specie di piante. Il genere \"Hoppea\", appartenente alla famiglia delle Gentianaceae, \u00e8 a lui intitolata."}
{"id": "2121380", "revid": "729019", "url": "https://it.wikipedia.org/wiki?curid=2121380", "title": "Magyardombegyh\u00e1z", "text": "Magyardombegyh\u00e1z \u00e8 un comune dell'Ungheria di 309 abitanti (dati 2001) . \u00c8 situato nella provincia di B\u00e9k\u00e9s."}
{"id": "2121383", "revid": "838137", "url": "https://it.wikipedia.org/wiki?curid=2121383", "title": "Jelko Kacin", "text": "Biografia.\nSi laure\u00f2 in scienze della difesa nel 1980 all'Universit\u00e0 di Lubiana. Negli anni successivi lavor\u00f2 come consigliere nel comune di Kranj.\nNel 1990 divenne vicesegretario alla difesa nel governo di Lojze Peterle. L'anno successivo fu nominato ministro dell'informazione, carica che mantenne nel successivo governo di Janez Drnov\u0161ek. Nel 1994 sostitu\u00ec Janez Jan\u0161a come ministro della difesa del governo Drnov\u0161ek II.\nDopo un'iniziale adesione al Partito Democratico, entr\u00f2 assieme alla maggioranza del partito in Democrazia Liberale di Slovenia.\nNel 1996 e nel 2000 fu eletto deputato all'Assemblea nazionale nelle file di LDS.\nAlle elezioni europee del 2004 fu eletto al Parlamento Europeo. \u00c8 stato vicepresidente della \"Delegazione alla commissione di cooperazione parlamentare UE-Moldavia\" e membro della \"Commissione per gli affari esteri\". \u00c8 stato inoltre membro sostituto della \"Commissione per i trasporti e il turismo\", della \"Delegazione alla commissione parlamentare mista UE-ex Repubblica iugoslava di Macedonia\", della \"Delegazione per le relazioni con la Penisola coreana\", della \"Delegazione per le relazioni con il Consiglio legislativo palestinese\" e della \"Delegazione per le relazioni con i paesi dell'Europa sudorientale\".\nIl 15 ottobre 2005 divenne presidente di LDS al posto di Anton Rop. Il 30 giugno 2007, a seguito della crisi interna del partito, lasci\u00f2 la carica a Katarina Kresal.\nAlle elezioni europee del 2009 ha confermato il proprio seggio. Attualmente \u00e8 membro della \"Commissione per gli affari esteri\" e membro sostituto della \"Commissione per i trasporti e il turismo\" e della \"Commissione per l'occupazione e gli affari sociali\"."}
{"id": "2121386", "revid": "729019", "url": "https://it.wikipedia.org/wiki?curid=2121386", "title": "Medgyesbodz\u00e1s", "text": "Medgyesbodz\u00e1s \u00e8 un comune dell'Ungheria di 1.239 abitanti (dati 2001) . \u00c8 situato nella provincia di B\u00e9k\u00e9s."}
{"id": "2121387", "revid": "123587169", "url": "https://it.wikipedia.org/wiki?curid=2121387", "title": "Ponte Nuovo (Magenta)", "text": "Ponte Nuovo o Pontenuovo (\"Pont Noeuv\" in dialetto milanese) \u00e8 una frazione in gran parte posta sotto il comune di Magenta in citt\u00e0 metropolitana di Milano distante 3,80\u00a0km dal centro storico del comune di appartenenza. Una piccola parte del borgo \u00e8 affidata all'amministrazione del comune di Boffalora sopra Ticino. La frazione consta di 1500 abitanti circa.\nIl borgo, oltre che per essere stato il primo teatro di scontri della famosa Battaglia di Magenta, negli anni \u00e8 divenuto noto in quanto sede della fabbrica italiana di fiammiferi S.A.F.F.A.\nGeografia fisica.\nGeografia fisica.\nIl borgo di Ponte Nuovo \u00e8 caratterizzato da un ambiente prevalentemente pianeggiante, tipico della Pianura padana, con avvallamenti solo nei pressi del Naviglio Grande e verso la valle del Ticino, prevalentemente adatto a boschi o coltivazioni, che occupano quasi i 2/4 del territorio della frazione. Idrograficamente \u00e8 notevole la presenza del Naviglio Grande che costituisce un elemento tipico e condizionante della conformazione del borgo.\nGeografia politica.\nIl territorio di Ponte Nuovo confina ad ovest con Magenta, a sud con la frazione magentina di Ponte Vecchio, a est col fiume Ticino e col confine piemontese, a nord con Boffalora sopra Ticino.\nLa frazione \u00e8 suddivisa storicamente al suo interno dalla presenza del Naviglio Grande (con relativo ponte di attraversamento) che definisce le due aree amministrative, l'una sottoposta al comune di Magenta, l'altra al comune di Boffalora sopra Ticino. La parte a nord, prevalentemente produttiva e legata prima alla presenza della dogana austriaca e poi allo sviluppo industriale della S.A.F.F.A., ha dato vita ad un agglomerato urbano a vocazione essenzialmente industriale, mentre nella parte meridionale che digrada nella vallata del Ticino, si trovano in prevalenza abitazioni e costruzioni coloniche sparse.\nMagenta \u00e8 il centro di maggior rilievo pi\u00f9 vicino alla frazione.\nStoria.\nDalle origini al primo Ottocento.\nIl borgo di Ponte Nuovo \u00e8 la pi\u00f9 giovane tra le frazioni del comune di Magenta. Esso \u00e8 sorto a partire dal 1808, ovvero dall'anno della costruzione del ponte napoleonico sul Ticino che consentiva un rapido collegamento tra Milano e il Piemonte.\nOvviamente, questo utilizzo strategico del territorio, port\u00f2 alla costruzione poco dopo di un ponte simile sul Naviglio Grande, che si trovava a scorrere all'estremo del territorio magentino, proprio nella localit\u00e0 che venne definita Ponte Nuovo, per distinguerla dalla frazione di Ponte Vecchio, ove si trovava un ponte seicentesco gi\u00e0 utilizzato per passare il Naviglio da una sponda all'altra.\nRilevante fu in quest'epoca la costruzione della dogana austriaca (1836), punto di passaggio obbligato per quanti volessero valicare il confine tra il Regno Lombardo-Veneto ed il Regno di Sardegna, divenuta in seguito nota per essere stata uno dei principali luoghi di scontro della famosa Battaglia di Magenta. Ad essa si associarono ben presto alcune locande e abitazioni per gli ufficiali d'istanza.\nPonte Nuovo e la battaglia di Magenta.\nPonte Nuovo di Magenta \u00e8 soprattutto noto per la battaglia di Magenta che qui che ebbe luogo nelle sue prime fasi il 4 giugno 1859, durante la Seconda Guerra d'Indipendenza, combattuta tra i piemontesi e i loro alleati francesi contro gli austro-ungarici; fu vinta dai franco-piemontesi e apr\u00ec la strada alla conquista della Lombardia. Nello scontro, svoltosi sul territorio magentino, rimane ancora oggi celebre il momento della traversata del ponte di Ponte Nuovo da parte dei francesi sotto il fuoco dei proiettili sparati dagli austriaci dalla dogana.\nDopo essere giunto a San Martino di Trecate, l'esercito francese si divise in due tronconi: uno si diresse diretto verso il ponte di Ponte Nuovo, mentre l'altro capitanato dal generale Patrice de Mac Mahon si port\u00f2 pi\u00f9 a nord per attraversare il Naviglio a Turbigo. Gli austriaci, per ostacolare l'avanzata del nemico, decisero di minare tutti i ponti di passaggio sul canale, riuscendo a far saltare quello di Ponte Vecchio e di Boffalora sopra Ticino, mentre quello ferroviario e quello di Ponte Nuovo, per quanti sforzi venissero fatti, rimasero intatti. \nAttendendo la manovra \"a tenaglia\" di Mac Mahon da nord, i francesi intanto si diedero all'attacco di Ponte Nuovo dove per\u00f2 gli austriaci godevano della presenza di una serie di fortificazioni di confine costituite dalla locale dogana e dai bastioni che la circondavano (dove si trovavano tra l'altro 4 pezzi d'artiglieria) e dal fatto di trovarsi leggermente sopraelevati rispetto agli attaccanti. Intanto, da Abbiategrasso, iniziava ad arrivare il grosso delle truppe austriache per rinforzare l'area della dogana, rendendo la situazione francese sempre pi\u00f9 precaria al punto che il capitano della dogana diede ordine di inviare a Vienna un telegramma con l'annuncio dell'avvenuta vittoria della battaglia.\nI ripetuti attacchi dei francesi lasciarono sul campo un gran numero di caduti: per sette volte il ponte venne conquistato e perduto dai francesi che si risolsero a proseguire con attacchi alla baionetta, pur richiedendo rinforzi a Napoleone III il quale, ad ogni modo, rispose di non disporre uomini a sufficienza per poter sopportare le perdite di quella carneficina. La \"Garde Imperiale\", fino a quel momento rimasta di riserva, entr\u00f2 quindi in gioco e riusc\u00ec a dare la spallata finale agli austriaci, prendendo possesso delle posizioni. Negli scontri cadde il generale Gustave Cl\u00e8r il cui corpo, nella confusione della battaglia, cadde in mano nemica e verr\u00e0 recuperato solo molte ore dopo, spogliato delle armi e dei gradi. La situazione sembr\u00f2 volgere al meglio quando anche Mac Mahon giunse sul campo di battaglia, costringendo gli austriaci a ripiegare sull'abitato di Magenta, abbandonando la dogana di Ponte Nuovo e ripiegando sul cimitero della citt\u00e0, sulla strada per Ponte Vecchio e sulla linea ferroviaria.\nDall'Ottocento alla seconda guerra mondiale.\nLa sede dell'ormai ex dogana austriaca divenne, successivamente, sede della famosa fabbrica di fiammiferi S.A.F.F.A. che avvi\u00f2 dall'inizio del Novecento importanti lavori in loco per accogliere i lavoratori dello stabilimento e fornire loro tutti i moderni comfort di un'azienda modello come ad esempio la costruzione di una cappella per le esigenze spirituali degli operai.\nNel 1920 si tenne un referendum locale per decidere se la chiesa di Ponte Nuovo, sino a quel momento amministrata dal parroco di Boffalora sopra Ticino, dovesse dipendere dalla parrocchia di Boffalora sopra Ticino o da quella di Magenta; i fedeli locali propendettero per quest'ultima soluzione.\nParallelamente all'attivit\u00e0 dell'industria di fiammiferi, sul territorio di Ponte Nuovo si affiancarono altre due attivit\u00e0: l'estrazione di materiale da costruzione (ghiaia e sabbia) in due cave, e una fornace per la produzione di mattoni, le cui attivit\u00e0 terminarono rispettivamente nel 1915 e nel 1930.\nCon la seconda guerra mondiale, l'area di Ponte Nuovo torn\u00f2 alla ribalta per la presenza del prezioso ponte che conduceva verso il piemonte: numerosi furono i tentativi dell'aviazione anglo-americana di distruggerlo, ma tutti si dimostrarono vani. Il 4 gennaio 1944 una bomba colp\u00ec in pieno la villa \"La Fagiana\", propriet\u00e0 del commendator Peretti, che si trovava a 200 metri a valle del ponte. Questo fatto, costrinse i tedeschi a pensare alla costruzione di un ponte di legno a circa 300 metri da quello in pietra sul Ticino di modo che, qualora quello principale fosse stato distrutto dai bombardamenti, sarebbe stata comunque garantita una via di fuga. Per l'operazione vennero reclutati in maniera coercitiva degli operai degli stabilimenti della S.A.F.F.A. e della SNIA di Magenta.\nProprio a Ponte Nuovo vi l'ultimo blocco di resistenza tedesco dell'area: quando gi\u00e0 gli americani erano entrati a Magenta, nella vallata del Ticino si accentravano ancora delle forze dell'Asse con artiglieria pronta ad aprire il fuoco sull'abitato e sulle fabbriche della frazione nel caso l'avanzata fosse continuata, ignari probabilmente della situazione internazionale di quei giorni. Le ultime posizioni vennero abbandonate alla mezzanotte del 29 aprile 1945. All'indomani della liberazione, presso la cava Carabelli vennero ammassate tutte le armi e le munizioni lasciate sul campo dal nemico che si ritirava (anche se molte erano state distrutte dagli stessi tedeschi), dove venivano custodite a turno dai partigiani locali. In quei concitati giorni, ad ogni modo, un errore umano fece appiccare un incendio alla balistite fuoriuscita da alcune di queste casse non chiuse correttamente e questo cre\u00f2 poco dopo una tremenda esplosione che danneggi\u00f2 diverse case dell'abitato.\nDal dopoguerra ad oggi.\nNel secondo dopoguerra, il borgo di Ponte Nuovo attravers\u00f2 un periodo di rinascita che perdur\u00f2 fino agli anni '80 del Novecento, con l'intensificarsi dell'attivit\u00e0 produttiva dello stabilimento S.A.F.F.A. che continu\u00f2 a rappresentare il principale elemento trainante della vita della frazione.\nUna nuova serie di edifici per gli operai ed i dirigenti dell'azienda, vennero progettati a partire dal 1945 dal cavaliere Temistocle Lazzari, ex podest\u00e0 di Boffalora sopra Ticino e direttore generale dello stabilimento di Ponte Nuovo. Le opere sociali volute da questo vennero a creare un quartiere di fatti autosufficiente, dotato di un asilo nido, di una scuola materna, di una scuola elementare e di un istituto professionale, di una mensa per i dipendenti, di un cinema teatro e addirittura di una piccola chiesa, dedicata alla Madonna del Buon Consiglio. I lavori vennero condotti sotto la direzione dell'architetto milanese Giovanni Muzio e vennero ultimati solo nel 1962.\nLa frazione divenne anche la residenza di Santa Gianna Beretta Molla e del marito Pietro, il quale era dirigente proprio della societ\u00e0 S.A.F.F.A ed abitava presso il borgo. \nQuando lo stabilimento S.A.F.F.A. inizi\u00f2 gradualmente a ridurre la propria attivit\u00e0 sino a chiuderla definitivamente (nel 2001), si inizi\u00f2 anche una graduale opera di vendita dei fabbricati ad essa annessi, come pure vennero intraprese con la curia di Milano le pratiche necessarie per la donazione degli edifici di culto che fino a quel momento erano rimasti di propriet\u00e0 privata della fabbrica. La direzione della S.A.F.F.A., che sino a quel momento aveva \"de facto\" regolato i rapporti tra gli abitanti locali e l'amministrazione comunale di Magenta, venne sostituita nel 1981 dalla creazione di un comitato cittadino per la promozione degli interessi della frazione.\nEdifici Notevoli.\nLe chiese.\nChiesa parrocchiale di San Giuseppe lavoratore.\nLa chiesa di San Giuseppe lavoratore \u00e8 la chiesa parrocchiale di Pontenuovo di Magenta. Essa venne consacrata il 1\u00ba maggio 1963, dall'allora cardinale Giovanni Battista Montini, arcivescovo di Milano, che di l\u00ec a poche settimane sarebbe stato eletto papa col nome di Paolo VI. In suo ricordo la piazza antistante la chiesa porta ora il suo nome, a benedizione di tutto il paese. La struttura venne costruita \"ex novo\" su un terreno di propriet\u00e0 della fabbrica S.A.F.F.A. e a spese dell'azienda stessa, in quanto non era pi\u00f9 possibile ampliare la chiesetta della Madonna del Buon Consiglio, costruita nei pressi delle abitazioni ad inizio secolo.\nSolo nel 1984 la chiesa di Pontenuovo venne elevata al rango di parrocchia, dal cardinale Carlo Maria Martini; prima di allora era una vicar\u00eca curata, dipendente dalla parrocchia di San Martino in Magenta. L'anno precedente, il 12 ottobre, era avvenuto il passaggio di propriet\u00e0 della chiesa dalla S.A.F.F.A. alla curia di Milano.\nLa chiesa possiede un concerto di cinque campane in Sib3 Maggiore, fuso da Roberto Mazzola di Valduggia (VC) nel 1962. Le campane suonano a sistema ambrosiano.\nChiesa della Madonna del Buon Consiglio.\nLa Chiesa della Madonna del Buon Consiglio, \u00e8 una piccola cappella della frazione di Ponte Nuovo di Magenta.\nEssa fu costruita nel 1903 come luogo di culto per il villaggio di operai della gi\u00e0 citata fabbrica S.A.F.F.A. ed ebbe anche lo scopo di commemorare i defunti negli scontri del 4 giugno 1859. Per questi motivi, la cappella venne eretta non distante dal luogo della battaglia, lungo l'asse stradale che conduce all'ex dogana austriaca ed al ponte sul Naviglio Grande.\nEsternamente, la cappella si presenta in stile neogotico, con un portale ligneo a sesto acuto contornato da un rivestimento in cotto a vista, elemento fondamentale che riprende la maggior parte delle decorazioni della chiesetta e sovrastato da un altorilievo in marmo di Carrara raffigurante appunto la Madonna del Buon Consiglio, opera dello scultore Sacchi di Milano. Il piccolo campanile che affianca la struttura venne eretto nel 1915.\nL'interno, ampiamente decorato, presenta un altare marmoreo con inserti in ottone e bronzo dorato, il tutto sovrastato da una statua della Madonna. L'ambiente prende luce dalla presenza di alcuni finestroni decorati con vetri policromi istoriati ad opera del pittore boffalorese Costantino Garavaglia e realizzati nel secondo dopoguerra.\nLa chiesa \u00e8 divenuta famosa soprattutto per essere stata uno dei luoghi di culto preferiti da santa Gianna Beretta Molla, la quale si recava in preghiera in questo luogo sacro tutte le mattine nel periodo in cui abit\u00f2 nel borgo col marito. Dal 1994, anno della beatificazione di Gianna Beretta Molla, fa bella mostra di s\u00e9 nella detta Chiesetta una scultura, in marmo bianco di Carrara, eseguita dallo scultore bergamasco Pietro Brolis, raffigurante un bimbo che viene salvato dalle macerie del terremoto dalle braccia di sua madre. Tale splendida opera \u00e8 stato un prezioso regalo della moglie dello scultore defunto, e si collega bene con l'atto d'amore di Santa Gianna, che ha dato la vita per poter partorire la sua quarta figlia, nel 1962.\nAltri edifici.\nLa Dogana austriaca.\nLa struttura della dogana austriaca che ancora oggi sorge in posizione strategica presso il ponte sul Naviglio Grande, costitu\u00ec dalla sua fondazione nel 1836 sino al 1859 uno dei punti di passaggio obbligati per quanti volessero valicare il confine tra il Regno Lombardo-Veneto ed il Regno di Sardegna.\nLa struttura era costituita da un complesso di edifici amministrativi e doganali disposti su tre piani che comprendevano anche una caserma propriamente detta, oltre ad una vasta area e circondata da spessi bastioni di difesa che confinavano con l'alzaia del Naviglio; vi era anche un portico per le ispezioni doganali le cui luci sono state chiuse in seguito. Originariamente, secondo il progetto presentato a Ferdinando I d'Austria, la struttura doveva essere molto pi\u00f9 grande, con una struttura ottagonale con cupola e tiburio centrale rialzato dove si trovava l'area per le ispezioni, preceduta da un portico a pilastri con tre arcate sovrastato da un timpano decorato con altorilievi. Questo progetto, per quanto posto in bozza, non venne realizzato probabilmente per mancanza di fondi.\nSul lato opposto si trovavano invece gli edifici residenziali del comandante della dogana e della sua famiglia, oltre alle case degli ufficiali di posto ed alle residenze degli impiegati.\nTutte queste strutture si sono conservate praticamente intatte sino ai nostri giorni.\nFu questo complesso, dopo la storica Battaglia di Magenta a fornire una delle basi per la creazione del villaggio operaio della fabbrica S.A.F.F.A., la quale venne rilevata dall'industriale Giacomo Medici.\nOggi, sulla facciata del portico delle ispezioni doganali, si trova una targa commemorativa degli eventi del 4 giugno 1859 che consacrarono la vittoria dei franco-piemontesi in un punto strategico che permise non solo l'ingresso alla citt\u00e0 di Magenta, ma anche il successivo passaggio a Milano, compiendo il primo passo verso l'unit\u00e0 nazionale.\nSociet\u00e0.\nReligione.\nLa maggioranza della popolazione della frazione \u00e8 cattolica.\nNel comune \u00e8 presente una parrocchia cattolica appartenente all'arcidiocesi di Milano e dipendente dalla parrocchia di Magenta. Vi \u00e8 poi la chiesa della Madonna del Buon Consiglio che, pur non essendo sede di parrocchia,\u00e8 stato il primo luogo di culto inaugurato nella frazione ed \u00e8 ancora oggi accessibile al culto.\nCultura.\nNella sua storia, la frazione ebbe anche un corpo musicale istituito nel 1909 a spese della ditta S.A.F.F.A. che alla sua costituzione constava di 55 elementi; la banda venne successivamente sciolta ed i suoi elementi confluirono in gran parte nel corpo musicale della vicina Magenta.\nSempre la ditta S.A.F.F.A. realizz\u00f2 a Ponte Nuovo un giardino d'infanzia, una scuola elementare, un teatro, un dopolavoro e diverse altre strutture utili per la comunit\u00e0 locale che persistettero in uso sino agli anni '80 del Novecento.\nSport.\nLe prime strutture sportive a Ponte Nuovo sorsero all'inizio del Novecento con la costruzione del villaggio operaio della S.A.F.F.A. Successivamente, negli anni '20 e '30, tali strutture vennero ampliate con la costruzione di un vero e proprio campo sportivo per accogliere gli allenamenti della locale squadra di calcio, istituita nella seconda met\u00e0 degli anni '20. Dopo la fine della seconda guerra mondiale, l'attivit\u00e0 calcistica riprese a pieno ritmo grazie alla presenza dell'allenatore Marino Furlani, ex centrocampista della S. S. Lazio. L'attivit\u00e0 della societ\u00e0 calcistica \u00e8 proseguita sino alla met\u00e0 degli anni '50 quando la societ\u00e0 \u00e8 stata chiusa."}
{"id": "2121388", "revid": "287204", "url": "https://it.wikipedia.org/wiki?curid=2121388", "title": "Kottmannsdorf", "text": ""}
{"id": "2121389", "revid": "20657144", "url": "https://it.wikipedia.org/wiki?curid=2121389", "title": "Koettmannsdorf", "text": ""}
{"id": "2121394", "revid": "110157", "url": "https://it.wikipedia.org/wiki?curid=2121394", "title": "Medgyesegyh\u00e1za", "text": "Medgyesegyh\u00e1za \u00e8 un comune dell'Ungheria di 4.124 abitanti (dati 2001) . \u00c8 situato nella provincia di B\u00e9k\u00e9s. "}
{"id": "2121401", "revid": "1154737", "url": "https://it.wikipedia.org/wiki?curid=2121401", "title": "Poggio Ballone", "text": "Poggio Ballone \u00e8 un massiccio collinare della Toscana meridionale, che si innalza in prossimit\u00e0 della fascia costiera centro-settentrionale della Maremma grossetana.\nIl gruppo collinare, che costituisce l'appendice sud-occidentale delle Colline Metallifere, separa la piana del fiume Pecora (che si apre verso il Golfo di Follonica) dalla pianura grossetana che viene solcata dai corsi d'acqua Bruna e Ombrone.\nIl massiccio collinare di Poggio Ballone, che interessa i comuni di Castiglione della Pescaia, Gavorrano e Scarlino, raggiunge la quota massima di 631 metri s.l.m. sull'omonima vetta a sud-ovest di Tirli, attorno alla quale si elevano varie propaggini collinari da cui originano brevi corsi d'acqua a carattere torrentizio, tra i quali il principale \u00e8 il fiume Alma che sfocia sul tratto costiero pianeggiante a sud del promontorio della Torre Civette.\nLa sponda occidentale e parte di quella meridionale del massiccio collinare digradano verso il mare con una serie di promontori che, da sud\novest verso sud-est sono le Bandite di Scarlino (213 metri s.l.m. presso il Poggio La Guardia), il Promontorio di Punta Ala (350 metri s.l.m. presso il Poggio Peroni), oltre a Poggio Petriccio (337 metri s.l.m.), sulle cui ultime propaggini in prossimit\u00e0 della costa sorge il borgo medievale di Castiglione della Pescaia.\nLa sponda settentrionale, quella orientale e parte di quella meridionale digradano verso la pianura maremmana. Le propaggini settentrionali, da sud-ovest a nord-est, sono costituite dal Poggio Scodella (355 metri s.l.m.), dal Monte d'Alma (559 metri s.l.m.) sulle cui propaggini nord-occidentali sorge il borgo di Scarlino e dal Monte Calvo (468 metri s.l.m.) sulle cui propaggini settentrionali sorge il centro di Gavorrano mentre sulle propaggini sud-orientali sorgono le frazioni di Ravi e Caldana. La sponda orientale del massiccio collinare di Poggio Ballone \u00e8 costituita, da nord a sud, dal Poggio di Vetulonia (335 metri s.l.m.), ove sorge il centro di Vetulonia con la vicina area archeologica, e dal Poggio Bruno (369 metri s.l.m.), sulle cui pendici nord-orientali sorge il centro di Buriano mentre a sud digrada verso la pianura presso la Fattoria della Badiola.\nAl centro del gruppo collinare, oltre alla pi\u00f9 elevata vetta di Poggio Ballone (631 metri s.l.m.), sulla quale sorge il centro radar di Poggio Ballone dell'Aeronautica Militare per il controllo del traffico aereo sull'intero Mar Tirreno, vanno segnalati anche Poggio Spada (540 metri s.l.m.) e Poggio Serra Alta (547 metri s.l.m.) che si elevano a est di Tirli."}
{"id": "2121402", "revid": "767487", "url": "https://it.wikipedia.org/wiki?curid=2121402", "title": "M\u00e9hker\u00e9k", "text": "M\u00e9hker\u00e9k \u00e8 un comune dell'Ungheria di 2.323 abitanti (dati 2001) . \u00c8 situato nella provincia di B\u00e9k\u00e9s. \nStoria.\n\u00c8 menzionato per la prima volta in un documento nel 1359. L'origine del nome del comune deriva dall'occupazione dei suoi abitanti (\"m\u00e9h\" in ungherese significa \"ape\"). Nel corso del XVIII secolo si insediarono diversi Romeni che costruirono nel 1770 una chiesa ortodossa. La prima scuola fu costruita nel 1815."}
{"id": "2121404", "revid": "188116", "url": "https://it.wikipedia.org/wiki?curid=2121404", "title": "Reparto comando e supporti tattici &quot;Julia&quot;", "text": "Il Reparto comando e supporti tattici \u00e8 un reparto della Brigata alpina \"Julia\", con il compito di assicurare il funzionamento del comando della brigata, per gli aspetti logistici e comunicazione.\nStoria.\nNel 1939 viene inserita nella divisione Alpina \"Julia\", il 27 ottobre 1940 viene trasformata in 3\u00ba Battaglione Misto Genio \"Julia\" e parte al seguito della divisione \"Julia\" per il fronte greco, nell'agosto del 1942 il battaglione viene trasferito sul fronte russo i reduci alla fine della ritirata sono un piccolo manipolo e il battaglione viene sciolto.\nIl 1\u00ba maggio 1950, viene costituito un plotone comando della Brigata Alpina \"Julia\" e nel giugno dello stesso anno la prima compagnia collegamenti, erede delle tradizioni del 113\u00ba telefonisti e marconisti. Attraverso diverse trasformazioni si arriva al 1992 quando viene costituito il Reparto Comando e Supporti Tattici il quale inquadra la compagnia comando e servizi, la compagnia trasmissioni e la compagnia genio guastatori \"Julia\", la quale con l'inserimento del 2\u00ba Reggimento genio guastatori alpino, nell'organico della brigata, viene sciolta.\nOnorificenze.\nAlla bandiera del 3\u00ba Battaglione Misto Genio \"Julia\"\nEquipaggiamento.\nIl reparto dispone di mezzi per il trasporto sia di personale che delle stazioni radio, di gruppi elettrogeni per l'autosufficienza energetica.\nL'equipaggiamento, l'armamento del reparto fanno parte dello standard delle forze armate.\nFanfara.\nNata nel 1967 esegue il suo primo concerto 1\u00ba ottobre, composta da un mazziere e 42 elementi la maggior parte di leva, disloca a Udine, ha un repertorio militare nel quale spiccano \"La Marcia del Principe Eugenio\", \"La leggenda del Piave\", ed in particolare \"Inno degli Alpini (Trentatr\u00e8)\", \"Tranta sold\" e \"Montegrappa\", inoltre vengono suonati pezzi di Gioacchino Rossini, Giacomo Puccini, Giuseppe Verdi, Glenn Miller, Ennio Morricone e George Gershwin."}
{"id": "2121408", "revid": "313652", "url": "https://it.wikipedia.org/wiki?curid=2121408", "title": "Nessuno Tv", "text": ""}
{"id": "2121411", "revid": "20657332", "url": "https://it.wikipedia.org/wiki?curid=2121411", "title": "Lambichl", "text": ""}
{"id": "2121412", "revid": "729019", "url": "https://it.wikipedia.org/wiki?curid=2121412", "title": "Mez\u0151gy\u00e1n", "text": "Mez\u0151gy\u00e1n \u00e8 un comune dell'Ungheria di 1.291 abitanti (dati 2001) . \u00c8 situato nella provincia di B\u00e9k\u00e9s."}
{"id": "2121414", "revid": "1543377", "url": "https://it.wikipedia.org/wiki?curid=2121414", "title": "Elisio Gabardo", "text": "Carriera.\nProveniente dal di San Paolo, nel 1935 viene ingaggiato, insieme al compagno di squadra Vicente Arnoni, dal .\nAl contrario del connazionale, tornato a fine stagione in patria (per poi tornare al Milan l'annata successiva) Gabardo resta a Milano per tre stagioni dove viene schierato spesso in campo segnando 9 reti in 62 presenze. Nell'estate 1938 viene ceduto al .\nA Genova, in coppia con Angelo Bollano, \u00e8 protagonista del \"miracolo-Liguria\" che nella stagione 1938-1939 conquista il titolo di \"campione d'inverno\", per poi cedere alla distanza, chiudendo al quinto posto. A fine stagione passa ai rivali cittadini del . Nella stagione di militanza nel Liguria, grazie al suo \"status\" di oriundo, disputa un incontro con la Nazionale italiana B contro una selezione della Francia del Sud-Est.\nIn rossoblu Gabardo, complice alcuni problemi fisici, non riesce a scendere in campo con regolarit\u00e0, andando a segno 13 volte in 29 partite disputate. Nell'estate 1941 lascia il Genova.\nDopo la seconda guerra mondiale gioca nel in Serie C.\nHa totalizzato complessivamente 118 presenze e 30 reti in Serie A."}
{"id": "2121416", "revid": "228587", "url": "https://it.wikipedia.org/wiki?curid=2121416", "title": "Radius", "text": ""}
{"id": "2121419", "revid": "729019", "url": "https://it.wikipedia.org/wiki?curid=2121419", "title": "Murony", "text": "Murony \u00e8 un comune dell'Ungheria di 1.468 abitanti (dati 2001) . \u00c8 situato nella provincia di B\u00e9k\u00e9s."}
{"id": "2121421", "revid": "2036605", "url": "https://it.wikipedia.org/wiki?curid=2121421", "title": "Pericope dell'adultera", "text": "La pericope dell'adultera (popolarmente detta episodio di Ges\u00f9 e l'adultera) \u00e8 un passo del \"Vangelo secondo Giovanni\" () in cui una donna colta in adulterio \u00e8 portata dinanzi a Ges\u00f9 da scribi e Farisei per conoscere il suo parere circa la sua condanna a lapidazione. Si tratta dell'episodio da cui ha origine il detto \u00ab\"Chi \u00e8 senza peccato, scagli per primo la pietra\"\u00bb.\nIl brano non compare nei manoscritti pi\u00f9 antichi e affidabili del \"Vangelo secondo Giovanni\" e questo ha portato la quasi unanimit\u00e0 della critica moderna a non riconoscerlo come facente parte del testo originale di \"Giovanni\".\nLa canonicit\u00e0 di questa pericope, il suo carattere ispirato e il suo valore storico sono fuori discussione per le Chiese cristiane storiche. La pericope dell'adultera \u00e8 in linea con molti altri passaggi dei vangeli, e probabilmente ebbe origine nella tradizione apostolica pi\u00f9 antica (la \"Didascalia apostolorum\" si riferisce a questa pericope, e probabilmente anche Papia di Ierapoli). Gi\u00e0 nel IV secolo, l'episodio con Ges\u00f9 e la donna sorpresa in adulterio appariva nella Vulgata latina, traduzione che successivamente sar\u00e0 dichiarata autentica e autoritativa dal concilio di Trento.\nCritica testuale.\nQuesta pericope non \u00e8 presente nel suo posto canonico in nessuno dei pi\u00f9 antichi manoscritti evangelici in greco conservatisi; n\u00e9 nei due papiri del III secolo che contengono il \"Vangelo secondo Giovanni\" ( e ), n\u00e9 nei due codici risalenti al IV secolo, il \"Codex Sinaiticus\" e il \"Codex Vaticanus\". Il manoscritto greco pi\u00f9 antico che contiene questo brano \u00e8 il \"Codex Bezae\", un testo in greco e latino del V secolo.\nPapia di Ierapoli riferisce, intorno al 125, di una storia di Ges\u00f9 e di una donna \"accusata di molti peccati\" contenuta nel \"Vangelo degli Ebrei\", forse un riferimento a questo brano. Un riferimento pi\u00f9 certo alla pericope \u00e8 invece contenuto nella \"Didascalia apostolorum\", un'opera in lingua siriaca del III secolo, che per\u00f2 non indica se il brano proveniva da un vangelo ed eventualmente da quale.\nIn un'opera ritrovata nel 1941 e composta da Didimo il Cieco (seconda met\u00e0 del IV secolo), si fa riferimento alla \"pericope adulterae\", affermando che si trova in \"molti vangeli\". Oggi si ritiene che il brano fosse presente in un numero ristretto di manoscritti greci del IV secolo copiati ad Alessandria d'Egitto: a favore di questa ricostruzione \u00e8 anche la presenza di un segno alla fine del capitolo 7 del \"Vangelo secondo Giovanni\" del \"Codex Vaticanus\", copiato in Egitto, che indica che una versione alternativa in quel punto era nota allo scriba. Girolamo racconta che la pericope era presente in molti manoscritti greci e latini, alla fine del IV secolo; le sue parole sono confermate da Ambrogio e Agostino, il quale riferisce che il brano sarebbe stato rimosso volontariamente da alcune copie per evitare l'impressione che Ges\u00f9 avesse giustificato l'adulterio. In ogni caso, nessun Padre della Chiesa del primo millennio accenna a tale pericope nel quarto vangelo, inclusi anche coloro che dedicarono un'analisi accurata al \"Vangelo secondo Giovanni\", come Origene, Giovanni Crisostomo e Nonno di Panopoli, mentre Didimo il Cieco nel IV secolo, quando parla del racconto di un'adultera, non fa riferimento ad alcun vangelo canonico e si riferisce ad un racconto simile. Il primo autore greco a menzionare la pericope dell'adultera \u00e8, nel XII secolo, Eutimio Zigabeno, il quale commenta comunque che le copie pi\u00f9 affidabili del quarto vangelo non contenevano tale brano. Anche le chiese copte antiche non lo inserirono nella loro Bibbia. Attualmente, in molte bibbie - ritenendo la quasi unanimit\u00e0 degli studiosi, anche cristiani, che tale brano non fosse presente originariamente n\u00e9 in \"Giovanni\", n\u00e9 in nessuno degli altri vangeli canonici - questo brano viene racchiuso tra parentesi o segnalato in nota come estraneo al testo originale.\nTestimonianze manoscritte.\nSia l'edizione del \"Novum Testamentum Graece\" (NA27) che quella della United Bible Societies (UBS4) forniscono un apparato critico per la pericope, ma la segnano tra doppie parentesi quadre, ad indicare che si tratta di un'aggiunta posteriore al testo. L'USB4 giudica la propria ricostruzione delle parole della pericope come 'A', in quanto gli autori sono virtualmente certi che queste parole sono quelle originali dell'aggiunta.\nL'ipotesi dell'interpolazione.\nIl brano non compare nei manoscritti pi\u00f9 antichi e affidabili del \"Vangelo secondo Giovanni\" e questo ha portato la quasi unanimit\u00e0 della critica moderna a non riconoscerlo come facente parte del testo originale di \"Giovanni\". La pericope \"non presenta infatti il caratteristico stile giovanneo e rompe i discorsi tenuti da Ges\u00f9 durante la festa delle capanne. Lo stile e la sensibilit\u00e0 che presenta la farebbero avvicinare a Luca, in alcuni codici importanti viene infatti inserita subito dopo , anche se non sembra sia sua (Becker)\".\nGi\u00e0 nel IV secolo, l'episodio con Ges\u00f9 e la donna sorpresa in adulterio appariva nella Vulgata latina, traduzione che successivamente sar\u00e0 dichiarata autentica e autoritativa dal concilio di Trento.\nLa pericope dell'adultera - dagli studiosi quindi riconosciuta pressoch\u00e9 unanimemente come un'aggiunta posteriore - inizia a comparire regolarmente nei manoscritti attorno al IX secolo, circa 800 anni dopo la stesura del \"Vangelo secondo Giovanni\" e, inoltre, non era originariamente presente neppure in nessuno degli altri vangeli canonici. Il racconto \u00e8 anche ritenuto poco preciso in alcuni dettagli storici: se la donna adultera era stata sorpresa in flagrante, pare strano che non si accenni all'uomo che era con lei nel frangente; la legge mosaica - in - prescriveva infatti che fossero entrambi colpevoli e quindi da lapidare insieme.\nAnche quasi tutti gli studiosi cristiani - bench\u00e9 taluni evidenzino come l'episodio potrebbe adattarsi alla persona di Ges\u00f9 - concordano ormai come tale pericope non appartenga al \"Vangelo secondo Giovanni\" e gli esegeti dell'interconfessionale Bibbia TOB confermano che \"tutti sono d'accordo nel riconoscere che si tratta di un pezzo di origine sconosciuta, inserito pi\u00f9 tardi\", mentre gli studiosi curatori del \"Nuovo Grande Commentario Biblico\" - rilevando anch'essi come il testo non sia presente nei manoscritti pi\u00f9 antichi ed affidabili e non sia compatibile con lo stile giovanneo - ritengono che l'interpolazione successiva potrebbe essere stata inserita da un copista per rimediare \"le transizioni un poco goffe, gli improvvisi cambiamenti di tema e la mancanza di ambientazione\" dei capitoli 7 e 8, dovuti a un complesso processo per l'\"edizione del materiale di questi capitoli\". Questo aneddoto deriva verosimilmente da una tradizione orale su Ges\u00f9 che fu successivamente aggiunta da un copista ai margini di un manoscritto del \"Vangelo secondo Giovanni\" e, successivamente, inglobata in questo; in altri manoscritti, alcuni copisti inserirono invece l'episodio dell'adultera in differenti parti dei vangeli, come dopo oppure dopo .\nLa Bibbia CEI (nella sua edizione del 2008) afferma in una nota che \"il testo \u00e8 assente dalla maggior parte degli scritti greci e delle versioni antiche. Lo stile lo accosta all'autore del Luca, nel cui vangelo (dopo ) lo inseriscono diversi manoscritti. Nella Chiesa \u00e8 conosciuto fin dal II secolo e se ne riconosce la canonicit\u00e0.\""}
{"id": "2121429", "revid": "3831", "url": "https://it.wikipedia.org/wiki?curid=2121429", "title": "Solicitor General di Scozia", "text": ""}
{"id": "2121431", "revid": "767487", "url": "https://it.wikipedia.org/wiki?curid=2121431", "title": "Nagyb\u00e1nhegyes", "text": "Nagyb\u00e1nhegyes \u00e8 un comune dell'Ungheria di 1.503 abitanti (dati 2001) . \u00c8 situato nella provincia di B\u00e9k\u00e9s."}
{"id": "2121432", "revid": "217830", "url": "https://it.wikipedia.org/wiki?curid=2121432", "title": "Gran Premio motociclistico d'Olanda 2002", "text": "Il Gran Premio motociclistico d'Olanda 2002 corso il 29 giugno, \u00e8 stato il settimo Gran Premio della stagione 2002 e ha visto vincere: la Honda di Valentino Rossi in MotoGP, Marco Melandri nella classe 250 e Daniel Pedrosa nella classe 125.\nPer il pilota spagnolo Pedrosa si tratta della prima vittoria in un Gran Premio del motomondiale."}
{"id": "2121434", "revid": "2081276", "url": "https://it.wikipedia.org/wiki?curid=2121434", "title": "Fal\u00f2 dell'Abbondanza", "text": "Il fal\u00f2 dell'Abbondanza (\"fal\u00f2 dla Bundansia\" in piemontese) \u00e8 un fuoco che si svolge la sera del 24 dicembre sul sagrato della chiesa di Sant'Orso nella frazione Rongio Superiore di Masserano.\nAllestimento.\nVerso la fine di ottobre, un gruppo di volontari si reca alla raccolta delle felci aquiline. Queste ultime vengono radunate in fasci (\"fasinet\") trattenuti insieme da filo di ferro. I fasci sono in seguito trasportati nel sottotetto dell'ex casa parrocchiale di Rongio al fine di farli asciugare e seccare in tempo per l'evento.\nQualche giorno prima di Natale, gli stessi volontari abbattono un albero di ontano (\"auna\") precedentemente scelto in segreto dall'organizzatore. Tale segretezza \u00e8 dovuta al fatto che non si chiede il permesso per il taglio al proprietario del terreno. La pianta deve necessariamente essere un ontano poich\u00e9 assorbono molto l'umidit\u00e0 e cos\u00ec si evita il rischio di caduta. Quando ancora non c'erano le macchine agricole, l'albero veniva trasportato a braccia fino al sagrato ed era quindi di dimensioni ridotte rispetto ad oggi. Recentemente, grazie ai miglioramenti dei mezzi di trasporto, \u00e8 possibile trasportare un tronco pi\u00f9 lungo, fino a circa 20 metri. La mattina della Vigilia, in prossimit\u00e0 dell'allestimento, si accende un fuoco che serve, durante la giornata, a riscaldare i lavoratori nei momenti di riposo e, alla sera, a cuocere il vin brul\u00e9 e le frittelle di pane distribuiti agli spettatori tramite offerte. Sul sagrato l'ontano viene spogliato dei rami, lasciando di essi la parte iniziale, al fine di attaccarci le fascine partendo dalla punta e completando una volta che l'albero \u00e8 verticale. La base del tronco viene smussata e posizionata con l'aiuto di una gru nel buco apposito. Prima che l'albero venga issato, una parte dei volontari pianta chiodi lunghi e resistenti lungo il tronco con la stessa finalit\u00e0 dei rami rimasti. Un'altra taglia una ventina di canne di bamb\u00f9 le quali hanno due utilizzi: il primo consiste nel costituire una struttura piramidale alla base, il secondo nell'ultimare la punta che determiner\u00e0 la predizione. In passato la punta veniva ornata con rami di ginepro, ma ora non pi\u00f9 utilizzata perch\u00e9 protetta e velenosa. Il risultato di tale preparazione appare come un grosso pino.\nNel pomeriggio i pi\u00f9 piccoli della compagnia si recano nel boschetto antistante la chiesa per procurarsi brani di corteccia secca di ciliegio usati nella fabbricazione dei \"paiar\u00f6\" (termine proprio del dialetto del luogo). Diversi strati di corteccia vengono legati assieme con il filo di ferro, di cui una parte viene lasciata libera per l'impugnatura e immersi nel petrolio. Infatti, alla conclusione della messa della Vigilia, vengono accesi e fatti girare per creare spettacolo prima di appiccare il fuoco alla pianta.\nL'incredibile calore prodotto dal fal\u00f2 non consente di avvicinarvisi troppo; nonostante ci\u00f2, chi ha partecipato raramente riesce a distanziarsene pensando che il lavoro di mesi diventa cenere in pochi istanti.\nEtnologia, storia e leggenda.\nLe interpretazioni sulle origini del fal\u00f2 dell'abbondanza contano su pochi documenti storici ma non sono prive di eloquenti e sistematici elementi di comparazione storico-religiosa ed etnologica, ovvero di fonti disciplinari e scientifiche accertate in ambito accademico europeo. Inoltre la presenza della tradizione \u00e8 attestata da una fonte documentale fin dal 26 marzo 1657. Nei cosiddetti \"mandati\", conservati nell'Archivio storico di Masserano, l'attestazione \u00e8 esplicita: \"Giacomo Bertagnolio dice di aver datto 10 somme di fassine di sermente (cio\u00e8 fascine di rami) per li aricochi della chiesa maggiore\", dove il termine dialettale \"aricochi\" fa riferimento alle girandole fatte di cortecce e infuocate durante il rito dai bambini della borgata che partecipavano alla festa dopo la messa di mezzanotte. Infine nella stessa area subalpina e nella stessa provincia di Biella in Vallestrona, a Vallemosso e a Trivero si approntavano analoghi fal\u00f2 propiziatori in concomitanza con il Natale come risulta dallo studio di Stefano Salvan in una recente tesi di laurea in Etnologia (\"cfr. Bibliografia)\"\nIl confronto con le fonti etnologiche mostra che il Fal\u00f2 dell'Abbondanza \u00e8 da porre in relazione con le altre feste del fuoco che si svolgevano (e talora si svolgono ancora) in Europa, in concomitanza con i solstizi d'estate e d'inverno. Cos\u00ec appare fin dall'inizio del secolo scorso nella ricca e dettagliata documentazione contenuta nei saggi de \"Il ramo d'oro\" di James Frazer dove il rito del fal\u00f2 propiziatorio per le messi e in genere per i raccolti, \u00e8 abbondantemente illustrato. Da qui, con ogni evidenza, discende anche l'attributo dell'\"Abbondanza\" per la festa masseranese. Il solstizio invernale corrisponde al giorno pi\u00f9 breve dell'anno e dunque al momento in cui il sole appare pi\u00f9 distante, ma prossimo ad avvicinarsi alla Terra per favorire il ciclo vegetativo. Nell'Impero romano il 25 dicembre era detto \"dies natalis solis invicti\", ovvero il giorno di nascita del sole invitto. In origine la festa della nativit\u00e0 di Cristo coincideva per\u00f2 con l'Epifania. Lo spostamento calendariale al 25 dicembre avvenne tra il 325 e il 354. La separazione della Nativit\u00e0 dall'Epifania permetteva di cogliere l'attenzione del popolo che proprio durante il solstizio invernale celebrava il culto solare. Nel III secolo il 25 dicembre era una festa solenne del culto mitralico a cui erano devoti i romani e soprattutto i legionari, a cui si deve la diffusione del culto in Europa. Durante queste feste si accendevano grandi roghi per favorire magicamente l'avvicinarsi del sole. Il fuoco richiama, per la mentalit\u00e0 magico-religiosa, il calore del sole. Il fal\u00f2 voleva quindi propiziare l'influsso dell'astro sulla vegetazione. L\u00e0 dove non sussisteva un vero e proprio fal\u00f2 di arbusti, veniva bruciato un ceppo, il cosiddetto \"Ciocco di Natale\". Si trova questa usanza in Westfalia, in Inghilterra, nelle Fiandre, in Provenza e, in Italia, per esempio, in Valdichiana, dove \"battere il ceppo\" era locuzione augurante fecondit\u00e0. Diversamente da quanto si \u00e8 spesso detto, non vi sono invece festivit\u00e0 celtiche importanti e documentate in cui si accendano fal\u00f2 durante il solstizio invernale. La festa del solstizio nell'etnia celtica bretone si chiamava \"Eginane\" che significa \"Germe di Grano\". Si offrivano semi alla divinit\u00e0 per simboleggiare la rinascita e, in epoca cristiana, per metaforizzare la reincarnazione.\nIl mondo cristiano e il cattolicesimo hanno quindi utilizzato, come spesso \u00e8 accaduto per altre festivit\u00e0 (si veda per esempio Mircea Eliade \"Trattato di storia delle religioni),\" un rito preesistente rivestendolo di significati consoni: il fuoco e l'attributo dell'Abbondanza sono diventati simboli della luce divina e della venuta del Salvatore. Nella frazione Rongio di Masserano (a lungo feudo pontificio) come altrove sia nel Biellese, sia in Italia, il fal\u00f2 veniva allestito sul sagrato della chiesa o nelle immediate vicinanze e acceso dopo la messa di mezzanotte.\nL'Abbondanza fu sempre preparata per la notte di Natale e mai per capodanno. Poich\u00e9 rappresentava un evento fondamentale nella vita del paese, per rendere partecipi anche i bambini se ne approntavano altre pi\u00f9 piccole per loro. Rongio Superiore \u00e8 rimasta fra le ultime frazioni a conservare questa tradizione; infatti anche negli altri paesi si allestivano fal\u00f2 analoghi.\nA questo proposito \u00e8 stato tramandato che l'Abbondanza dovesse essere protetta durante tutta la Vigilia per evitare che abitanti delle frazioni vicine la bruciassero a tradimento prima del tempo.\n\u00c8 noto che l'Abbondanza sia stata preparata fino agli anni precedenti alla Seconda guerra mondiale e che, a causa di questo terribile evento, sia stata sospesa. Venne in seguito ripresa e sospesa nuovamente nel 1957; \u00e8 stata ripresa definitivamente nel 1977 (in grande stile dal 1978). Da allora si sono succeduti diversi organizzatori che, a seconda delle proprie idee, hanno privilegiato la maestosit\u00e0 dell'Abbondanza e/o la risonanza mediatica.\nNel 2005 l'Abbondanza \u00e8 stata presa come simbolo e immagine delle manifestazioni legate al Natale nella provincia di Biella.\nSignificato.\nIl fal\u00f2 dell'Abbondanza si chiama cos\u00ec poich\u00e9 la tradizione vuole che se le faville prodotte sono spinte ad est dal vento, l'anno seguente si avr\u00e0 abbondanza di pane e vino. Se invece le faville vanno verso ovest sar\u00e0 un anno di miseria.\nCon la buona volont\u00e0 dei presenti ogni anno si pu\u00f2 avere un responso favorevole o, al pi\u00f9, incerto."}
{"id": "2121441", "revid": "729019", "url": "https://it.wikipedia.org/wiki?curid=2121441", "title": "Nosy Komba", "text": "Nosy Komba \u00e8 una piccola isola vulcanica del Madagascar, situata tra Nosy Be e la costa nord-occidentale dell'isola madre. \u00c8 detta anche Nosy Ambariovato, che in lingua malgascia significa \"isola circondata dalle rocce\", per via degli affioramenti di roccia vulcanica che le fanno da corona. Ricoperta da una fitta foresta tropicale, ospita una fauna e una flora ricche e varie."}
{"id": "2121443", "revid": "188359", "url": "https://it.wikipedia.org/wiki?curid=2121443", "title": "Ynys M\u00f4n", "text": ""}
{"id": "2121448", "revid": "729019", "url": "https://it.wikipedia.org/wiki?curid=2121448", "title": "Nagykamar\u00e1s", "text": "Nagykamar\u00e1s \u00e8 un comune dell'Ungheria di 1.701 abitanti (dati 2001) . \u00c8 situato nella provincia di B\u00e9k\u00e9s."}
{"id": "2121449", "revid": "313652", "url": "https://it.wikipedia.org/wiki?curid=2121449", "title": "NessunoTV", "text": ""}
{"id": "2121451", "revid": "86637493", "url": "https://it.wikipedia.org/wiki?curid=2121451", "title": "Talestri", "text": "Secondo un racconto leggendario contenuto nel \"Romanzo di Alessandro\", Talestri fu una regina delle Amazzoni che divenne l'amante di Alessandro Magno. \nLa leggenda narra che Talestri si rec\u00f2 all'accampamento di Alessandro scortata da 300 compagne; qui i due sovrani giacquero assieme per tredici notti, desiderando generare dei figli iniziatori di una nuova razza umana forte e intelligente come il macedone.\nIl racconto \u00e8 citato nel VI libro delle \"Historiae Alexandri Magni\" di Curzio Rufo.\nLa sua figura ha ispirato Maria Antonia Walburga, che compose il dramma musicale \"Talestri, regina delle Amazzoni\" (eseguito nel 1760 al castello di Nymphenburg). L'episodio \u00e8 anche alla base del romanzo storico per ragazzi di Bianca Pitzorno \"L'amazzone di Alessandro Magno\"."}
{"id": "2121452", "revid": "110157", "url": "https://it.wikipedia.org/wiki?curid=2121452", "title": "Nagysz\u00e9n\u00e1s", "text": "Nagysz\u00e9n\u00e1s \u00e8 un comune dell'Ungheria di 5.739 abitanti (dati 2001) . \u00c8 situato nella provincia di B\u00e9k\u00e9s."}
{"id": "2121458", "revid": "110157", "url": "https://it.wikipedia.org/wiki?curid=2121458", "title": "Ok\u00e1ny", "text": "Ok\u00e1ny \u00e8 un comune dell'Ungheria di 2.993 abitanti (dati 2001) . \u00c8 situato nella provincia di B\u00e9k\u00e9s. "}
{"id": "2121463", "revid": "110157", "url": "https://it.wikipedia.org/wiki?curid=2121463", "title": "\u00d6rm\u00e9nyk\u00fat", "text": "\u00d6rm\u00e9nyk\u00fat \u00e8 un comune dell'Ungheria di 549 abitanti (dati 2001) . \u00c8 situato nella provincia di B\u00e9k\u00e9s. "}
{"id": "2121469", "revid": "110157", "url": "https://it.wikipedia.org/wiki?curid=2121469", "title": "Pusztaf\u00f6ldv\u00e1r", "text": "Pusztaf\u00f6ldv\u00e1r \u00e8 un comune dell'Ungheria di 1.928 abitanti (dati 2001) . \u00c8 situato nella provincia di B\u00e9k\u00e9s. "}
{"id": "2121480", "revid": "37401", "url": "https://it.wikipedia.org/wiki?curid=2121480", "title": "Meneclide", "text": "Biografia.\nMeneclide, nel 379 a.C. fu uno di coloro che aiut\u00f2 Pelopida ad abbattere il governo oligarchico imposto da Sparta. In seguito, per\u00f2, sentendosi eclissato da Pelopida stesso e da Epaminonda, cerc\u00f2 in ogni modo di screditarli presso i loro concittadini.\nMeneclide accus\u00f2 i due beotarchi di aver detenuto il comando oltre il tempo regolamentare durante la campagna del 369 a.C. e, grazie alla sua abilit\u00e0 di oratore, dopo molti sforzi riusc\u00ec a non far rieleggere alla carica Epaminonda nel 368 a.C..\nContro Pelopida, invece, inizialmente non riusc\u00ec ad ottenere risultati; in seguito, per\u00f2, il suo tentativo di adombrarne i meriti, ingigantendo quelli di Caronte (che aveva vinto una piccola di cavalleria durante la battaglia di Leuttra), riusc\u00ec: Meneclida riusc\u00ec a far approvare un decreto riguardante la commemorazione dell'episodio, che fu rappresentato in un'immagine esposta in uno dei templi della citt\u00e0; Epaminonda, che si era opposto sostenendo che il merito della vittoria spettava allo stato e non ai singoli, fu multato."}
{"id": "2121482", "revid": "729019", "url": "https://it.wikipedia.org/wiki?curid=2121482", "title": "Pusztaottlaka", "text": "Pusztaottlaka \u00e8 un comune dell'Ungheria di 471 abitanti (dati 2001) . \u00c8 situato nella provincia di B\u00e9k\u00e9s."}
{"id": "2121498", "revid": "15756", "url": "https://it.wikipedia.org/wiki?curid=2121498", "title": "Tuta da moto", "text": "La tuta da moto \u00e8 un capo di vestiario appositamente confezionato per l'uso motociclistico.\nUna tuta da moto, per essere definita come protettiva, deve essere omologata secondo la norma EN 13595, fino al 2013 molti capi per motociclisti (tute da moto comprese) non hanno questa omologazione e sono ufficialmente destinati all'uso nel \"tempo libero\".\nDescrizione.\nLa tuta da moto \u00e8 un capo di vestiario destinato a proteggere il corpo del/della pilota, riducendo gli effetti della caduta, inoltre pu\u00f2 aumentare la penetrazione aerodinamica e conferire un maggiore comfort di guida. Questo abbigliamento \u00e8 caratterizzato da un giubbotto e da un paio di pantaloni, generalmente in pelle e in un sol pezzo, ma esistono diversi materiali e versioni; alcuni capi possono avere la predisposizione per ausili destinati a un determinato stile di guida, come le saponette.\nLa tuta da moto, \u00e8 generalmente utilizzata assieme ad altri indumenti (come gli stivali e i guanti), e protezioni complementari (per schiena, torace, spalle gomiti e anche); recentemente sono stati introdotti sistemi simili all'air bag per ridurre possibili danni da impatto alla colonna vertebrale. Come per la tuta da moto, per ognuno di questi elementi esiste una specifica omologazione se destinati all'uso motociclistico.\nStoria ed evoluzione.\nLa prima tuta da moto in pelle apparve sui circuiti europei durante il campionato del mondo di velocit\u00e0 nel 1950. Ad indossarla fu il futuro campione del mondo Geoff Duke, il quale dedicava una certosina attenzione ad ogni particolare aerodinamico e si era fatto confezionare questo tipo di indumento, in pelle bovina, dal maestro pellaio inglese Frank Barker. L'indumento venne subito adottato anche dalla maggior parte dei piloti. \nTuttavia l'invenzione della tuta da moto \u00e8 molto pi\u00f9 datata ed \u00e8 compresa tra le molte innovazioni in ambito motociclistico, escogitate dal geniale Pa' Norton, nel primo decennio del XX secolo. In previsione del suo debutto al Tourist Trophy, nel 1909, Norton realizz\u00f2 una tuta da moto in lana, allo scopo di \"minimizzare la resistenza al vento\", poi passata alla storia come il \"vestito di Teddy Bear\"; definizione data dalla piccola figlia Grace. Norton aveva tratto ispirazione dalla calzamaglia indossata dagli acrobati del circo. \nLe tute sperimentali in pelle permisero anche di migliorare la protezione dei piloti, ma per risultare efficaci aerodinamicamente dovevano essere particolarmente attillate, comportando difficolt\u00e0 di movimento e altri effetti da costrizione. \nLa prima tuta motociclistica moderna venne ideata nel 1954 da Giulio Cesare Carcano, direttore tecnico della Moto Guzzi, che aveva potuto osservare gli effetti negativi delle tute sui suoi piloti e in particolare, su Duilio Agostini, giunto al traguardo semi-svenuto a causa del collare in pelle che, messo in tensione dalla posizione raccolta, aveva quasi strozzato il pilota di Mandello.\nCarcano costru\u00ec un trespolo che riproduceva gli appoggi alla moto, sul quale far salire il pilota durante la presa delle misure del mastro pellaio. In questo modo si poteva confezionare una tuta dalla giusta conformazione per le gare. Soprattutto, fu possibile aumentare lo spessore del pellame, senza compromettere l'azione e \"comfort\" del pilota ed aumentare la protettivit\u00e0 del capo d'abbigliamento.\nDa quegli anni le tute hanno subito una costante evoluzione, principalmente dovuta ad estemporanee intuizioni dei piloti, poi attuate in serie dalle case produttrici. \nNella seconda met\u00e0 degli anni settanta, furono Barry Sheene e Roberto Gallina ad utilizzare le prime protezioni fisse alle ginocchia, divenute necessarie con lo stile di guida a gamba interna aperta, adottato da Jarno Saarinen.&lt;br&gt;\nAltra intuizione destinata ad avere un grande sviluppo fu quella di Jon Ekerold che ritagliava pezzi di visiera del casco per applicarli sulla tuta, in corrispondenza del ginocchio, con del nastro adesivo. Nacque cos\u00ec l'idea delle moderne \"saponette\", ovvero protezioni facilmente sostituibili, da applicare sulle tute in corrispondenza di gomiti e ginocchia. Le prime \"saponette\" furono realizzate in pelle, per poi passare al poliestere, al Teflon e al titanio, quest'ultimo \u00e8 la causa dell'emissione di scintille che, nei primi anni del XXI secolo, accompagnava le pieghe dei piloti.\nNel 1987/1988 fece apparizione la gobba aerodinamica, che successivamente integr\u00f2 anche il serbatoio dell'acqua per l'idratazione, mentre dopo assunse anche la funzione di protezione.\nUso.\nTale protezione viene normalmente utilizzata nelle competizioni su asfalto, mentre sulle competizioni da fuoristrada si utilizza la pettorina (ancora pi\u00f9 rigida e pi\u00f9 vicina ad un'armatura), ma il suo uso si sta sempre pi\u00f9 imponendo anche nell'uso stradale, soprattutto in versioni pi\u00f9 leggere, come il giubbotto quattro-stagioni, ma anche vere e proprie tute da competizione."}
{"id": "2121502", "revid": "767487", "url": "https://it.wikipedia.org/wiki?curid=2121502", "title": "Jean Abadie", "text": "Dopo aver studiato medicina all'Universit\u00e0 di Bordeaux, laureandosi nel 1900, \u00e8 divenuto, nel 1918, professore di neurologia e psichiatria nella stessa universit\u00e0. \u00c8 stato autore di ricerche sulla tabe dorsale, l'alcolismo e l'encefalite epidemica ed ha scoperto un nuovo sintomo, coniato con il nome 'Sintomo o Segno di Abadie'."}
{"id": "2121509", "revid": "1543377", "url": "https://it.wikipedia.org/wiki?curid=2121509", "title": "Formazione di Giove", "text": "Le modalit\u00e0 che hanno condotto alla formazione di Giove ricalcano grossomodo le medesime modalit\u00e0 attraverso cui si originano i pianeti gassosi secondo il modello della nebulosa solare.\nDopo la formazione del Sole, iniziata circa 4,6 miliardi di anni fa, il materiale residuato dal processo, ricco in metalli, si \u00e8 disposto in un disco circumstellare da cui hanno avuto origine dapprima i planetesimi, quindi, per aggregazione di questi ultimi, i protopianeti.\nGiove si \u00e8 originato dalla coalescenza dei planetesimi posti al di l\u00e0 di quella che i planetologi definiscono \"frost line\", una linea oltre la quale si addensano i materiali volatili, a basso punto di fusione. La fusione di numerosi planetesimi ghiacciati diede origine, appena oltrepassata la \"frost line\", ad un grande embrione planetario, che, secondo uno studio pubblicato nel novembre 2008, possedeva una massa di circa 10\u201318 masse terrestri (M\u2295). In seguito, l'embrione inizi\u00f2 ad accrescere la propria massa a ritmo serrato sottraendo idrogeno ed elio dall'involucro gassoso residuato dalla formazione del Sole e raggiungendo, in breve tempo, la sua massa attuale (318 M\u2295).\nIl processo di accrescimento del pianeta \u00e8 stato mediato dalla formazione di un disco circumplanetario; terminato tale il processo per l'esaurimento dei materiali volatili, ormai andati a costituire l'atmosfera del pianeta, i materiali residui, in prevalenza rocciosi, sono andati a costituire il sistema di satelliti che circonda il pianeta, che successivamente si \u00e8 infoltito in seguito alla cattura, da parte della grande forza di gravit\u00e0 di Giove, di numerosi corpi minori.\nOrigini.\nIl Sole e il sistema solare si sono originati a partire dal collasso di un'estesa nube molecolare del Braccio di Orione a causa dell'esplosione nelle sue vicinanze, circa 4,7 miliardi di anni fa, di una o pi\u00f9 supernovae. \u00c8 accertato che, circa 4,57 miliardi di anni fa, il rapido collasso della nube port\u00f2 alla formazione di una generazione di giovanissime stelle T Tauri, tra le quali anche il Sole, che, subito dopo la sua formazione, assunse un'orbita quasi circolare attorno al centro della Via Lattea, ad una distanza media di circa 26\u00a0000 a.l. Le inclusioni ricche di calcio e alluminio, residuate dalla formazione stellare, formarono poi un disco protoplanetario attorno alla stella nascente.\nAll'interno del disco circumstellare ebbe inizio il processo di formazione planetaria; il modello correntemente accettato dalla comunit\u00e0 scientifica, quello della nebulosa solare, prevede che i pianeti si siano formati a partire dalla coalescenza delle polveri originarie che orbitavano attorno alla stella nascente. Tramite contatto diretto, le particelle di polvere iniziarono ad ingrandirsi raggiungendo dimensioni dell'ordine del chilometro; questi grossi frammenti rocciosi collisero tra di loro a formare corpi pi\u00f9 grandi, i planetesimi. Le continue collisioni e fusioni dei planetesimi portavano alla formazione di corpi di dimensioni sempre maggiori, sino ai primi protopianeti, che si formarono nell'arco di alcuni milioni di anni.\nNel sistema solare interno, date le elevate temperature, si concentrarono i planetesimi costituiti da elementi e composti ad alto punto di fusione, in particolare metalli (come ferro, nichel ed alluminio) e silicati rocciosi; da questi planetesimi ebbero origine i pianeti terrestri.\nNelle regioni esterne del sistema solare, al di l\u00e0 della cosiddetta \"frost line\" (chiamata anche \"limite delle nevi\", una regione posta a circa 5 unit\u00e0 astronomiche \u2013UA\u2013 dal Sole), le temperature pi\u00f9 basse favorirono l'accumularsi di planetesimi costituiti da sostanze a basso punto di fusione (come l'acqua); questi planetesimi ghiacciati fornirono la base per la formazione dei giganti gassosi. La quantit\u00e0 di planetesimi ghiacciati era di gran lunga superiore a quella dei planetesimi rocciosi, il che permise ai protopianeti gassosi di raggiungere una massa sufficiente per innescare il processo di accrescimento ed accumulare le ingenti quantit\u00e0 di idrogeno ed elio, presenti in abbondanza in queste regioni del sistema, che andarono a costituire le loro vaste atmosfere.\nCondensazione dai planetesimi ed accrescimento del proto-Giove.\nLa formazione di Giove ha avuto inizio a partire dalla coalescenza di planetesimi di natura ghiacciata poco al di l\u00e0 della \"frost line\"; dunque, durante le prime fasi della sua formazione il pianeta consisteva soprattutto di materiale solido, con una certa quantit\u00e0 di gas, che venivano prelevati dall'involucro di idrogeno ed elio, residuati dalla formazione del Sole, confinato dalla radiazione e dal vento della stella in queste regioni del sistema planetario. La formazione di Giove \u00e8 quindi una combinazione tra l'accrescimento dei planetesimi e l'accumulo di gas dalla nebulosa solare: difatti, l'accrescimento dei gas attorno all'embrione planetario \u00e8 stato mediato dalla formazione di una struttura discoidale, il disco circumplanetario o \"protolunare\", considerabile una sorta di disco protoplanetario in miniatura.\nL'accrescimento dei planetesimi, che inizialmente avveniva ad un tasso pi\u00f9 intenso rispetto a quello dei gas, \u00e8 proseguito sino a quando il numero di corpi rocciosi all'interno della fascia orbitale in cui ha avuto luogo la formazione del pianeta non ha subito un notevole decremento; ha avuto origine in questo modo un grande embrione planetario con una massa che, secondo le simulazioni computerizzate, ammontava a circa 10\u201318 masse terrestri (M\u2295). A questo punto il tasso di accrescimento dei planetesimi e quello dei gas hanno inizialmente raggiunto valori simili, quindi quest'ultimo ha iniziato a predominare sul primo, favorito dalla rapida contrazione dell'involucro gassoso in accrescimento e dalla rapida espansione del confine esterno del sistema, dipendente dalla massa totale raggiunta dal pianeta. Il proto-Giove crebbe a ritmo serrato sottraendo idrogeno dalla nebulosa solare e raggiunse in meno di mille anni le 150 M\u2295, quindi, in altrettanto tempo, le definitive 318 M\u2295.\nSecondo gli astrofisici non \u00e8 un caso il fatto che Giove giaccia appena al di l\u00e0 della \"frost line\": infatti, poich\u00e9 in questo distretto del sistema solare si accumularono grandi quantit\u00e0 di acqua per via della sublimazione del materiale ghiacciato che precipitava verso le regioni interne del sistema solare in formazione, si venne a creare una regione di bassa pressione che increment\u00f2 la velocit\u00e0 delle particelle orbitanti frenando il loro moto di caduta verso il Sole. In effetti, la \"frost line\" ha agito da barriera, provocando un rapido accumulo di materia a ~5\u00a0UA dal Sole.\nLa formazione del disco circumplanetario ha segnato la fase di transizione tra lo stadio di accrescimento indiscriminato dalla nebulosa solare e l'isolamento del pianeta dal disco protoplanetario, che ha segnato la cessazione del processo di accrescimento del pianeta. La fase di isolamento ha avuto inizio quando Giove ha consumato la maggior parte dei gas della sua regione orbitale iniziando a \"scavare\" una lacuna nel denso mezzo interplanetario che costituiva il disco protoplanetario.\nOrigine dei satelliti naturali.\nI satelliti regolari costituirebbero i resti di un'antica popolazione di satelliti di massa simile agli attuali satelliti medicei che si sarebbero formati a partire dalla coalescenza delle polveri del circumplanetario.\nLe simulazioni sembrano indicare che il disco circumplanetario, nonostante all'inizio avesse una massa relativamente bassa, abbia vincolato e rielaborato con l'avanzare del tempo una sostanziale frazione della massa che il nascente Giove acquisiva dai resti della nebulosa solare. Tuttavia, stando alle masse dei satelliti regolari, la massa del disco sarebbe dovuta essere pari ad appena il 2% della massa del pianeta, un valore molto basso; pertanto, si ritiene che possano essere esistite, nella storia primordiale del pianeta, diverse generazioni di satelliti (si presume almeno quattro oltre la presente) di massa paragonabile a quella dei medicei, ciascuna delle quali sarebbe poi precipitata verso il pianeta a causa delle interazioni con la cintura circumplanetaria, mentre i nuovi satelliti si formavano a partire dalle nuove polveri catturate dal pianeta in formazione. Nel corso di questo \"turn-over\" satellitare, la mole delle polveri che costituivano il disco si sarebbe enormemente ridotta, tanto che l'attuale quantitativo di polveri vincolato nel sistema di Giove non arriva a svolgere una paragonabile azione interferenziale nei confronti delle orbite dei satelliti che costituiscono l'attuale generazione (presumibilmente la quinta). L'odierna generazione di satelliti si sarebbe formata ad una distanza maggiore di quella attuale e sarebbe lentamente scivolata nella posizione attuale a causa della perdita del momento angolare dovuta all'attrito col disco in fase di assottigliamento, da cui avrebbero acquisito ulteriore materiale. La discesa verso le attuali orbite si sarebbe arrestata allo stabilirsi della risonanza orbitale che attualmente vincola Io, Europa e Ganimede; la maggiore massa di quest'ultimo rende ragionevole l'ipotesi che il satellite sia migrato con una velocit\u00e0 superiore rispetto ad Io ed Europa.\nI satelliti pi\u00f9 esterni, gli irregolari, si sarebbero formati dalla cattura di asteroidi di passaggio mentre il disco circumplanetario era ancora abbastanza massiccio da assorbire buona parte della loro quantit\u00e0 di moto e catturarli in orbita al suo interno. Buona parte di questi corpi si sono frantumati a seguito di stress mareali durante la cattura o a causa di collisioni con altri oggetti pi\u00f9 piccoli, producendo le famiglie satellitari oggi visibili.\nMigrazione nell'attuale orbita e cattura dei troiani.\nLe simulazioni computerizzate, condotte per comprendere i meccanismi che hanno portato alla loro peculiare orbita i cosiddetti \"pianeti gioviani caldi\", hanno mostrato che anche Giove ha subito un processo di migrazione planetaria poco dopo la sua formazione. Il pianeta si sarebbe formato a circa 5,65 UA da Sole e nei 100.000 anni successivi, in seguito alla perdita di momento angolare causata dall'attrito con le polveri residue del disco protoplanetario, sarebbe man mano scivolato pi\u00f9 internamente di circa 0,45 UA (70 milioni di chilometri), stabilizzandosi nell'attuale orbita ed entrando in risonanza 1:2 con Saturno.\nLa principale prova di questo fenomeno \u00e8 fornita da un gruppo di circa 700 asteroidi appartenenti alla famiglia Hilda, che sono in risonanza 3:2 con Giove e possiedono, per la stragrande maggioranza, delle orbite altamente ellittiche ed eccentriche attorno al Sole. Le simulazioni indicano che il gigante gassoso, durante la sua migrazione, abbia perturbato in maniera molto estesa l'orbita circolare degli asteroidi proto-Hilda, eiettandone alcuni fuori dal sistema solare e vincolando i rimanenti nelle attuali orbite eccentriche.\nUn altro evento quasi sicuramente correlato alla migrazione di Giove \u00e8 la cattura degli asteroidi troiani. Infatti, la migrazione dei pianeti giganti ha avuto come effetto una destabilizzazione della fascia di Kuiper, che, secondo il modello di Nizza, doveva allora trovarsi in una posizione pi\u00f9 interna (come si pu\u00f2 evincere dall'immagine al lato), scagliando nel sistema solare interno milioni di corpi minori; inoltre, la loro influenza gravitazionale combinata ha velocemente disturbato qualunque preesistente sistema di asteroidi orbitanti nei punti di Lagrange L4 ed L5. Secondo questa teoria, dunque, l'attuale popolazione di troiani si sarebbe originata a partire dagli oggetti della fascia di Kuiper in fuga mentre Giove e Saturno entravano nella loro attuale risonanza orbitale."}
{"id": "2121510", "revid": "135224", "url": "https://it.wikipedia.org/wiki?curid=2121510", "title": "Zygmunt Krasi\u0144ski", "text": "Biografia e pensiero.\nFiglio del conte e generale Wincenty Krasi\u0144ski, nacque a Parigi, in Francia, ma studi\u00f2 a Varsavia, in Polonia, e a Ginevra, dove conobbe il grande Mickiewicz. Da giovane lesse e apprezz\u00f2 la \"Divina Commedia\" di Dante (a cui si ispir\u00f2 per la stesura de \"La non-divina commedia\"), le poesie esoteriche di William Blake e i romanzi degli autori gotici come l'inglese Horace Walpole.\nLa sua opera pi\u00f9 conosciuta \u00e8 il poema \"Agaj-Han - Powie\u015b\u0107 historyczna\", scritto a Ginevra tra il 1832 e il 1833 e pubblicato con lo pseudonimo di A.K. nel 1834. Poema di genere storico, indubbiamente influenzato dai romanzi di un altro illustri scrittore inglese, Walter Scott, motivo ricorrente \u00e8 la morte. Nell'individuare le matrici di questa narrazione, gli studiosi hanno trovato parti ambigue ed esoteriche, indubbiamente prova dell'influenza di Blake e di Dante.\nAmante della filosofia, approfond\u00ec soprattutto gli studi sul messianismo, corrente religiosa fondamentalista ebraica legata ai valori rivoluzionari. Questi studi influenzarono profondamente il suo pensiero e la sua opera, come emerge nel dramma \"Nie-boska Komedia\" (\"La non-divina Commedia\"), dove l'aristocrazia - alla quale tra l'altro era legato - \u00e8 logorata sino alla distruzione dal comunismo e dalla democrazia, dalla poetica del conflitto fra le classi, dall'ottusa tendenza a non rinnovarsi. Nel 1836 nel dramma \"Irydion\" traspare un profondo interesse verso l'etica cristiana.\nTra il 1844 e il 1848 scrisse i \"Salmi del futuro\" (\"Psalmy Przysz\u0142o\u015bci\"), opera sulla Carit\u00e0 cristiana. Sono questi gli anni in cui il suo fervore giovanile, fonte delle sue migliori composizioni, lascia il posto ad una moderata tendenza conservatrice.\nSua musa fu la contessa Delfina Potocka, che fu legata da amicizia anche al compositore Fryderyk Chopin; con la contessa egli ebbe una relazione dal 1838 al 1846. Per ella scrisse \"Sen Cezary\" (1840) e \"Przed\u015bwit\" (1843). I due rimasero comunque in buoni rapporti di amicizia anche quando, il 26 giugno 1843, Zygmunt spos\u00f2 la contessa Eliza Branicka, quand'ella aveva ventitr\u00e9 anni e lui trentuno. Dal matrimonio nacquero quattro figli, W\u0142adys\u0142aw, Zygmunt, El\u017cbieta e Marya. Eliza mor\u00ec nel 1876, otto anni dopo la scomparsa del marito che mor\u00ec a soli 47 anni nel 1859.\nMotivo ricorrente nella sua opera \u00e8 la condizione umana, mossa tra sofferenza e solitudine, piet\u00e0 e miseria, liberazione e morte. Non \u00e8 chiaro se fosse legato alla Massoneria."}
{"id": "2121526", "revid": "536103", "url": "https://it.wikipedia.org/wiki?curid=2121526", "title": "Nelson Mandela", "text": "Antagonista, con il predecessore Frederik de Klerk, dell'\"apartheid\" e insieme a questi insignito del premio Nobel per la pace nel 1993, Mandela fu il primo presidente sudafricano non bianco a ricoprire tale carica; attivista per i diritti civili e avvocato, aveva scontato 27 anni di carcere per la sua lotta al segregazionismo razziale.\nRivoluzionario e successivamente uomo di un governo di riconciliazione e pacificazione, fu a lungo uno dei leader del movimento anti-apartheid ed ebbe un ruolo determinante nella caduta di tale regime, pur passando in carcere gran parte degli anni dell'attivismo anti-segregazionista. Uomo simbolo dell'uguaglianza e dell'antirazzismo, premio Nobel, Premio Lenin per la pace e Premio Sakharov per la libert\u00e0 di pensiero, ha saputo dosare differenti approcci politici e pragmatici alla lotta di liberazione del suo popolo, dalle iniziali teorie di opposizione non violenta di Gandhi, che tenter\u00e0 anche in seguito di anteporre, alla lotta armata.\nDi ideologia Ubuntu, internazionalista ma nel disegno del nazionalismo africano e socialista democratica, la sua ispirazione politica venne influenzata dal marxismo. Dal 1942 ader\u00ec all'African National Congress. Si ispir\u00f2 in parte alla rivoluzione cubana nella fondazione del movimento armato Umkhonto we Sizwe; infatti tra la fine degli anni 50 e i primi anni '60, all'epoca dell'arresto che lo condurr\u00e0 ad una prigionia di 27 anni fu anche membro del Comitato Centrale del Partito Comunista Sudafricano. Negli anni successivi, port\u00f2 l'ANC nell'Internazionale Socialista. Protagonista insieme al presidente de Klerk delle trattative che portarono all'abolizione dell'apartheid all'inizio degli anni novanta, venne eletto presidente nel 1994, nelle prime elezioni multietniche della storia sudafricana, rimanendo in carica fino al 1999. Il suo partito, l'African National Congress (ANC), \u00e8 rimasto da allora ininterrottamente al governo del paese.\nMandela \u00e8 il cognome assunto dal nonno paterno. Il nome \"Rolihlahla\" (letteralmente \"colui che provoca guai\") gli fu attribuito alla nascita; \"Nelson\" gli fu invece assegnato alle scuole elementari. Il nomignolo Madiba era il suo nome all'interno della trib\u00f9 di appartenenza, dell'etnia Xhosa. La casa in cui Mandela abit\u00f2 a Soweto \u00e8 oggi sede del Mandela Family Museum, dedicato alla vita di Mandela.\nBiografia.\nOrigini e formazione.\nNacque il 18 luglio 1918 nel villaggio di Mvezo a Umtata, allora parte della Provincia del Capo in Sudafrica. Il padre, Gadla (Henry Mphakanyiswa Mandela), era un capo locale e consigliere del monarca; fu nominato alla carica nel 1915, dopo che il suo predecessore fu accusato di corruzione da un magistrato bianco al governo. Poich\u00e9 Mandela era il figlio del re da una moglie del clan Ixhiba, i discendenti del suo ramo cadetto della famiglia reale erano morganatici, non ammissibili per ereditare il trono ma riconosciuti come consiglieri reali ereditari. Nel 1940, all'et\u00e0 di ventidue anni, insieme al cugino Justice fu messo di fronte all'obbligo di doversi sposare con una ragazza scelta dal capo della trib\u00f9 thembu Dalindyebo. Questa imposizione di matrimonio combinato era una condizione che n\u00e9 Mandela n\u00e9 il cugino volevano tollerare. Cos\u00ec decise di scappare insieme al cugino, in direzione della citt\u00e0 di Johannesburg.\nInizi\u00f2 gli studi di legge alla \"University College of Fort Hare.\" Mandela fu coinvolto nell'opposizione al minoritario regime sudafricano, che negava i diritti politici, sociali e civili alla maggioranza nera sudafricana, che gli cost\u00f2 l'espulsione dall'istituzione accademica. Unitosi all'African National Congress nel 1942, due anni dopo fond\u00f2 l'associazione giovanile \"Youth League\", insieme a Walter Sisulu e Oliver Tambo. Continu\u00f2 gli studi presso la \"University of South Africa\" e riusc\u00ec a laurearsi presso Fort Hare nel 1943. \nMandela marci\u00f2 nell'agosto 1943 a sostegno di un riuscito boicottaggio degli autobus per invertire l'aumento delle tariffe.\nNel 1944 si spos\u00f2 con Evelyn Mase, dalla quale divorzi\u00f2 nel 1958.\nSempre nel 1944 entr\u00f2 nel Comitato centrale della lega giovanile dell'ANC.\nLe idee e l'attivismo politico.\nDopo la vittoria elettorale del 1948 da parte del Partito Nazionale, autore di una politica pro-apartheid di segregazione razziale, prese il posto di Xuma nell'esecutivo nazionale dell'ANC nel marzo 1950, e quello stesso anno fu eletto presidente nazionale della Lega giovanile dell'ANC.\nMandela si distinse nella campagna di resistenza del 1952, organizzata dall'ANC, ed ebbe un ruolo importante nell'assemblea popolare del 1955, la cui adozione della \"Carta della Libert\u00e0\" stabil\u00ec il fondamentale programma della causa anti-apartheid. Durante questo periodo Mandela e il suo compagno avvocato Oliver Tambo fondarono l'ufficio legale \"Mandela e Tambo\" fornendo assistenza gratuita o a basso costo a molti neri che sarebbero rimasti altrimenti senza rappresentanza legale.\nL'arresto e la detenzione.\nFu arrestato assieme ad altre 150 persone il 5 dicembre 1956 con l'accusa di tradimento. Segu\u00ec un aggressivo processo, durato dal 1956 al 1961, al termine del quale tutti gli imputati furono assolti. Nel marzo del 1960, dopo gli avvenimenti del massacro di Sharpeville e la successiva interdizione dell'ANC e di altri gruppi anti-apartheid, Mandela e altri militanti appoggiarono la lotta armata. Nel 1958 aveva sposato in seconde nozze Winnie Madikizela, da cui poi si separ\u00f2 nel 1992. \nTra la fine degli anni '50 e i primi '60 fu anche membro del Partito comunista sudafricano. Ispirato dalle azioni del Movimento 26 luglio di Fidel Castro durante la Rivoluzione Cubana, nel 1961 Mandela, Sisulu e Slovo fondarono \"Umkhonto we Sizwe\" (\"Lancia della Nazione\", abbreviato MK). Diventato presidente del gruppo, sebbene inizialmente dichiarato ufficialmente separato dall'ANC per non contaminare la reputazione di quest'ultimo, MK \u00e8 stato successivamente ampiamente riconosciuto come braccio armato del partito.\nNel 1962 viene arrestato una seconda volta per aver organizzato manifestazioni di protesta e per essere uscito dal paese senza l'autorizzazione delle autorit\u00e0, e verr\u00e0 condannato a 5 anni di carcere.\nDurante la sua prigionia, la polizia arrest\u00f2 importanti capi dell'ANC l'11 luglio 1963 presso la Liliesleaf Farm di Rivonia, accusandoli di alto tradimento. Mandela fu imputato anche in questo processo, e insieme ad altri fu accusato di sabotaggio e altri crimini. Joel Joffe, Arthur Chaskalson e George Bizos fecero parte della squadra di difesa che rappresent\u00f2 gli accusati. Tutti, a eccezione di Rusty Bernstein, furono ritenuti colpevoli e condannati all'ergastolo, il 12 giugno 1964. L'imputazione includeva il coinvolgimento nell'organizzazione di azioni armate, in particolare di sabotaggio (del cui reato Mandela si dichiar\u00f2 colpevole) e la cospirazione per aver cercato di aiutare gli altri Paesi a invadere il Sudafrica (reato del quale Mandela si dichiar\u00f2 invece non colpevole). Per tutti i successivi 26 anni, Mandela fu sempre maggiormente coinvolto nell'opposizione all'apartheid, e lo slogan \"Nelson Mandela Libero\" divenne il grido di tutte le campagne anti-apartheid del Mondo. \nMentre era in prigione, Mandela riusc\u00ec a spedire un manifesto all'ANC, pubblicato il 15 giugno 1980. Il testo recitava:\nNell'aprile 1982, Mandela fu trasferito alla prigione di Pollsmoor a Tokai, Citt\u00e0 del Capo, insieme ai dirigenti dell'ANC Walter Sisulu, Andrew Mlangeni, Ahmed Kathrada e Raymond Mhlaba; probabilmente isolati per rimuovere la loro influenza sui giovani attivisti a Robben Island. Rifiutando un'offerta di libert\u00e0 condizionata in cambio di una rinuncia alla lotta armata (febbraio 1985), Mandela rimase in prigione fino al febbraio del 1990. Le crescenti proteste dell'ANC e le pressioni della comunit\u00e0 internazionale portarono al suo rilascio l'11 febbraio 1990, su ordine del Presidente sudafricano F. W. de Klerk, e alla fine dell'illegalit\u00e0 per l'ANC. Aveva 71 anni.\nMandela e de Klerk ottennero il Premio Nobel per la pace nel 1993. Mandela era gi\u00e0 stato in precedenza premiato col Premio Sakharov per la libert\u00e0 di pensiero nel 1988 e con il Premio Lenin per la pace nel 1990.\nDurante i suoi 27 anni di detenzione, Mandela lesse molti testi, poemi, poesie liriche, libri in lingua afrikaner (olandese) e inglese, lingua che nel corso della detenzione impar\u00f2 a perfezione conoscendo grammatica e parlato del gergo comune. In particolare, come spieg\u00f2 il presidente dopo l'elezione come capo-guida della Repubblica del Sudafrica, una poesia in inglese del poeta Britannico William Ernest Henley, del 1875, dal nome \"Invictus\", dal latino \"invitto\", o \"invincibile\" della raccolta \"Vita e Morte (Echi)\", pubblicata per la prima volta nel 1888 all'interno del libro \"Book of Verses\". Questa poesia per Mandela \u00e8 stata il principale stimolo del suo continuare la vita in prigione nell'arco di 27 lunghi anni.\nLa presidenza dell'African National Congress e del Sudafrica.\nMandela\u00a0fu\u00a0liberato\u00a0l'11 febbraio del 1990, giorno in cui tenne un memorabile discorso dal Municipio di Citt\u00e0 del Capo. Nonostante la dura oppressione e la lunga detenzione, rinunci\u00f2 a una strategia violenta e vendicativa in favore di un processo di riconciliazione e pacificazione.\nDivenuto libero cittadino e Presidente dell'ANC, Nelson Mandela concorse contro De Klerk per la nuova carica di presidente del Sudafrica e il 27 aprile 1994 vinse le prime elezioni democratiche, diventando il primo capo di stato di colore. De Klerk fu nominato vicepresidente. Come presidente (maggio 1994\u2013giugno 1999), Mandela presiedette la transizione dal vecchio regime basato sull'apartheid alla democrazia, guadagnandosi il rispetto mondiale per il suo sostegno alla riconciliazione nazionale e internazionale. Tale transizione fu portata avanti tramite l'istituzione, da parte dello stesso Mandela, di un tribunale speciale, la cosiddetta Commissione per la Verit\u00e0 e la Riconciliazione (Truth and Reconciliation Commission, TRC). Un ruolo particolare svolse Mandela nell'ispirare e consigliare i rappresentanti dello Sinn F\u00e9in irlandese, impegnati nelle trattative di pace con il governo britannico.\nAlcuni esponenti radicali furono delusi dalle mancate conquiste sociali durante il periodo del suo governo, nonch\u00e9 dall'incapacit\u00e0 del governo di dare risposte efficaci al dilagare dell'HIV/AIDS nel Paese. Questo nonostante l'ideazione, nel 1995, dell'ambizioso National AIDS Plan, secondo il quale tutti i ministeri erano chiamati a sviluppare programmi in base al proprio ambito di competenza e dove, per la prima volta, veniva stabilito che le persone affette da HIV/AIDS non dovevano patire alcuna forma di discriminazione. La mancanza di coordinamento, la decentralizzazione del potere e la frammentazione del sistema sanitario ereditato dall'apartheid resero per\u00f2 vano lo sforzo del governo Mandela e, nel 1996, il fallimento del Plan venne sancito anche dalle statistiche: il numero delle infezioni era addirittura raddoppiato, passando dal 7,6% al 14,2%.\nMandela stesso ammise, dopo il suo congedo, che forse aveva commesso qualche errore nel calcolare il possibile pericolo derivante dal diffondersi dell'AIDS.\nAnche la decisione di impegnare le truppe sudafricane per opporsi al golpe del 1998 in Lesotho fu una scelta controversa.\nIl 18 luglio 1998, giorno del suo ottantesimo compleanno, si spos\u00f2 (per la terza volta) con Graca Machel.\nIl ritiro dalla vita politica.\nDopo aver abbandonato la carica di presidente nel 1999, Nelson Mandela ha proseguito il suo impegno e la sua azione di sostegno alle organizzazioni per i diritti sociali, civili e umani. Ha ricevuto numerose onorificenze, incluso l'Order of St. John dalla Regina Elisabetta II e la Presidential Medal of Freedom da George W. Bush.\nMandela \u00e8 una delle due persone di origini non indiane (l'altra \u00e8 Madre Teresa) ad aver ottenuto il \"Bharat Ratna\", il pi\u00f9 alto riconoscimento civile indiano (nel 1990). A testimonianza della sua fama va ricordata la visita del 1998 in Canada, durante la quale allo Skydome di Toronto parl\u00f2 in una conferenza a 45.000 studenti che lo salutarono con intensi applausi. Nel 2001 ha ricevuto l'Ordine del Canada, primo straniero a ricevere la cittadinanza onoraria canadese.\nNel giugno 2004, all'et\u00e0 di ottantacinque anni, Mandela ha annunciato di volersi ritirare dalla vita politica e di voler passare il maggior tempo possibile con la sua famiglia, finch\u00e9 le condizioni di salute glielo avessero concesso. Ha comunque fatto un'eccezione nel luglio 2004 confermando il suo duraturo impegno nella lotta contro l'Aids recandosi a Bangkok per parlare alla XV conferenza internazionale sull'AIDS. Il 23 luglio 2004, con una cerimonia tenutasi a Orlando, Soweto, la citt\u00e0 di Johannesburg gli ha conferito la pi\u00f9 alta onorificenza cittadina, il \"Freedom of the City\", paragonabile alla consegna delle chiavi della citt\u00e0.\nIl 27 giugno 2008 a Londra, in Hyde Park, si \u00e8 svolto un grande concerto per ricordare i suoi novant'anni, il suo impegno nella lotta contro il razzismo e il suo contributo alla lotta contro l'AIDS. A sorpresa Nelson Mandela ha voluto essere presente al concerto, accolto da una straordinaria ovazione di circa 500\u00a0000 persone. Ai lati del palco campeggiava il numero 46664, il numero che era scritto sulla sua giubba durante la permanenza in carcere. Mandela ha pronunciato un breve discorso in cui ha ribadito le ragioni del suo impegno civile e politico, dopo aver ringraziato per la straordinaria manifestazione di affetto e di rispetto nei suoi confronti.\nIl 18 luglio 2009, giorno del suo novantunesimo compleanno, i grandi dello spettacolo, della politica e della cultura mondiale (tra cui Carla Bruni col marito Nicolas Sarkozy, Stevie Wonder, Aretha Franklin, Gloria Gaynor, l'italiano Zucchero Fornaciari, ecc.) gli hanno riservato al Radio City Music Hall di New York (USA) un fantasmagorico tributo chiamato \"Mandela Day\". Durante i mondiali di calcio in Sudafrica del 2010, da lui fortemente voluti, non ha potuto presiedere alla cerimonia di apertura a causa di un grave lutto in famiglia: la nipote tredicenne, infatti, ha perso la vita in un incidente automobilistico proprio alla vigilia della manifestazione; tuttavia ha presenziato, a sorpresa, alla cerimonia di chiusura, poco prima che le due squadre finaliste scendessero in campo.\nGli ultimi anni e la morte.\nIl 28 marzo 2013 viene ricoverato in un ospedale di Pretoria per una grave infezione polmonare, connessa ad una tubercolosi subita durante il periodo di prigionia; viene dimesso dopo pochi giorni, il 6 aprile 2013. Due mesi dopo, l'8 giugno 2013, viene nuovamente ricoverato in condizioni preoccupanti ma stabili.\nNella notte del 24 giugno 2013 le condizioni di Mandela si aggravano notevolmente, sempre in relazione alla grave infezione polmonare connessa alla vecchia tubercolosi. La mattina del 27 giugno, la famiglia viene convocata d'urgenza all'ospedale di Pretoria. La figlia maggiore, Makaziwe, ha parlato alla radio pubblica SABC, dichiarando: \"Non voglio mentire. Mio padre \u00e8 in uno stato molto critico. Pu\u00f2 accadere da un momento all'altro - ha annunciato la primogenita di Madiba -. Pap\u00e0 \u00e8 ancora tra noi, risponde al contatto. Dio sa quando sar\u00e0 il momento. Aspettiamo con lui, con pap\u00e0, che \u00e8 ancora con noi, aprendo gli occhi e reagendo quando viene toccato\". Il 4 luglio 2013 viene dichiarato in stato vegetativo permanente, ma la notizia viene successivamente smentita. Nelson Mandela \u00e8 morto il 5 dicembre 2013 nella sua casa a Johannesburg all'et\u00e0 di 95 anni; a dare per primo l'annuncio \u00e8 stato il Presidente del Sudafrica, Jacob Zuma, in diretta televisiva. Cinque giorni dopo, a Johannesburg, si \u00e8 tenuta una commemorazione pubblica alla quale hanno partecipato i maggiori leader mondiali insieme a migliaia di sudafricani. Alla sepoltura ha assistito solo un gruppo ristretto di 450 persone composto dai familiari, alcuni amici, capi ed ex capi di Stato, alti esponenti dell'African National Congress (il partito al governo di cui fu capo Mandela) e dell'Unione Africana, sacerdoti e 15 leader tribali.\nMandela \u00e8 stato sepolto nella tomba di famiglia presso il cimitero della cittadina di Qunu, dove ha passato l'infanzia. Il suo feretro \u00e8 stato avvolto dalla bandiera sudafricana. Al suo funerale scoppi\u00f2 uno scandalo a causa di un falso interprete della lingua dei segni sudafricana, che in realt\u00e0 soffriva di una patologia simile alla schizofrenia, il quale ad un'intervista afferm\u00f2 di parlare con gli angeli. Ci fu una causa tra l'associazione dei sordi (SADC) ed il sindacato degli interpreti della SASL contro di lui.\nVita privata.\nMandela si \u00e8 sposato tre volte. La prima moglie \u00e8 stata Evelyn Ntoko Mase dalla quale ha divorziato nel 1957 dopo quattordici anni di matrimonio e quattro figli, a causa di contrasti politici e religiosi. Il suo secondo matrimonio con Winnie Madikizela, che lo aveva sostenuto negli anni di carcerazione, \u00e8 terminato con una separazione nell'aprile 1992 e il definitivo divorzio nel marzo 1996, alimentato pure da forti contrasti politici; da lei ebbe altre due figlie. A ottant'anni Mandela ha poi sposato Gra\u00e7a Machel.\nConvinzioni religiose.\nMandela fu per tutta la vita un convinto cristiano, di confessione metodista. Sua madre, dopo la conversione al cristianesimo, fece battezzare il piccolo Madiba nella Chiesa metodista, e soprattutto lo iscrisse nelle scuole di questa chiesa: fu proprio la prima maestra a decidere che il nome Rolihlahla era troppo complicato e a ribattezzare il ragazzo con il nome, molto inglese, di Nelson. L'ingresso nella chiesa e nelle scuole metodiste sarebbe stato decisivo per tutta la vita di Mandela.\nRagazzo dotato, Mandela venne poi avviato alle scuole medie e superiori, sempre all'interno della Chiesa metodista. Mandela scrisse: \u00abVedevo che nella pratica tutte le conquiste degli africani sembravano realizzarsi attraverso il lavoro missionario della chiesa. [...] L'ambiente educativo delle scuole\nmissionarie \u2014 egli scrive \u2014 era molto pi\u00f9 aperto di quanto non lo fossero le scuole governative\u00bb. Le scuole metodiste erano allora rette da rigidi missionari anglosassoni, ma Nelson not\u00f2 che essi avevano comunque il coraggio di dare la parola a intellettuali antiimperialisti, e che pastori e professori neri avevano il coraggio di resistere ai dirigenti bianchi.\nMetodista era la sua terza moglie, Gra\u00e7a Machel, vedova del presidente del Mozambico: il rito evangelico di benedizione del matrimonio venne officiato dall'amico Desmond Tutu, vescovo anglicano, in presenza di amici induisti e musulmani."}
{"id": "2121532", "revid": "125891720", "url": "https://it.wikipedia.org/wiki?curid=2121532", "title": "Stai fermo l\u00ec", "text": "Stai fermo l\u00ec \u00e8 un brano della cantante Giusy Ferreri, contenuto nell'album \"Gaetana\" e prodotto da Tiziano Ferro.\n\u00c8 il secondo singolo estratto dal primo CD di inediti della cantante. \u00c8 stato confermato come nuovo singolo dalla stessa cantante nel corso della puntata del 30 dicembre 2008 di Scalo 76. Il lancio radiofonico \u00e8 avvenuto venerd\u00ec 16 gennaio 2009.\nVideoclip.\nIl video musicale di \"Stai fermo l\u00ec\" \u00e8 stato girato nella citt\u00e0 di Verona gioved\u00ec 15 gennaio ed \u00e8 stato reso disponibile a partire dal 2 febbraio 2009. Un'anteprima di qualche secondo del video \u00e8 stata mandata dal TG1 il 31 gennaio 2009. Il video del singolo \"Stai fermo l\u00ec\" \u00e8 stato trasmesso su MTV Italia l'8 febbraio 2009.\nNel video, diretto dal regista Gaetano Morbioli, Giusy Ferreri \u00e8 all'interno di un appartamento insieme ad un uomo, che impassibile, rimane seduto su un divano per tutta la durata del video. Inizialmente, mentre la Ferreri canta, gli oggetti nella stanza iniziano ad esplodere, in seguito la stanza si riempie di neve, ed infine un quadro raffigurante il mare viene distrutto inondando la stanza di acqua.\nMorbioli ha spiegato di essersi ispirato per la realizzazione del video al film horror \"1408\". L'enorme vasca d'acqua utilizzata nel video \u00e8 la stessa che si vede nel video di \"Alla mia et\u00e0\" di Tiziano Ferro, sempre diretto da Gaetano Morbioli."}
{"id": "2121539", "revid": "767487", "url": "https://it.wikipedia.org/wiki?curid=2121539", "title": "Doggie Julian", "text": "Carriera.\nFu un famoso allenatore nel basket universitario statunitense. Divenne leggendario per aver guidato il College Holy Cross al titolo NCAA del 1947. La sua squadra, in cui giocava Bob Cousy, prov\u00f2 a ripetersi nel 1948, ma perse in semifinale. Dopo i suoi successi universitari fu ingaggiato dai Boston Celtics, ma chiuse i due anni tra i professionisti con un bilancio negativo di 47 vinte e 81 perse. Ritorn\u00f2 al college basket, allenando il Dartmouth College dal 1950 al 1967 portandolo alla vittoria della Ivy League nel 1956, 1958 e nel 1959.\nJulian \u00e8 entrato nella Basketball Hall of Fame nel 1968."}
{"id": "2121540", "revid": "253269", "url": "https://it.wikipedia.org/wiki?curid=2121540", "title": "Jack Elam", "text": "Biografia.\nNato in Arizona, figlio di Millard Elam ed Alice Amelia Kerby, la madre mor\u00ec nel 1922. Successivamente, fu allevato da parenti in circostanze infelici. Nel 1930 torn\u00f2 a vivere con il padre, la sorella Mildred, e la loro matrigna, Flossie. Inizi\u00f2 facendo piccoli lavori, come la vendita di cotone. Quando era boy scout, colpito con una matita da un compagno, perse la vista all'occhio sinistro.\nElam si diplom\u00f2 alla \"Miami High School\" (Contea di Gila) e alla \"Phoenix Union High School\" (Contea di Maricopa) nel 1930. Frequent\u00f2 il \"Santa Monica College\" in California e successivamente divenne un contabile a Hollywood, ed ebbe tra i suoi clienti il produttore Samuel Goldwyn. Si spos\u00f2 due volte ed ebbe una figlia e due figli. Mor\u00ec per insufficienza cardiaca all'et\u00e0 di 82 anni."}
{"id": "2121541", "revid": "729019", "url": "https://it.wikipedia.org/wiki?curid=2121541", "title": "Pietro Cella", "text": "Biografia.\nNacque a Bardi in provincia di Parma il 9 aprile 1851, figlio di Giuseppe e Giuseppa Bardoli, si form\u00f2 nei collegi militari di Colorno e Racconigi. Arruolatosi come soldato semplice nel Regio Esercito, prest\u00f2 servizio nei distretti militari di Piacenza e Palermo, promosso dapprima caporale e poi sergente. \nAmmesso a frequentare la Regia Accademia Militare di Modena il 30 luglio 1877, dopo due anni ne esce come sottotenente di fanteria, ed entra in servizio presso il 37\u00ba Reggimento il 31 luglio 1879.\nChiese, ed ottenne, di essere trasferito nel Corpo degli Alpini, assegnato al 6\u00b0 Reggimento. Nel 1885 viene promosso tenente ed \u00e8 assegnato al 10\u00ba Battaglione del 4\u00ba Reggimento. Promosso capitano l'8 aprile 1888 ritorn\u00f2 al 6\u00ba Reggimento, e nel corso del 1895 part\u00ec volontario al seguito del Corpo di Spedizione Italiano in Eritrea. Giunto a Massaua a bordo del piroscafo \"Gottardo\" il 29 dicembre 1895, assunse il comando della 4\u00aa Compagnia del I Battaglione Alpini d'Africa assegnato al 5\u00ba Reggimento fanteria d'Africa al comando del colonnello Luigi Nava.\nA tappe forzate il reparto attravers\u00f2 la valle di Haddas arrivando sull'altipiano dell'Adigrat dove si ferm\u00f2 in attesa di ricevere ordini. Alle ore 11 del 1 marzo 1896, durante la battaglia di Adua, ricevette ordine di portare il reparto alle falde dell'Amba Raio, schierandosi a difesa di quelle posizioni perch\u00e9 gruppi di scioani, dopo aver rotto lo schieramento della colonna del generale Giuseppe Arimondi e occupato il colle di Erar\u00e0, e minacciavano di accerchiare i reparti italiani sulla sinistra.\nGiunto l'ordine di ritirata ne dispose l'attuazione, e nel tentativo di proteggere i superstiti delle Brigate Arimondi e Ellena combatt\u00e9 accanitamente fino a che non scomparve nella mischia trafitto da numerosi colpi. Il sacrificio degli uomini del 5\u00ba Reggimento permise al generale Oreste Baratieri, che aveva stabilito il proprio posto di comando sull'Amba Raio, e al suo Stato maggiore, di ripiegare su Adigrat, Adi Ugr\u00ec ed Adi Cai\u00e8. Fu insignito della Medaglia d'oro al valor militare alla memoria.\nIl suo corpo risulta seppellito presso il Monumento ai Caduti di Daragonat (Etiopia).\nRiconoscimenti.\nNel 2007 nella caserma di Schio a lui intitolata \u00e8 stata posta una lapide a ricordo\nDal mese di aprile 2012, presso la Fortezza di Bardi, a cura dell'Amministrazione Comunale, (Sindaco Giuseppe Conti), con il patrocinio dell'Associazione Nazionale Alpini Sezione di Parma e del Gruppo di Bardi, sono state aperte al pubblico \"5 Sale Alpine\" intitolate a Pietro Cella. Le sale contengono uniformi ed altro materiale fotografico e documentario della storia alpina dal 1872 al 1940. La terza sala \u00e8 dedicata all'eroe bardigiano e qui \u00e8 conservata anche la sua spada. L'esposizione \u00e8 curata dal collezionista Carlo Riccardi proprietario del materiale esposto."}
{"id": "2121544", "revid": "22475", "url": "https://it.wikipedia.org/wiki?curid=2121544", "title": "Codice Aubin", "text": "Il Codice Aubin \u00e8 una descrizione testuale ed iconografica della storia degli Aztechi, dalla partenza dall'Aztl\u00e1n, attraverso la conquista spagnola, al primo periodo coloniale spagnolo, fino al 1607. \u00c8 composto di 81 fogli, e la sua scrittura inizi\u00f2 probabilmente nel 1576. \u00c8 possibile che fra' Diego Dur\u00e1n ne supervision\u00f2 la preparazione, dato che fu pubblicato nel 1867 con il titolo di \"Historia de las Indias de Nueva-Espa\u00f1a y isles de Tierra Firme\", indicando Dur\u00e1n come autore.\nTra i vari argomenti descritti, il codice Aubin vanta una descrizione data dai nativi del massacro del tempio di Tenochtitl\u00e1n del 1520.\nViene spesso citato col nome alternativo di \"Manuscrito de 1576\", ed oggi \u00e8 conservato presso il British Museum di Londra. Una copia dell'originale si trova presso la biblioteca dell'universit\u00e0 di Princeton, all'interno della Robert Garrett Collection."}
{"id": "2121546", "revid": "729019", "url": "https://it.wikipedia.org/wiki?curid=2121546", "title": "Lo Zoo di 105 Compilation", "text": "Lo Zoo di 105 Compilation \u00e8 la prima compilation dell'omonimo programma radiofonico, pubblicata il 21 novembre 2008."}
{"id": "2121547", "revid": "380453", "url": "https://it.wikipedia.org/wiki?curid=2121547", "title": "Campionato spagnolo di pallavolo femminile", "text": "Il campionato spagnolo di pallavolo femminile \u00e8 un insieme di tornei pallavolistici per squadre di club spagnole, istituiti dalla Federazione pallavolistica della Spagna."}
{"id": "2121550", "revid": "339392", "url": "https://it.wikipedia.org/wiki?curid=2121550", "title": "Voenno-Morskoj flot SSSR", "text": ""}
{"id": "2121560", "revid": "446353", "url": "https://it.wikipedia.org/wiki?curid=2121560", "title": "Voenno-Morskoj flot Rossijskoj Federacii", "text": ""}
{"id": "2121570", "revid": "1305772", "url": "https://it.wikipedia.org/wiki?curid=2121570", "title": "Let It Snow! Let It Snow! Let It Snow!", "text": "Let It Snow! Let It Snow! Let It Snow!, \u00e8 una canzone natalizia scritta dal paroliere Sammy Cahn e dal compositore Jule Styne nel 1945 e originariamente interpretata da Vaughn Monroe.\nIl brano ottenne un notevole successo raggiungendo la prima posizione nella Billboard Hot 100 per cinque settimane ed \u00e8 stata in seguito reinterpretata innumerevoli volte da diversi artisti, divenendo un vero e proprio classico natalizio del XX secolo.\nCover.\nTra le prime cover del brano, nel 1950, \u00e8 stata quella di Frank Sinatra, seguita da quella di Bing Crosby nel 1956. Altra cover \u00e8 stata realizzata nel 1963 da Smokey Robinson insieme ai The Miracles per l'album \"Christmas with The Miracles\" di questi ultimi, mentre l'anno successivo \u00e8 stata registrata da Doris Day per il disco natalizio \"The Doris Day Christmas Album\". Nel 1965 \u00e8 stata invece ripresa da Andy Williams per il suo album \"Merry Christmas\". Tra le cover pi\u00f9 celebri \u00e8 invece quella del 1966, ad opera di Dean Martin, che ebbe un buon successo di vendite tornando in classifica in Regno Unito in occasione del Natale del 2007.\nIl brano \u00e8 stato ripreso da Jessica Simpson per il disco \"\" (2004) e l'anno successivo da Michael Bubl\u00e9, che ha riportato il brano in auge in gran parte dell'Europa.\nIn occasione del Natale del 2006, il brano \u00e8 stato inciso da Bette Midler insieme a Johnny Mathis, inserito nel disco di cover natalizie \"Cool Yule\" della Midler.\n\u00c8 stata inserita nell'album natalizio della cantante italiana Irene Grandi, \"Canzoni per Natale\", pubblicato nel novembre 2008. Nel 2009, il gruppo canoro Le sorelle Marinetti ha inciso una versione di Let it snow nell'album \"Note di Natale\" dando rilievo alle tonalit\u00e0 swing e jazz. Nel 2010 \u00e8 stato ripresa anche da Kylie Minogue e nel 2012 da Rod Stewart nel suo album Merry Christmas, Baby.\nIl pezzo \u00e8 stato inciso nel 2013 da Mina per il disco Christmas Song Book della cantante cremonese.\nIl brano \u00e8 stato inciso nel 2016 da Laura Pausini per il suo disco Laura Xmas uscito in pi\u00f9 di 60 paesi al mondo.\nIl brano \u00e8 stato inserito nell'album di Gwen Stefani You Make It Feel like Christmas del 2017.\nNel 2019, Liam Payne ha pubblicato una cover del brano.\nIl brano \u00e8 stato eseguito anche da CT-Bandland nel concerto natalizio in streaming nel 2020\nMedia.\n\u00c8 stata inserita come brano finale nella colonna sonora del film Trappola di cristallo (Die Hard) diretto da John McTiernan nel 1988 con Bruce Willis come protagonista. \u00c8 presente anche nella colonna sonora del sequel 58 minuti per morire (Die Harder) del 1990.\n\u00c8 stata inserita nella colonna sonora di Mamma, ho preso il morbillo.\n\u00c8 presente anche nel finale dell'ultimo film di Ficarra e Picone, \"L'ultimo Natale\""}
{"id": "2121572", "revid": "339392", "url": "https://it.wikipedia.org/wiki?curid=2121572", "title": "Marina Imperiale Russa", "text": ""}
{"id": "2121581", "revid": "333843", "url": "https://it.wikipedia.org/wiki?curid=2121581", "title": "Regno di Baviera", "text": "Il Regno di Baviera (in tedesco: \"K\u00f6nigreich Bayern\") fu uno Stato del centro Europa, esistito dal 1806 fino al 1918, guidato dalla dinastia reale bavarese dei Wittelsbach. L'elettore bavarese Massimiliano IV Giuseppe della casa di Wittelsbach diviene il primo re di Baviera col nome di Massimiliano I. La monarchia rimase ai Wittelsbach sino al 1918, anno della dissoluzione del regno. Gran parte dell'antico regno di Baviera corrisponde per confini all'attuale stato tedesco di Baviera.\nStoria.\nLa fondazione.\nIl 30 dicembre 1777 la linea bavarese dei Wittelsbach si estinse e la successione all'Elettorato di Baviera pass\u00f2 a Carlo Teodoro, elettore palatino. Dopo una separazione durata quattro secoli, il Palatinato ai quali vennero aggiunti anche i ducati J\u00fclich e Berg, vennero riuniti alla Baviera. Nel 1792 le armate rivoluzionarie francesi si scagliarono contro il Palatinato; nel 1795 i francesi, sotto il comando di Jean Victor Moreau, invasero la Baviera ed avanzarono verso Monaco, ponendo assedio a Ingolstadt e venendo accolti positivamente dalla popolazione. Carlo Teodoro, che nulla aveva fatto per prevenire questo attacco, and\u00f2 in esilio in Sassonia lasciando la reggenza ai membri del suo consiglio che raggiunsero l'armistizio dopo il pagamento di forti indennit\u00e0 (7 settembre 1796).\nDa una parte la Francia e dall'altra l'Austria avevano posto la Baviera in una pessima posizione. Prima della morte di Carlo Teodoro (16 febbraio 1799) gli austriaci occuparono nuovamente il paese in preparazione di una nuova guerra con la Francia. Massimiliano IV Giuseppe, il nuovo elettore, ebbe difficolt\u00e0 a succedere al trono. Grazie all'abilit\u00e0 del suo ministro Maximilian von Montgelas, la sua politica fu orientata a favorire l'Austria dal momento che il suo esercito si trovava indebolito e disorganizzato; il 2 dicembre 1800 le truppe bavaresi vennero coinvolte nella Battaglia di Hohenlinden dove gli austriaci vennero sconfitti e Moreau occup\u00f2 nuovamente Monaco. Col Trattato di Lun\u00e9ville (9 febbraio 1801) la Baviera perse il Palatinato e i ducati di Zweibr\u00fccken e J\u00fclich.\nIn questa visione dei fatti, Montgelas credette che la cosa pi\u00f9 giusta da fare fosse il cercare di allearsi con la Repubblica Francese, riuscendo a vincere la riluttanza iniziale di Massimiliano Giuseppe e concludendo una pace separata a Parigi: secondo il terzo articolo del trattato, il primo console Napoleone Bonaparte avrebbe restituito i territori ceduti alla Francia con il Trattato di Lun\u00e9ville.\nNel 1803, poi, con la mediatizzazione del Sacro Romano Impero, la Baviera ricevette i territori che erano stati dei vescovati di W\u00fcrzburg, Bamberga, Augusta e Frisinga, oltre a parte del Vescovato di Passavia, i territori di dodici abbazie e diciassette tra citt\u00e0 e villaggi. Montgelas ora aspirava a dare alla Baviera il rango di potenza di primo piano e persuase Napoleone a concedere alla Baviera il ruolo di guida nella Confederazione del Reno in cambio di un'alleanza con la Francia. Schierandosi con i francesi nell'ambito della terza guerra d'indipendenza, al termine della campagna, la Baviera ottenne anche i territori dell'ex vescovato di Eichst\u00e4tt, del margraviato di Burgau, della signoria di Vorarlberg, delle contee di Hohenems e K\u00f6nigsegg-Rothenfels, delle signorie di Argen e Tettnang, e della citt\u00e0 di Lindau coi suoi territori annessi. La Baviera ottenne anche W\u00fcrzburg nel 1803 in cambio della cessione del Tirolo all'Elettore di Salisburgo. La Baviera, secondo le nuove condizioni, avrebbe assunto il rango di Regno e Massimiliano sarebbe divenuto Massimiliano I di Baviera, oltre ad acconsentire il matrimonio tra sua figlia Augusta ed Eug\u00e8ne de Beauharnais, figlio adottivo del Bonaparte.\nIl Re continu\u00f2 ad esercitare il compito di principe-elettore sin quando la Baviera non lasci\u00f2 l'Impero (1\u00ba agosto 1806). Il 15 marzo 1806 egli cedette il Ducato di Berg a Napoleone. Il nuovo regno incontr\u00f2 molti cambiamenti dalla sua creazione, soprattutto nei rapporti con la Francia napoleonica, in particolare dovendo cambiare la propria costituzione per porla in accordo con quella francese. Il regno fu inoltre in guerra con l'Austria nel 1808 e dal 1810 alla fine del 1813, perdendo i territori di W\u00fcrttemberg, Italia e poi Austria. L'8 ottobre 1813 Il regno di Baviera sottoscrisse con l'Impero austriaco a Ried im Innkreis il trattato di Ried, con il quale s'impegnava ad uscire dalla Confederazione del Reno, a rompere l'alleanza con l'Impero francese ed a dichiarargli guerra.\nCon la sconfitta di Napoleone nel 1814, la Baviera venne ricompensata delle proprie perdite ricevendo i territori del Granducato di W\u00fcrzburg, dell'Arcivescovato di Magonza (Aschaffenburg), parti del Granducato d'Assia, e nel 1816, la regione del Palatinato renano dalla Francia.\nTra il 1799 ed il 1817 il primo ministro fu il conte Montgelas che port\u00f2 alla fondazione del vero Stato bavarese. Il 1\u00ba febbraio 1817, Montgelas si dimise e la Baviera entr\u00f2 in una nuova era di riforme costituzionali.\nLa costituzione.\nIl 26 maggio 1818 il regno di Baviera proclam\u00f2 la propria costituzione. Il parlamento venne composto di due case, un'alta comprendente l'aristocrazia e la nobilt\u00e0 terriera, gli ufficiali e le nomine dirette della corona, mentre l'altra avrebbe compreso i rappresentanti della piccola nobilt\u00e0 terriera, dei villaggi e delle citt\u00e0. I diritti dei protestanti vennero salvaguardati anche nella costituzione con articoli che supportavano l'eguaglianza tra le religioni, malgrado il supporto dei cattolici pi\u00f9 intransigenti. Lo stato si trovava ancora sommariamente in bilico tra le potenze di Prussia e Austria ma l'ascesa di Ludovico I nel 1825 a seguito della morte di Massimiliano cambi\u00f2 radicalmente la situazione.\nLudovico I, Massimiliano II e le rivoluzioni.\nNel 1825, Ludovico I ascese al trono di Baviera e sotto il suo governo fiorirono le arti essendo egli un personalissimo amante dell'architettura neoclassica per la quale profuse grandi fondi. Ludovico increment\u00f2 la pace nel regno attraverso l'industrializzazione dei propri domini. In campo di politica internazionale egli support\u00f2 largamente i greci nella loro guerra d'indipendenza ed il suo figlio secondogenito, Ottone venne eletto primo re di Grecia nel 1832. Generalmente le riforme di Ludovico I furono liberali ed orientate alla riforma. Ad ogni modo, dopo le rivoluzioni del 1830 Ludovico vide il suo trono in pericolo ed ebbe una reazione conservatrice. Nel 1837 i cattolici supportarono il movimento degli ultramontani che presero il potere nel parlamento bavarese ed iniziarono una riforma radicale della costituzione che per prima cosa rimosse i diritti garantiti ai protestanti, rafforz\u00f2 la censura e proib\u00ec la libera discussione politica. Questo \"regime\" ebbe breve vita ad ogni modo.\nA seguito delle rivoluzioni del 1848 la bassa popolarit\u00e0 di Ludovico lo spinse ad abdicare al trono per evitare un potenziale colpo di Stato e permise a suo figlio Massimiliano II di divenire re di Baviera. Massimiliano II rispondeva ai desideri del popolo ed era propenso anche alla visione di uno stato tedesco unito. Massimiliano si pose l'Austria come alleata contro la Prussia che stava anelando alla corona imperiale tedesca. Questa opposizione non giov\u00f2 al suo rapporto con la popolazione, ancora memore dei contrasti con la vicina Austria, ma alla fine la Prussia declin\u00f2 l'offerta della corona imperiale tedesca e la Baviera rimase alleata all'Impero Austriaco.\nDopo il fallimento dell'Assemblea di Francoforte, Prussia e Austria continuarono a dibattere sul diritto di ciascuna di governare la Germania. La disputa tra Austria e l'elettorato di Assia-Kassel venne usato dall'Austria ed i suoi alleati (tra cui la Baviera) per promuovere l'isolamento della Prussia negli affari politici della Germania. Questo insulto diplomatico port\u00f2 alla guerra contro l'Assia-Kassel nel 1850 anche se l'intervento prussiano nello scontro pose un compromesso sulla leadership tedesca. L'evento, conosciuto come la \"Umiliazione di Olm\u00fctz\", port\u00f2 al rafforzamento dell'alleanza bavarese contro la prepotenza prussiana e come risultato l'opposizione della Confederazione Germanica alla Baviera ed all'Austria.\nLa guerra austro-prussiana.\nNel 1864, Massimiliano II mor\u00ec ed il suo primogenito appena diciottenne Ludovico II divenne re di Baviera, scalando le tensioni tra Austria e Prussia. Il primo ministro prussiano Otto von Bismarck, riconoscendo le doti del nuovo monarca, tent\u00f2 di convincere la Baviera a mantenere la neutralit\u00e0 nella questione austro-prussiana. Ludovico II si rifiut\u00f2 per\u00f2 di seguire la linea di Bismarck e mantenne la propria alleanza con l'Imperatore Francesco Giuseppe. Nel 1866 scoppi\u00f2 violentemente la Guerra austro-prussiana e l'Austria ebbe la peggio nella Battaglia di K\u00f6niggr\u00e4tz; umiliato e sconfitto l'Impero Austriaco venne costretto a cedere il controllo della sua sfera d'influenza sulla Germania e la stessa Baviera dovette accettare il progressivo slittamento di governo verso la sfera prussiana.\nLudovico II di Baviera e l'Impero tedesco.\nCon la sconfitta dell'Austria nella guerra austro-prussiana, il re di Prussia era ormai in procinto di proclamare l'Impero di Germania. La Baviera progressivamente cambi\u00f2 il proprio orientamento a favore della Prussia soprattutto dopo che l'Imperatore Napoleone III di Francia, salito da poco al potere, cominci\u00f2 a parlare di \"compensazione\" per le perdite avvenute nel 1814 durante il primo impero francese che avevano comportato la cessione della regione del Palatinato al Regno di Baviera. Nel 1870, dunque, Ludovico II di Baviera si alle\u00f2 con la Prussia contro la Francia ed aiut\u00f2 la Prussia ad unificare la Germania. Contemporaneamente, la Baviera increment\u00f2 il proprio potere politico ed i commerci con le nazioni della Germania settentrionale e quando la guerra franco-prussiana scoppi\u00f2 nel 1870, l'esercito bavarese vi prese parte sotto il comando prussiano.\nCon la sconfitta della Francia, Ludovico II di Baviera propose al re di Prussia Guglielmo I di essere proclamato imperatore dell'Impero tedesco, fatto che avvenne nel 1871 a Versailles, ancora occupata dalle truppe prussiane. Il nuovo impero riusc\u00ec ad annettere anche le province secolarmente contese tra Francia e Germania, ovvero l'Alsazia e la Lorena, riuscendo cos\u00ec a dar vita al disegno di Ludovico II di Baviera di spostare il confine dell'Impero il pi\u00f9 lontano possibile dal Palatinato e quindi dalla Baviera.\nLa Baviera nel nuovo impero, ad ogni modo, grazie ad una delegazione guidata da conte Otto von Bray-Steinburg si preoccup\u00f2 innanzitutto di far mantenere lo status regale al proprio stato, conservando un proprio corpo diplomatico ed un proprio esercito che sarebbe passato al comando prussiano solo in caso di guerra. Il problema maggiore era rappresentato dall'opera di persecuzione dei cattolici che Bismarck portava avanti nella sua \"Kulturkampf\", fatto che frustrava fortemente gli Stati cattolici che avevano aderito all'Impero.\nDopo l'unificazione della Baviera alla Germania, Ludovico II di Baviera inizi\u00f2 ad occuparsi sempre meno degli affari di Stato per dare vita a molti dei suoi sogni artistici, tra cui la costruzione di numerosi castelli dai toni fantastici, come quelli di Herrechiemsee e di Linderhof, ma dei quali il pi\u00f9 famoso resta indubbiamente il Castello di Neuschwanstein. Anche se Ludovico II di Baviera utilizzava prevalentemente i suoi fondi personali per questi progetti, le spese imponenti lo misero pesantemente in debito, il che lo pose in cattiva luce presso la classe dirigente, mentre il popolo continu\u00f2 a sentirsi legato al monarca che tutt'oggi viene soprannominato \"der M\u00e4rchenk\u00f6nig\" ossia 'Re delle fiabe.'\nNel giugno 1886, la crisi scoppi\u00f2: il 10 giugno i ministri del governo di Baviera deposero il Re dichiarandolo pazzo, senza che questi fosse mai stato visitato, e il 12 dello stesso mese lo affidarono ad una commissione medica. Il corpo del sovrano venne trovato il giorno successivo annegato nel Lago di Starnberg, insieme a quello del suo medico von Gudden, fatto che diede adito a molte teorie di cospirazione.\nLa reggenza.\nLa corona pass\u00f2 dapprima al fratello di Ludovico II, Ottone di Baviera, il quale per\u00f2 non era sano di mente, in misura molto maggiore rispetto alle presunte turbe che avevano portato alla deposizione del fratello, e come tale i diritti vennero ceduti allo zio dei due fratelli, il principe Luitpold di Baviera, che oper\u00f2 come reggente della corona. Paradossalmente, il regno di Ottone fu il pi\u00f9 lungo della storia del Regno, anche se \u00e8 in dubbio che egli abbia mai realizzato di essere asceso al trono.\nDurante la reggenza del principe Luitpold (1886-1912), le relazioni tra Prussia e Baviera rimasero perlopi\u00f9 fredde per questioni religiose e per la volont\u00e0 di dominio assoluto dei prussiani in Germania e la protesta si acu\u00ec ancora maggiormente nel 1900 quando i bavaresi si rifiutarono di elevare la bandiera imperiale nei loro territori, mantenendo solo quella nazionale bavarese. Nel 1912, Luitpold mor\u00ec e suo figlio Ludovico venne nominato reggente del regno di Baviera. L'anno successivo, Ludovico venne proclamato monarca col nome di Ludovico III.\nLa prima guerra mondiale e la fine del regno.\nNel 1914 scoppi\u00f2 la prima guerra mondiale, conflitto nel quale Germania e Impero austro-ungarico si trovavano ad essere alleate, mentre Francia, Russia e Regno Unito si schierarono contro di loro. Inizialmente la Baviera si trov\u00f2 entusiasta ad aderire al conflitto nella speranza di fortificare le proprie posizioni e perch\u00e9 per una volta si combatteva una guerra ove Germania e Austria erano unite. Ludovico III aveva anche richiesto all'Imperatore che in caso di vittoria la Baviera potesse annettere l'Alsazia, la Lorena ed il Belgio (di modo da avere un accesso al mare e sviluppare quindi anche una flotta che potesse controbilanciare il potere della Prussia), proposta che per\u00f2 venne accettata solo in parte in caso di vittoria.\nA causa della guerra, per\u00f2, nel 1917 la situazione in Germania peggior\u00f2 gradualmente ed il primo ministro bavarese, Georg von Hertling divenne primo ministro in Prussia e Otto von Dandl divenne primo ministro in Baviera. Accusato di assoluta e cieca fedelt\u00e0 all'Imperatore anche mentre lo scontro volgeva al disastro, Ludovico III vide peggiorare di molto la propria popolarit\u00e0 in Baviera. Nel 1918 egli tent\u00f2 di negoziare una pace separata con gli alleati ma le trattative fallirono. Nel novembre 1918 Guglielmo II di Germania abdic\u00f2 al trono e Ludovico III, assieme a tutti gli altri monarchi tedeschi, dovette fare lo stesso poco dopo, causando la fine del regno di Baviera.\nGeografia, regioni amministrative e popolazione.\nQuando Napoleone abol\u00ec il Sacro Romano Impero e la Baviera divenne un regno indipendente nel 1806, la sua area fu praticamente duplicata. Il Tirolo (1805\u20131815) ed il Salisburghese (1810\u20131815) vennero temporaneamente uniti alla Baviera per poi essere uniti all'Austria definitivamente. In cambio, la Baviera ottenne il Palatinato e la Franconia nel 1815 che vennero strappati alla Francia.\nIl Regno di Baviera venne diviso dal 1837 in 8 regioni amministrative chiamate \"Regierungsbezirke\".\nLe regioni presero essenzialmente i loro nomi dai principali fiumi che vi scorrevano, mantenendo la situazione tale sino a quando nel Ludovico I non volle reintrodurre i vecchi nomi di \"Alta Baviera\", \"Bassa Baviera\", \"Franconia\", \"Svevia\", \"Alto Palatinato\" e \"Palatinato\". Egli cambi\u00f2 anche i suoi titoli regali in \"Ludovico, Re di Baviera, Duca di Franconia, Duca di Svevia e Conte Palatino del Reno\", titoli che vennero mantenuti anche dai suoi successori.\nDopo la guerra austro-prussiana, la Baviera venne costretta a cedere alla Prussia alcuni distretti della Bassa Franconia."}
{"id": "2121585", "revid": "125665146", "url": "https://it.wikipedia.org/wiki?curid=2121585", "title": "D.J. Augustin", "text": "Ha giocato come guardia tiratrice per i Longhorns della University of Texas dal 2006 al 2008. \u00c8 stato selezionato dai Charlotte Bobcats come nona scelta assoluta al draft NBA 2008.\nCarriera.\nPrimi anni.\nAugustin \u00e8 nato a New Orleans, Louisiana. La sua famiglia \u00e8 stata costretta a lasciare la citt\u00e0 nel 2005 a causa dell'uragano Katrina. Ha giocato il suo ultimo anno alla Hightower High School a Missouri City (Texas) tuttavia si \u00e8 diplomato alla Brother Martin High School di New Orleans ed ha partecipato alla cerimonia finale con i suoi compagni di classe della Hightower il 28 maggio 2006, al Toyota Center di Houston, Texas. Frequentando la Brother Martin, Augustin ha guidato la squadra alla vittoria di due campionati regionali.\nAlla Hightower ha esaltato i tifosi con i suoi passaggi al millimetro e con precisi tiri. La sua prima partita negli Hurricanes \u00e8 stata contro la Madison High School e Augustin ha quasi fatto registrare una tripla doppia di fronte a un palazzetto stracolmo e alla presenza delle telecamere delle TV; ha realizzato 29 punti, 8 rimbalzi e 14 assist, portando la sua squadra alla vittoria per 83-59. Hightower ha raggiunto il terzo round dei playoff, nel quale \u00e8 stata eliminata, terminando la stagione con un record di 26-4. Augustin ha vinto numerosi titoli dopo quella stagione ed \u00e8 stato nominato MVP del distretto 20-5A, Houston Chronicle Player of the Year, \u00e8 entrato nel primo quintetto all-Greater Houston e nel primo quintetto all-state. Augustin ha terminato la sua carriera nella high school con la nomina di McDonald's All-American e ha iniziato come guardia tiratrice nella compagine del West contro Kevin Durant, che sarebbe stato poi suo compagno di squadra alla University of Texas.\nCollege - Matricola.\nAugustin \u00e8 stata una delle sette matricole che si sono unite ai Longhorns nella stagione 2006-07. \u00c8 partito titolare in tutte le 35 partite della stagione, registrando medie di 14,4 punti e 6,7 assist a partita. \u00c8 stato nominato sia nel secondo quintetto All-Big 12 sia nel primo quintetto Big 12 All-Rookie da parte degli allenatori e della Associated Press.\nAugustin ha avuto la possibilit\u00e0 di partecipare al draft NBA 2007 con Kevin Durant, ma ha deciso di rimanere ancora per un po' di tempo con i Longhorns.\nCollege - Secondo anno.\nAugustin, insieme al giocatore dei Texas A&amp;M Aggies, Joseph Jones, \u00e8 stato ritratto nella copertina del numero del 15 novembre 2007 di Sports Illustrated. Nell'autunno del 2007 ha portato il suo rating GPA da 3,64 a 4,0. Il 27 febbraio 2008 \u00e8 stato nominato nel primo quintetto Academic All-America dal College Sports Information Directors Of America. In questo modo \u00e8 diventato il secondo giocatore dei Texas Longhorns dopo Jim Krivacs a ricevere tale onore. Augustin \u00e8 stato nominato nominato nel primo quintetto USBWA All-America.\nIl 3 aprile 2008, il Naismith Memorial Basketball Hall of Fame gli ha conferito il Bob Cousy Award.\nIl 23 aprile 2008 ha dichiarato che avrebbe partecipato al draft. Il 3 giugno, con l'ingaggio di un agente, ha definitivamente dato addio alla NCAA.\nNBA.\nAugustin \u00e8 stato selezionato dagli Charlotte Bobcats al draft NBA 2008. L'8 luglio 2008 ha firmato un contratto triennale da 3,8 milioni di dollari complessivi, con opzione per il 4\u00ba anno (poi esercitata).\nAlla scadenza decide di cambiare squadra: il 13 luglio 2012 firma con gli Indiana Pacers un contratto annuale da 3,5 milioni di dollari.\nCirca un anno dopo, il 22 luglio 2013, firma per i Toronto Raptors. Il 9 dicembre, dopo sole 10 partite giocate, viene tagliato. Pochi giorni dopo, il 13 dicembre, trova un nuovo ingaggio da parte dei Chicago Bulls.\nIl 14 luglio 2014 firma un contratto biennale a 6 milioni di dollari con i Detroit Pistons.\nIl 19 febbraio 2015, viene acquistato dagli Oklahoma City Thunder."}
{"id": "2121586", "revid": "1776051", "url": "https://it.wikipedia.org/wiki?curid=2121586", "title": "Buna (Kenya)", "text": "Buna \u00e8 un villaggio del Kenya situato nella contea di Wajir ed \u00e8 abitato da un centinaio di persone. Venne conquistato dalle truppe italiane nel 1940 durante la campagna d'Africa Orientale (seconda guerra mondiale) (occupazione italiana di Moyale e Buna, 15 luglio 1940 - 24 febbraio 1941). Questa localit\u00e0, a un centinaio di chilometri dal confine con l'allora Africa Orientale Italiana, segn\u00f2 la punta massima della penetrazione italiana nel Kenya. Si affaccia sul fiume Lak Bor, nella parte nord-orientale del Paese."}
{"id": "2121588", "revid": "93556", "url": "https://it.wikipedia.org/wiki?curid=2121588", "title": "Desanka Maksimovi\u0107", "text": "Biografia.\nNacque a Rabrovica, vicino a Valjevo, primogenita di Mihailo, un insegnante, e Draginja. Subito dopo la sua nascita, il padre venne trasferito, e con lui la famiglia, a Brankovina, dove Desanka trascorse l'infanzia.\nSuccessivamente consegu\u00ec il diploma di scuola superiore a Valjevo e la Laurea presso la facolt\u00e0 di Filosofia dell'Universit\u00e0 di Belgrado.\nNel 1933 spos\u00f2 Sergij Slastikov, ma non ebbero figli.\nDal 1923 al 1953, Desanka fu professoressa di lingua serba presso diverse scuole. Inizialmente fu insegnante al ginnasio di Obrenovac, poi si trasfer\u00ec al Terzo Ginnasio Femminile di Belgrado. Infine, venne trasferita alla scuola per insegnanti di Ragusa di Dalmazia, dove trascorse un anno. Dopo tale esperienza, lavor\u00f2 al Primo Ginnasio Femminile di Belgrado. Una delle sue migliori studentesse fu Mira Ale\u010dkovi\u0107, che a sua volta divenne una poetessa e un'amica intima di Desanka Maksimovi\u0107.\nQuando la Maksimovi\u0107 venne a sapere dell'episodio dei soldati tedeschi che spararono sui bambini della scuola elementare a Kragujevac, scrisse \u201cKrvava Bajka\u201d (\u201cLeggenda di sangue\u201d o, pi\u00f9 letteralmente, \u201cUna favola sanguinaria\u201d), una poesia che parla del terrore inflitto dall'esercito tedesco durante la Seconda guerra mondiale. La poesia non venne pubblicata fino alla fine della guerra. Dopo la guerra divenne una poesia che si trovava in tutti i testi di scuola, in tutte le antologie e che era stata recitata infinite volte, esibita in tutte le occasioni celebrative, in tutte le manifestazioni e feste scolastiche.\nViaggi\u00f2 lungo la Iugoslavia e strinse amicizie con scrittori e poeti del calibro di Milo\u0161 Crnjanski, Ivo Andri\u0107, Gustav Krklec, Isidora Sekuli\u0107 e Branko \u0106opi\u0107.\nDesanka vinse un considerevole numero di premi letterari, fra cui Vuk Award, Njego\u0161 Award (1984) e AVNOJ Award. Venne eletta cittadina onoraria di Valjevo.\nNel 1985 venne ricostruita la scuola elementare di Brankovina, dove inizi\u00f2 la propria istruzione. Fu in questa scuola che il padre svolgeva il suo lavoro di insegnante. Le persone del luogo la chiamavano \u201cLa scuola di Desanka\u201d e oggi questo \u00e8 il suo nome ufficiale.\nQuando era ancora viva, venne eretta in suo onore una statua a Valjevo, sebbene lei fosse contraria.\nPer via del valore immortale della sua poesia, Desanka Maksimovi\u0107 venne eletta, il 17 dicembre 1959, membro associato dell'Accademia Serba delle Scienze e delle Arti, e il 16 dicembre 1965 ne divenne membro regolare.\nDesanka Maksimovi\u0107 mor\u00ec l'11 febbraio 1993 a Belgrado, all'et\u00e0 di 95 anni.\nFu seppellita a Brankovina, dove era cresciuta.\nDopo la sua morte venne fondata la Fondazione Desanka Maksimovi\u0107, che oggi organizza il premio a lei intitolato.\nStile.\nLa sua poetica parla di amore e patriottismo; \u00e8 piena di entusiasmo e giovent\u00f9, pur restando seria e razionale. Si dice che la lingua serba sia cantata al meglio nelle poesie di Desanka Maksimovi\u0107.\nTra le sue opere migliori ricordiamo: \u201cAnticipazione\u201d (\"\u041f\u0440\u0435\u0434\u043e\u0441\u0435\u045b\u0430\u045a\u0435\"), \"Tremito\" (\"\u0421\u0442\u0440\u0435\u043f\u045a\u0430\"), \"Poesia di Primavera\" (\"\u041f\u0440\u043e\u043b\u0435\u045b\u043d\u0430 \u043f\u0435\u0441\u043c\u0430\"), \"Attenzione\" (\"\u041e\u043f\u043e\u043c\u0435\u043d\u0430\"), \"Nella tempesta\" (\"\u041d\u0430 \u0431\u0443\u0440\u0438\"), \"Cerco grazia\" (\"\u0422\u0440\u0430\u0436\u0438\u043c \u043f\u043e\u043c\u0438\u043b\u043e\u0432\u0430\u045a\u0435\"), \"Il prato condiviso\" (\"\u041f\u043e\u043a\u043e\u0448\u0435\u043d\u0430 \u043b\u0438\u0432\u0430\u0434\u0430\")."}
{"id": "2121590", "revid": "527219", "url": "https://it.wikipedia.org/wiki?curid=2121590", "title": "Pietro Napoleone Bonaparte", "text": "Personaggio turbolento ed instabile, partecip\u00f2 ai moti rivoluzionari contro Austria e Stati pontifici del 1831. Evaso dal carcere, si trasfer\u00ec negli Stati Uniti d'America e poi in Colombia, ove combatt\u00e9 sotto il generale Santander, rientrando poi in Italia, nella casa di famiglia a Canino. Condannato a morte per l'uccisione di un gendarme e poi graziato con espulsione, torn\u00f2 a New York, ma fu presto espulso per aver ucciso un passante durante una lite. Quindi rientr\u00f2 in Europa, nell'isola di Corf\u00f9, dalla quale dovette fuggire a causa di una violenta rissa. Stabilitosi in Belgio, stette quieto per una decina d'anni.\nNel 1848 rientr\u00f2 in Francia, ove fu eletto all'Assemblea Costituente in rappresentanza della Corsica. Arruolatosi nella Legione Straniera, combatt\u00e9 in Algeria ma lasci\u00f2 arbitrariamente la divisa per rientrare a Parigi. Visse cos\u00ec una vita disordinata fino al 1870, quando uccise con un colpo di pistola il giornalista Victor Noir. Nonostante l'assoluzione per legittima difesa, dovette abbandonare la Francia a seguito della perdita della protezione del cugino imperatore, sconfitto dai prussiani quello stesso anno e costretto all'esilio. Trasferitosi in Belgio, rientr\u00f2 in Francia nel 1877 e vi mor\u00ec.\nBiografia.\nLa prima giovinezza e le peripezie nei due mondi.\nPietro nacque poco dopo che al padre era stato conferito da papa Pio VII il titolo di principe romano di Canino. Ragazzo di difficile controllo, poco equilibrato ed attaccabrighe, fece studi mediocri presso i gesuiti di Urbino. Egli fu fortemente scosso dalla morte del fratello Paolo Maria (1808-1827), ufficiale della marina britannica, e da quello della sorella Giovanna, marchesa Honorati, (1807-1829).\nPartecip\u00f2 nel 1831, insieme ai cugini Luigi Bonaparte II (1804-1831) e Luigi Napoleone (1808-1873) all'insurrezione della Romagna. Catturato dai gendarmi pontifici, evase e cerc\u00f2 di unirsi ai suoi amici rivoluzionari toscani ma nel gennaio del 1832 dovette fuggire negli Stati Uniti, ove trov\u00f2 alloggio presso lo zio Giuseppe Bonaparte (1768-1844) a Point-Breeze. Si rec\u00f2 quindi in Colombia a combattere sotto il comando del generale Santander, ma, ammalatosi, ritorn\u00f2 in Italia, venne arrestato e rinchiuso a Castel Sant'Angelo.\nLiberato, fu nuovamente arrestato come sospetto carbonaro (Canino, 3 maggio 1836): opponendosi all'arresto, uccise il capo dei gendarmi e venne a sua volta ferito. Condannato alla pena capitale, papa Gregorio XVI mut\u00f2 la pena nell'espulsione ed negli torn\u00f2 negli Stati Uniti, ove ritrov\u00f2 il cugino Luigi Napoleone con il quale si azzuff\u00f2 in una strada di New York, uccidendo un passante. Espulso dagli Stati Uniti, torn\u00f2 in Europa e si trasfer\u00ec a Corf\u00f9, da dove fu costretto a fuggire dopo uno scambio di fucilate con alcuni albanesi.\nDal 1838 al 1848 visse con la sua amante, Rose Hesnard, alla \"Ferme de Mohimont\", a Daverdisse, nelle Ardenne del Belgio, senza dare particolare segno di s\u00e9.\nIl rientro in Francia.\nNel 1848 rientr\u00f2 precipitosamente in Francia, poi in Corsica, ove fu eletto deputato all'Assemblea Costituente della Seconda Repubblica. Tuttavia, poco interessato alla politica, e costretto ad allontanarsi da Parigi a causa di un violento alterco con il deputato Gastier, chiese l'arruolamento nell'esercito come comandante di battaglione, sostenendo di aver gi\u00e0 combattuto con quel grado in Colombia. Fu quindi arruolato nella Legione Straniera e combatt\u00e9 valorosamente in Algeria, partecipando all'assedio di Zaatcha finch\u00e9, cinque giorni dopo, decise, senza autorizzazione dei superiori, di lasciare il corpo militare e rientrare a Parigi. Non sub\u00ec per questo provvedimenti, grazie al fatto di essere cugino del principe-presidente (Napoleone III), salvo che la destituzione dal grado (19 dicembre 1849). Tuttavia non riusc\u00ec ad ottenere dal cugino imperatore la posizione di console da lui richiesta. Nel 1853 il cugino Napoleone III confer\u00ec a Pietro il titolo nobiliare di Principe.\nNel 1852 mor\u00ec l'amante Rose Hesnard e Pietro conobbe subito dopo la figlia di un operaio di fonderia parigino, El\u00e9onore-Justine Ruffin (1831-1905), che egli soprannomin\u00f2 \"Nina\", e con la quale and\u00f2 a vivere in Corsica alla Grotta Niella, vicino a Calvi. Qui la coppia incontr\u00f2 un vecchio precettore di Pietro, l'abate Casanova, che accett\u00f2 di benedirne l'unione, senza effetti civili. L\u00e0 Nina diede alla luce un figlio e, dopo un trasloco a Calenzana, persuase Pietro a ritornare nel continente ove Nina partor\u00ec una figlia, nell'antica abbazia belga di Orval, dopo di che tutta la famiglia si trasfer\u00ec a Parigi.\nIl 2 ottobre 1867 il sindaco belga di Lacuisine, nella villa \"des Epioux\", spos\u00f2 civilmente la coppia ma la pratica fu talmente mal condotta che il cugino Napoleone III si rifiut\u00f2 di far riconoscere il matrimonio in Francia, vietando inoltre a Pietro l'uso del suo secondo nome, Napoleone.\nIl caso Victor Noir.\nIl 10 gennaio 1870 Pietro uccise a revolverate un giornalista, redattore del quotidiano \"La Marseillaise\", Victor Noir, recatosi a casa di Pietro con un collega, che Pietro aveva scambiato per l'inviato di Henri Rochefort, un nobile da lui poco tempo prima sfidato a duello. Mentre Pietro era in carcere alla Conciergerie, gli amici del defunto inscenarono manifestazioni anti-bonapartiste che ebbero il loro culmine durante i funerali dell'ucciso, svoltisi il 12 gennaio a Neuilly. Presenziarono allora 100.000 persone con il Rochefort in testa. Si ebbe un tentativo di marcia su Parigi da parte di esponenti del movimento operaio e le autorit\u00e0, con l'avallo di Napoleone III, disposero uno sbarramento militare contro tale eventualit\u00e0.\nIl 21 marzo 1870 si riun\u00ec l'Alta Corte di Giustizia, unico tribunale abilitato a giudicare un membro della famiglia dell'Imperatore. A Pietro fu riconosciuta la legittima difesa, ma fu comunque condannato a corrispondere una pensione ai genitori di Salmon ed a pagare le spese processuali. Napoleone III scrisse al cugino invitandolo a lasciare la Francia, ma Pietro non se ne diede per inteso.\nIl ritorno in Belgio: matrimonio e separazione.\nCon la caduta del II impero e l'esilio di Napoleone III (1870), a Pietro venne meno la potente protezione; la sua casa di Parigi fu incendiata dai comunardi ed egli, con la famiglia, fece ritorno in Belgio nella casa di Epioux. Il 14 novembre 1871 fu celebrato presso il consolato francese di Bruxelles, questa volta con formalit\u00e0 ineccepibili, il matrimonio fra Pietro e la convivente El\u00e9onore-Justine Ruffin, cos\u00ec come fu sistemata la situazione giuridica dei figli. Dopo di che la moglie El\u00e9onore si trasfer\u00ec a Londra ove apr\u00ec un negozio di alta moda, ma dopo non molto rientr\u00f2 a Parigi per occuparsi definitivamente dell'educazione dei figli, fino al momento trascurata.\nPietro, sofferente di diabete e d'idropisia, si trov\u00f2 un'altra amante, certa Adele Dideriche, dalla quale ebbe nel 1873 un figlio, deceduto poi in tenera et\u00e0. Seguendo l'esempio dei genitori, si mise a scrivere versi dilettanteschi ma la sua situazione economica era ormai divenuta precaria, costringendolo a sollecitare la generosit\u00e0 dei nipoti e, nel 1877, chiese di poter rientrare in Francia. Accontentato, si stabil\u00ec a Versailles ove mor\u00ec. La sua salma fu inumata al Cimeti\u00e8re des Gonards, Liberi Muratori del Grande Oriente-Loggia Bonaparte di Parigi.\nDiscendenza.\nDalla convivente e poi moglie, El\u00e9onore-Justine Ruffin, Pietro Bonaparte ebbe due figli:"}
{"id": "2121601", "revid": "725642", "url": "https://it.wikipedia.org/wiki?curid=2121601", "title": "Capra girgentana", "text": " \nLa capra girgentana (o agrigentina) \u00e8 una variet\u00e0 di capra propria dell'agrigentino, utilizzata per la produzione di latte. \u00c8 caratterizzata da una peculiare forma delle corna, attorcigliate a forma di spirale."}
{"id": "2121608", "revid": "15756", "url": "https://it.wikipedia.org/wiki?curid=2121608", "title": "Downtown no gaki no tsukai ya arahende!!", "text": ", noto altres\u00ec come Downtown's I'm Not An Errand Boy!! o Downtown's This Is No Job For Kids!!, \u00e8 un programma giapponese di genere variet\u00e0 condotto dal duo comico Downtown. Questo programma \u00e8 iniziato ad andare in onda il 3 ottobre 1989 ed \u00e8 attualmente uno degli show comici pi\u00f9 famosi in Giappone.\nCast.\nAltri del Cast.\nAppare anche in alcuni \"No Laughing\" batsu games in cui mentre il cast cerca di dormire lui pronuncia il suo nome in diverse variazioni. In giapponese il suo nome pronunciato in diverse maniera assume significati diversi (\"Kon'ya ga yama da\" significa \"Tonight is crucial\", ma pronunciandolo \"Hon'ya ga yama da\" significa \"The Bookstore is crucial\", e cos\u00ec via).\nSegmenti.\nBatsu Games.\nProbabilmente gli episodi pi\u00f9 conosciuti dei Gaki sono i \"batsu game\", chiamati anche \"punishment game\", in cui uno o pi\u00f9 membri del cast dopo aver perso ad una scommessa, gioco o sfida, devono subire una punizione.\nNo Laughing Games.\nIl pi\u00f9 famoso dei batsu games. Il \"No Laughing\" game consiste nel mettere i partecipanti in situazioni compromesse, assurde, ridicole e quant'altro, con lo scopo di farli ridere. La prova dura in genere 24 ore all'interno delle quali ogni qual volta qualcuno di loro ride viene punito fisicamente.\nIl gioco \u00e8 nato nel 2003, e viene trasmesso alla fine dell'anno come speciale della durata di un'ora. Ogni anno se ne tiene uno in luoghi sempre diversi:\nIl primo batsu game della serie No-Laughing. Ambientato in Yamanashi, assistiamo alla partecipazione di Matsumoto, Yamasaki, Endo e Tanaka per aver perso contro Hamada in un 4 vs. 1 bowling match.\nLa punizione per chi rideva in questo No-Laughing consisteva nell'essere colpiti sul fondoschiena da un dardo lanciato da una cerbottana.\nNel secondo batsu game (girato presso Yugawara, a Kanagawa). Yamasaki, Tanaka, e Hamada sono le vittime. In questo batsu game assistiamo alle performance di Endo con il suo personaggio, Dynamite Shikoku.\nIn questo batsu game l'intero cast, ad eccezione di Hamada, \u00e8 mandato in un liceo per un intero giorno. Ridere costa uno shinai sul fondoschiena.\nIl segmento della lezione di inglese \u00e8 probabilmente tra i filmati pi\u00f9 conosciuti anche al di fuori del territorio giapponese.\nQuesto batsu game ha dato origine a una speciale di addirittura tre ore. I partecipanti erano Yamasaki, Hamada ed Endo.\nIn questo No-laughing game sono presenti tutti e cinque i componenti del cast del Gaki no Tsukai che per l'occasione sono stati obbligati ad indossare una divisa da infermiera. Ridere comportava una punizione per mano di infermiere in divise nere. Questo episodio \u00e8 entrato nella storia del gioco perch\u00e9 \u00e8 stato stabilito il record del pi\u00f9 alto numero di punizioni inflitte ad una persona: Matsumoto con 258 punizioni subite.\nAnche questa volta tutti e cinque i componenti del Cast hanno partecipato a questo No-Laughing, in cui devono interpretare i reporter di un'agenzia di giornali. Ridere costa una matita gigante (finta) di latex.\nPer la terza volta \u00e8 presente tutto il cast al completo, i protagonisti sono vestiti da impiegati di un hotel.\nI membri del Gaki no Tsukai partecipano per la quarta volta tutti insieme al No-Laughing game, l'ambientazione \u00e8 una scuola di spionaggio.\nL'episodio \u00e8 stato girato nella prefettura di Ibaraki ed \u00e8 andato in onda il giorno di capodanno. Pi\u00f9 di 100 personaggi famosi sono stati coinvolti con le riprese tra cui: Itao Itsuji, Matsuko Deluxe, Masahiro Chono, Bibari Maeda, Claudia Umemiya e Tatsuo Umemiya.\nAltri Batsu Games.\nHaunted Hotel(2001)\nDopo che Matsumoto ha perso una gara in piscina contro gli altri 4 del cast, \u00e8 stato mandato in un ryokan abbandonato con l'obbligo di rimanerci tutta la notte. Ha dovuto resistere ad apparizione di fantasmi, armature che si muovono da sole, rumori inquietanti e inaspettati e tanto altro ancora.\n\"24-Hour Tag\"/Onigokko (\u9b3c\u3054\u3063\u3053) (2000)\nUn batsu game della durata di 24 ore dove tutto il cast, eccetto Matsumoto, sono stati rinchiusi in una palestra giocando a \"prendere\" con i vari Oni (demoni) che venivano \"invocati\" senza preavviso, ognuno vestito di nero e che portava addosso il nome della punizione che avrebbero inferto a chi venisse catturato. Questo batsu game \u00e8 il risultato della vittoria di Matsumoto nella corsa \"Gaki no tsukai - 4 tai 1 100m sou Taiketsu!\"\nNo-Reaction Pie Hell (\u30ce\u30fc\u30ea\u30a2\u30af\u30b7\u30e7\u30f3\u30d1\u30a4\u5730\u7344) (2002)\nIn questo batsu game Matsumoto \u00e8 stato punito per aver perso una scommessa con Hamada riguardo ad una partita di baseball: Hamada aveva puntato sui Yomiuri Giants mentre Matsumoto sui Seibu Lions; i Giants hanno vinto 4 a 0. La punizione di Matsumoto fu quella di passare un'intera giornata in un appartamento mentre Hamada, Endo, Tanaka e Yamasaki lanciavano torte su di lui e su tutto ci\u00f2 che toccava. Il tutto avveniva senza che lui potesse reagire, anzi dovendo ubbidire sempre alla voce fuori campo del narratore che gli diceva cosa fare.\nGakitanic (Gaki no tsukai \u2014 Hamada L.A. de Okan to TITANIC!!)\nHamada perse una sfida di golf contro il resto del cast e, per punizione, and\u00f2 a Los Angeles per ri-girare la famosa scena d'amore del film \"Titanic\" con la madre di Matsumoto.\nHama-chan France Evian Trip (1993)\nNel luglio del 1993, Hamada perse contro Matsumoto in una sfida di salto in alto. La sua punizione consisteva nell'andare fino in Francia per riempire una bottiglia con dell'acqua minerale proveniente direttamente dalla fonte dell'Evian.\nHama-chan New York City Mechanical Pencil Trip\nHamada perse una scommessa su quale squadra avrebbe vinto (Rossa o Bianca) nella \"1994-95 New Year's Singing Competition\". Per penitenza dovette andare a New York City con Suga Kenji per recuperare una matita che Matsumoto lasci\u00f2 al compositore Ryuichi Sakamoto.\nHama-chan Vladivostok Back Hand (2003)\nNell'ottobre del 2003, Hamada perse una scommessa con Matsumoto su chi avrebbe vinto nel 2003 le Professional Japan Baseball Series, ma non essendo capace di vedere le cose come stavano davanti, Hamada venne forzato ad andare a Vladivostok, in Russia, per ricevere uno schiaffo al rovescio. Durante tutto il gioco, tutto ci\u00f2 con cui aveva a che fare sarebbe stato messo al rovescio (la stanza d'albergo, la macchina, i piatti al ristorante, ecc.).\nMatsumoto Family Rangers (Gaki no tsukai - Souchou Matsumoto RENJAI SHOW!!)\nMatsumoto perse una sfida con Hamada nel salto in lungo e dovette interpretare con la sua famiglia (padre, madre, fratello e sorella) una puntata del famoso telefilm Super Sentai (i nostri Power Ranger).\nYamasaki's Hitori Bocchino piano concert\nNella puntata \"Gaki no tsukai - YAMASAKI Scalega Tiisai saiban\" (divisa in due parti, 21/11/99 e 28/11/99), Yamasaki, per la via della sua indole da \"gatto spaventato\" mostrata nelle prove, eventi, backstage e giochi di squadra, \u00e8 stato costretto ad affrontare una prova che consisteva nel suonare il pianoforte in una Scuola, in piena notte, senza farsi spaventare dalle trappole che erano state preparate per lui.\nSilent Library.\nIn questo segmento dello show il cast generalmente invita un ospite d'onore da portare in una Biblioteca. Ognuno di loro prende una carta e chi pesca quella con il teschio subisce una punizione (solitamente dolorosa o schifosa/imbarazzante). Il tutto deve avvenire in rigoroso silenzio, per non disturbare le altre persone presenti che stanno leggendo. Famosa la puntata con il lottatore campione della K-1, Ernesto Hoost.\nChinko Machine.\nQuesto \u00e8 un segmento degli episodi della serie \"\u014cgiri Daigassen\", in cui i partecipanti a questo bastu game devono recitare uno scioglilingua senza mai sbagliare. Se falliscono la \"chinko machine\", chiamata anche \"penis machine\" (una specie di catapulta posta sotto le gambe dei partecipanti), si attiva colpendoli nelle parti basse.\n7 Henge.\n\"Shichi-henge\" (\u4e03\u5909\u5316, letteralmente \"Le Sette Apparizioni\") \u00e8 un segmento dello show dove tutto il cast e membri staff sono seduti su un tavolo mentre un comico (esterno o interno al programma) cerca di farli ridere. Per ogni persona che ride il comico guadagna 1000 yen che vengono raccolti in una scatola. I soldi guadagnati verranno poi donati in carit\u00e0 presso un ente deciso dal comico che li ha vinti. Bob Sapp fece una speciale apparizione in questo batsu game collezionando 53000 yen, a quel tempo un record.\nFu fatta anche una variazione di questo gioco chiamata \"Horror Shichi-henge\" in cui si doveva cercare di spaventare Heipo.\nAbsolutely Tasty Series.\nQuesta serie si basa su delle prove di cucina e vede i comici del cast preparare piatti tradizionali (come taiyaki e chawanmushi) e non (come pizza e pasta) con degli ingredienti strani o inusuali. Una volta preparati dovranno mangiarli e votarli con un voto che va da 2 scheletri (immangiabile) a 10 stelle. Endo \u00e8 famoso per usare spesso le famose caramelle \"Frisk\" (piccole ma potentissime mentine che servono a profumare l'alito) mentre Matsumoto \u00e8 famoso per usare ingredienti particolari come la testa di tonno su una pizza o dentifricio per la pasta.\nKiki Series.\nQuesta serie consiste in una competizione dove ogni membro del cast assaggia, bendato, una determinata marca di un determinato prodotto, diverso ad ogni episodio (birra, pane, salse, cioccolata, ecc.). Dopo averne memorizzato il sapore dovr\u00e0 poi indovinare (tramite una serie di assaggi) quale ha provato tra tutte quelle presenti, solitamente una quindicina. Chi indovina vince un premio in denaro, generalmente 10000 yen, in caso di errore scatta una punizione corporale diversa per ogni episodio e occasionalmente tematizzata con il prodotto che viene assaggiato (chinko-machine, mastello di lamiera che cade sulla testa, capezzoli aspirati da coppette sotto vuoto, eccetera).\nGoodbye, Yamasaki.\nUn episodio organizzato nel 2001 dove si inscenava un finto abbandono di Yamasaki dal programma.\nHigh Tension Series.\nIn questa serie dei comici sfoggiano le loro scene da \"High Tension\". Lo show \u00e8 diviso in due parti: la prima \u00e8 uno show chiamato \"The Best Ten\" condotto da Hamada e Matsumoto. L'altra \u00e8 una competizione tra due squadre, il Team Matsumoto e il Team Hamada.\nGas Nuki.\nQuesta serie vede il cast recarsi in alcuni ristoranti (generalmente di lusso) in cui vengono presentate diverse portate che fanno parte di un menu completo. L'unico modo per ottenerle \u00e8 fare un peto, che viene filmato a distanza ravvicinata per dimostrarne la veridicit\u00e0. Lo scopo del gioco \u00e8 completare il menu o per lo meno mangiare pi\u00f9 portate possibili. Chi non riesce ad emettere flatulenze resta senza cibo per tutta la serata.\nYamasaki vs. Moriman.\nUna serie di combattimenti parodistici di arti marziali miste tra Yamasaki e Holstein Morio, la comica del duo Moriman. La cosa divertente di questi combattimenti \u00e8 che Yamasaki non ha mai vinto un incontro dal 1996.\n500 Quizzes.\nUn quiz di 500 domande poste a differenti persone, compresi i membri del cast. Le domande variano da \"Qual \u00e8 il tuo favorito, la cosa pi\u00f9 interessante, ecc.\" dove ogni membro del Gaki dovr\u00e0 indovinare cosa quella persona risponder\u00e0. Dopo 500 domande, la persona che ne ha indovinate di pi\u00f9 vincer\u00e0 un premio in denaro, quella che ne ha indovinate di meno una punizione. Interessanti personaggi hanno partecipato tra cui la moglie di Yamasaki, Aya, la famosa IKKO e un famoso mangaka, Kazuo Umezu.\nFive Rangers Game.\nIn questa sfida, tutti i 5 membri del cast entreranno in un camerino in cui dovranno indossare uno dei 5 costumi dei 5 Gorenjai (parodia dei Power Ranger creata in un altro show dei Downtown chiamato \"Downtown no Gottsu Ee Kanji\") e successivamente uscire assumendo la posa tipica del personaggio. Lo scopo del gioco, con un tempo limite di 6 ore, \u00e8 riuscire a fare in modo che escano tutti con un costume di colore diverso nella stessa manche. Le probabilit\u00e0 di riuscita in questa impresa sono di 120/3125 (3.84%). Ovviamente \u00e8 vietato suggerire agli altri quale colore indossare.\nIn un'occasione vennero aggiunti due comici alla sfida per il \"Seven Rangers Game\" aggiungendo due colori (nero e bianco) alla regolare configurazione dei Gorenjai e mantenendo le stesse regole del \"Five Rangers Game\".\nCosplay Bus Tour series.\nQuesta serie prevede che tutto il cast, pi\u00f9 qualche produttore o altri ospiti, si vesta in cosplay per fare dei piccoli giochi all'interno di un Bus che, nel frattempo, li porta in giro per le maggiori localit\u00e0 di Tokyo. Quando uno dei partecipanti perde ad un mini-gioco dovr\u00e0 scendere dal bus e tornare agli studi televisivi a piedi, accompagnato solo dagli sguardi increduli della gente. I costumi includono personaggi femminili degli anime, kogals, regine del sadomaso e Pink Lady (idoli del Jpop nei tardi anni 70).\nMemorabile la puntata dell'Anime Bus Tour quando Yamasaki (vestito da Arale di Dr. Slump), dopo aver perso, \u00e8 sceso con il compito di andare comprare degli spaghetti per l'intero cast prima di tornare agli studio. Quando ha cercato di tornare indietro senza aver comprato nulla ha incontrato Miyasako del duo Ameagari Kesshitai (vestito da Kekko Kamen) e insieme sono andati a comprare gli spaghetti. Arrivati allo studio Miyasako rivela a tutti che Yamasaki ha provato a tornare indietro senza aver comprato nulla, quindi Matsumoto gli ha ordinato di andare subito a comprare degli spaghetti in Italia. Cos\u00ec Yamasaki \u00e8 stato costretto a partire seduta stante per Lecce per trovare e comprare un piatto di spaghetti da un ristorante, il tutto con indosso ancora il cosplay di Arale."}
{"id": "2121611", "revid": "267285", "url": "https://it.wikipedia.org/wiki?curid=2121611", "title": "Ayamo moyolpachihuitia in Totlatocatzin Rey D. Fernando VII", "text": "Ayamo moyolpachihuitia in Totlatocatzin Rey D. Fernando VII... (italiano: \"Nostro regnante re Don Fernando VII non \u00e8 ancora soddisfatto\") sono le prime parole di un grosso foglio di carta stampato in lingua nahuatl il 5 ottobre 1810 da Francisco Javier Venegas de Saavedra, vicer\u00e9 della Nuova Spagna, come propaganda durante la rivolta Hidalgo. Annunciava l'abolizione del pagamento dal tributo da parte degli indiani residenti in Nuova Spagna che, si sperava, avrebbero ridotto il supporto indiano alla ribellione.\nNonostante Venegas dicesse che il Nahuatl era stato usato per raggiungere pi\u00f9 indiani possibile, relativamente pochi Nahuatl erano alfabetizzati, e coloro che lo erano potevano in genere leggere anche lo spagnolo ed il latino. \u00c8 pi\u00f9 probabile che il Nahuatl sia stato usato per motivi ideologici, al fine di rafforzare la legittimit\u00e0 del governo coloniale agli occhi dei popoli nativi. Le lingue indigene, ed in particolare il Nahuatl, erano state vietate nel 1770, e l'uso del Nahuatl nelle pubblicazioni governative nel 1810 rappresentava una nuova approvazione della lingua.\nLa traduzione del testo in lingua nahuatl \u00e8 attribuita a Rafael Tiburcio Sandoval. Il testo condivide numerosi tratti ortografici e grammaticali con il libro \"Arte de la lengua mexicana\" scritto da Sandoval, e anch'esso pubblicato nel 1810. Si tratt\u00f2 del primo lavoro in lingua Nahuatl pubblicato dopo il divieto ufficiale della lingua."}
{"id": "2121612", "revid": "296631", "url": "https://it.wikipedia.org/wiki?curid=2121612", "title": "Jimmy Jib", "text": "Il Jimmy Jib o semplicemente Jimmy \u00e8 un supporto per telecamere e cineprese costituito da un braccio simile a quello del dolly e da una testa motorizzata, progettato e venduto dall'azienda statunitense Stanton.\nAspetti operativi.\nConcepito inizialmente come alternativa economica al tradizionale dolly cinematografico, il Jimmy Jib, a differenza di quest'ultimo, non prevede l'operatore a bordo, ma questi aziona la telecamera tramite dei joystick, controllando la ripresa su un monitor.\nUno dei vantaggi del Jimmy Jib \u00e8 la semplicit\u00e0 di installazione e utilizzo. \u00c8 molto semplice trasportarlo e metterlo in opera, e non richiede un complesso sistema di contrappesi e dispositivi di sicurezza. Proprio questa semplicit\u00e0 permette anche al regista di effettuare sul campo, al momento della ripresa, modifiche alla configurazione che sarebbero lunghe e complesse se effettuate con il dolly.\nA seconda delle esigenze produttive il braccio pu\u00f2 essere fisso oppure scorrere su binari o su ruote, ed \u00e8 possibile una configurazione che prevede uno o due operatori.Nel primo caso, l'operatore aziona sia il braccio che i movimenti di camera, mentre nel secondo il braccio \u00e8 manovrato da un macchinista mentre l'operatore aziona la testa motorizzata tramite una postazione separata. La lunghezza del braccio dipende dagli elementi utilizzati, ma pu\u00f2 variare in linea di massima dai 2 agli 11 metri.\nA svantaggio del sistema c'\u00e8 la limitata gamma di movimenti disponibili, dovuti al fatto che la testata \u00e8 mobile su un numero finito di assi, a differenza di una vera testata cinematografica. \u00c8 possibile per\u00f2 effettuare alcuni movimenti di rotazione e ribaltamento della telecamera che non sarebbero possibile con supporti tradizionali.\nInfluenza sul linguaggio televisivo.\nL'introduzione del Jimmy Jib ha avuto un'influenza notevole sul linguaggio televisivo e sulla realizzazione di molti programmi. Proprio la sua economia di esercizio, infatti, ne permette l'uso anche in situazioni di budget limitato. Accoppiato all'uso di obiettivi grandangolari, il Jimmy Jib permette una vista aerea dello studio televisivo o del set particolarmente di effetto, e i movimenti di rotazione e ribaltamento sono particolarmente adatti per concerti di musica rock o per programmi con ritmo sostenuto. Molto spesso, i supporti delle luci, grazie al Jimmy Jib, diventano elementi di scenografia.\nIl Jimmy Jib \u00e8 utilizzato in programmi in studio, per concerti, eventi all'aperto e anche per riprese sportive. Per esempio, nel calcio si usano molto spesso due telecamere montate su bracci posti dietro le porte, con ampio uso del movimento verticale.\nUso nel cinema.\nNel cinema, il Jimmy Jib viene usato come alternativa al dolly, non solo per motivi di economia ma soprattutto quando un dolly tradizionale non \u00e8 utilizzabile per motivi di spazio, come per esempio all'interno di appartamenti.Viene inoltre utilizzato quando \u00e8 necessaria una lunghezza del braccio maggiore di quella ottenibile con il dolly."}
{"id": "2121614", "revid": "767487", "url": "https://it.wikipedia.org/wiki?curid=2121614", "title": "Classe T-43", "text": "La classe T-43 (nome in codice NATO delle unit\u00e0 progetto 254) era un gruppo di dragamine costruiti per la marina sovietica tra gli cinquanta e sessanta.\nLa specifica del progetto fu emessa nel 1946, ed il progetto fu approvato nel 1948. Le navi erano costruite con lo scafo in acciaio smagnetizzato, ma furono previste delle specifiche contromisure per la riduzione della traccia elettrica o acustica.\nEsemplari costruiti.\nLa produzione complessiva ammonta a 178 esemplari, costruiti soprattutto presso i cantieri navali di Kamysh Borun (Ker\u010d') e Izhora (Leningrado, oggi San Pietroburgo).\nEsportazioni.\nLa marina sovietica ha ritirato tutte le unit\u00e0 in servizio attivo nel 1990. Tuttavia, dovrebbero rimanere operativi alcuni esemplari per missioni di monitoraggio acustico o di ricerca.\nBibliografia.\nRobert (ed.) Gardiner, \"Conway's all the World's Fighting Ships 1947-1995\", Londra, Conway Maritime, ISBN 0851776051"}
{"id": "2121620", "revid": "729019", "url": "https://it.wikipedia.org/wiki?curid=2121620", "title": "Linea RER E", "text": "La linea RER E (anche nota come Eole, \"Est Ouest Liaison Express\") \u00e8 una linea del servizio ferroviario suburbano R\u00e9seau express r\u00e9gional gestita da SNCF che serve la citt\u00e0 di Parigi, in Francia. Essa collega il centro di Parigi dalla stazione Haussmann - Saint-Lazare (ramo E1) all'est parigino Chelles - Gournay (ramo E2) e Tournan (ramo E4).\nAperta nell'estate del 1999 trasporta 316.000 viaggiatori al giorno attraverso 21 stazioni sviluppate lungo 56\u00a0km. la linea attraversa 4 dipartimenti e 29 comuni.\nStoria.\nAllo scopo di decongestionare la linea A, saturata dal fatto di non poter sopportare la mole di traffico giornaliera, vengono messi in esame due progetti intorno al 1986-1987. La SNCF propose un collegamento ferroviario che collegasse le periferie est alla Stazione Saint-Lazare attraverso il centro di Parigi, chiamando il progetto \"\u00c9ole\" (Est-Ouest Liaison Express). La RATP propose di creare una linea di Metropolitana automatica che integrasse il tronco pi\u00f9 sovraffollato della RER A, fra \"Auber/Saint-Lazare\", \"Ch\u00e2telet-Les-Halles\" e \"Gare de Lyon\". Nell'ottobre 1989, venne deciso di realizzare simultaneamente i due progetti e venne messa in cantiere la costruzione della RER E e della linea 14 della metropolitana di Parigi."}
{"id": "2121626", "revid": "183976", "url": "https://it.wikipedia.org/wiki?curid=2121626", "title": "Eliseo Gabardo", "text": ""}
{"id": "2121627", "revid": "287204", "url": "https://it.wikipedia.org/wiki?curid=2121627", "title": "Accademia delle scienze di Berlino", "text": "L'Accademia delle scienze di Berlino (in tedesco Berlin-Brandenburgische Akademie der Wissenschaften) venne creata nel 1700, con il nome di \"Kurf\u00fcrstlich Akademie der Wissenschaften\", da Federico III, principe elettore del Brandeburgo, anche se il suo vero ideatore, organizzatore e primo presidente fu Gottfried Wilhelm Leibniz, filosofo, matematico ed erudito universale.\nDiversamente dal Royal Society, e similmente all'Acad\u00e9mie fran\u00e7aise, nell'accademia leibniziana trovavano posto anche le materie filosofico-letterarie. Fin dalla fondazione furono previsti anche membri esterni (ad es. Johann Bernoulli, dal 1701; o Voltaire e Montesquieu, dal 1746). L'accademia \u00e8 membro dell'Union der deutschen Akademien der Wissenschaften (\"Unione delle accademie delle scienze tedesche\").\nStoria.\nIl principe elettore Federico III di Brandeburgo fond\u00f2 l'accademia col come \"Kurf\u00fcrstlich-Brandenburgische Soziet\u00e4t der Wissenschaften\" su consiglio di Gottfried Wilhelm von Leibniz, che fu nominato presidente. A differenza di altre accademie, l'Accademia delle scienze prussiana non fu direttamente finanziata dalla tesoreria di stato. Su suggerimento di Leibniz Federico I assegn\u00f2 all'accademia il monopolio sulla produzione e vendita del calendario in Brandeburgo. Appena Federico III fu incoronato \u00abre in Prussia\u00bb nel 1701, creando cos\u00ec il Regno di Prussia, la societ\u00e0 cambi\u00f2 il proprio nome in \"K\u00f6niglich Preu\u00dfische Soziet\u00e4t der Wissenschaften\" (\"Societ\u00e0 reale prussiana delle scienze\"). Mentre altre accademie affrontavano pochi argomenti, l'attivit\u00e0 della Societ\u00e0 reale prussiana delle scienze fu la prima ad abbracciare materie sia scientifiche sia umanistiche. Nel 1710 fu scritto lo statuto dell'accademia, che fu suddivisa in due classi scientifiche e due umanistiche. Lo statuto non cambi\u00f2 fino al 1830, quando le classi di fisica-matematica e filosofia-storia sostituirono le quattro vecchie classi.\nIl regno di Federico II di Prussia (Federico il Grande) port\u00f2 maggiori cambiamenti all'accademia. Nel 1744 la \" Nouvelle soci\u00e9t\u00e9 litt\u00e9raire\" e la Societ\u00e0 reale prussiana delle scienze furono fuse nella \"K\u00f6nigliche Akademie der Wissenschaften\" (\"Regia accademia delle scienze\"). Un impegno del nuovo statuto era quello di indire concorsi pubblici con lo scopo di trovare idee per risolvere alcuni problemi scientifici ancora irrisolti, ricompensando economicamente il risolutore. Nel XVIII secolo l'accademia allest\u00ec le strutture per la ricerca: l'osservatorio astronomico nel 1709, il teatro anatomico nel 1717, il \"collegium medico-chirurgicum\" nel 1723, l'orto botanico nel 1718 e il laboratorio nel 1753.\nAll'inizio del 1815, iniziarono alcune attivit\u00e0 di ricerca da parte dei comitati accademici (come il Comitato di archeologia greco-romana o il Comitato orientale), in cui vennero impiegati per lo pi\u00f9 scienziati al fianco dei corrispondenti membri del comitato. Dopo il 1945 da alcune di queste attivit\u00e0 nacquero alcuni dipartimenti all'Universit\u00e0 di Berlino.\nNel periodo nazista (1933-1945) l'accademia fu soggetta alla Gleichschaltung e i suoi membri ebrei furono espulsi. Il nuovo statuto dell'accademia, entrato in vigore l'8 giugno 1939, la riorganizz\u00f2 in ossequio ai principi del regime.\nDopo la seconda guerra mondiale, l'amministrazione militare sovietica in Germania riorganizz\u00f2 nuovamente l'accademia cambiandone il nome in Deutsche Akademie der Wissenschaften (\"Accademia tedesca delle scienze\") il 1\u00ba luglio del 1946. Nel 1972 cambi\u00f2 ancora nome in Akademie der Wissenschaften der DDR (Accademia delle scienze della RDT). Quest'ultima fu sciolta e la \"Berlin-Brandenburgische Akademie der Wissenschaften\" (\"L'accademia delle scienze di Berlino-Brandeburgo\") venne fondata in conformit\u00e0 col trattato del 1992 tra i L\u00e4nder Berlino e Brandeburgo. Nel 1993 sessanta membri dell'accademia fondarono l'Associazione Leibniz.\nDurante il regno di Federico II detto \u201cil Grande\u201d, durato dal 1740 al 1786, l'Accademia conobbe il periodo pi\u00f9 fiorente. Da San Pietroburgo arriv\u00f2 a farne parte Leonhard Euler, uno dei pi\u00f9 grandi matematici di ogni tempo.\nErano inoltre membri ordinari o corrispondenti grandi matematici come il torinese Joseph-Louis Lagrange o l'alsaziano Lambert; l'astronomo reale nonch\u00e9 professore di matematica presso la stessa Accademia Giovanni Francesco Salvemini e filosofi come d'Alembert, il marchese di Condorcet, o Immanuel Kant.\nAnche nell'Ottocento il livello degli accademici rimase altissimo, con la presenza di nomi quali l'astronomo Johann Elert Bode, i matematici Jacobi, Carl Friedrich Gauss, e Georg Frobenius; i fisici Gustav Kirchoff, Werner von Siemens, e Wilhelm Conrad R\u00f6ntgen; il naturalista e geografo Alexander von Humboldt; il medico Rudolf Virchow; il filosofo Schelling; il giurista Carl Friedrich von Savigny; gli storici Barthold Georg Niebuhr, Leopold von Ranke e Theodor Mommsen.\nNel Novecento, nel periodo tra le due guerre mondiali, nell'Accademia fu presente anche un gruppo di fisici destinati a mutare profondamente il corso della scienza: Albert Einstein, Otto Hahn, Werner Heisenberg, Gustav Hertz, Philipp Lenard, Max Planck. Questo incredibile patrimonio di intelligenza venne per\u00f2 sostanzialmente disperso dall'ottusit\u00e0 criminale del regime nazista, che obblig\u00f2 i soci ebrei a lasciare l'istituzione, governata ormai da funzionari ligi al regime.\nDopo la distruzione e la successiva nota divisione di Berlino, l'Accademia si venne geograficamente a trovare nella zona di occupazione sovietica. Riapr\u00ec nel 1949, col nome mutato in Deutsche Akademie der Wissenschaften, e dal 1951 venne assoggettata al governo della Germania Est. A partire dal 1969, venne stabilito che solo i cittadini della DDR potessero farne parte.\nCon il crollo del muro di Berlino e la riunificazione delle due Germanie, l'Accademia venne ufficialmente sciolta, per poi tornare a ricostituire, nel 1992, l'attuale Berlin-Brandeburgische Akademie der Wissenschaften, nuovamente punto di riferimento per gli studiosi di tutta Europa."}
{"id": "2121633", "revid": "212348", "url": "https://it.wikipedia.org/wiki?curid=2121633", "title": "Egeria (Stargate)", "text": ""}
{"id": "2121635", "revid": "2107274", "url": "https://it.wikipedia.org/wiki?curid=2121635", "title": "Mega Man ZX Advent", "text": "Mega Man ZX Advent, conosciuto come in Giappone, \u00e8 un videogioco platform per Nintendo DS, distribuito nel 2007; \u00e8 il sequel diretto di \"Mega Man ZX\".\nTrama.\nLa storia si svolge nello stesso mondo futuristico del gioco precedente, ma circa quattro anni dopo le avventure di Vent/Aile. Anche questa volta sar\u00e0 possibile scegliere il personaggio all'inizio, e le storie dei due protagonisti hanno delle leggerissime differenze tra loro. I nuovi eroi sono Grey e Ashe; il primo si risveglia in un laboratorio in rovina, dopo anni di sonno, e inizia subito a cercare le sue origini, mentre la seconda \u00e8 una cacciatrice di Maverick, reploidi infettati da virus che spesso attaccano le citt\u00e0 senza apparente motivo.\nIn entrambe le storie, comunque, il protagonista si dovr\u00e0 alleare con un gruppo di cacciatori di taglie e, durante una missione, verr\u00e0 attaccato da due potenti esseri che cercheranno di ucciderlo, Prometheus e Pandora, reploidi gemelli la cui storia non sar\u00e0 spiegata all'interno del gioco. Egli allora verr\u00e0 aiutato da un misterioso oggetto, il Biometallo (apparso anche nel capitolo precedente), capace di fondersi con un uomo, tramite una cosiddetta \"Megafusione\" per generare un Mega Man, un essere evoluto, una sorta di essere umano perfetto.\nTrasformatosi, il protagonista inizier\u00e0, contro la sua volont\u00e0, a far parte di una specie di torneo, chiamato Partita del Destino, consistente in numerose battaglie tra Mega Man al fine di decretare il Re; lentamente egli comprender\u00e0 il motivo di questa lotta infinita, dovuta ad un potente scienziato e guerriero, il saggio Albert, che vuole usare i poteri dei Mega Man per risvegliare nuovamente il potentissimo Biometallo Modello W, con il quale potr\u00e0 diventare un dio e riplasmare l'universo a suo piacimento. Il protagonista combatter\u00e0 per fermarlo, imbattendosi in situazioni sempre pi\u00f9 intricate e nemici sempre pi\u00f9 potenti e spietati.\nPersonaggi.\nPseudoroidi.\nGli Pseudoroidi sono robot molto potenti che appaiono come boss di fine livello; una volta sconfitti, si otterr\u00e0 la possibilit\u00e0 di trasformarsi in loro, acquisendone aspetto e poteri. Essi sono:"}
{"id": "2121636", "revid": "1985558", "url": "https://it.wikipedia.org/wiki?curid=2121636", "title": "Comunit\u00e0 degli italiani di Albona", "text": "La comunit\u00e0 degli italiani di Albona (in croato: \"Zajednica Talijana Labin\") \u00e8 una delle comunit\u00e0 storiche dell'Unione italiana, attiva dal 1947 ha resistito per decenni alla politica anti-italiana senza mai cessare la propria attivit\u00e0.\nDescrizione.\nLa sede \u00e8 situata da sempre all'interno di un palazzo molto ampio in pieno centro storico. La sede \u00e8 composta da una sala riunioni, una sala prove con annesso spogliatoio, una biblioteca ricca di volumi in lingua italiana e non, sala di presidenza e servizi; annesso al palazzo vi \u00e8 un teatro settecentesco spesso utilizzato dalla CI per spettacoli e ricevimenti.\nPresso la CI i soci possono disporre di diverse attrezzature come PC, fotocopiatrice, televisore e videoregistratore, impianto di amplificazione e videproiettore.\nAttive diverse sezione del coro, portato avanti dalla professoressa Sabrina Stemberga, di notevole importanza l'attivit\u00e0 teatrale.\nA seguito dell'apertura della scuola materna in lingua italiana della riapertura della locale scuola elementare italiana, chiusa nel 1960 a seguito della forte politica assimilatrice. Essendo l'unica comunit\u00e0 degli italiani operativa nel territorio albonese vi affluiscono non solo gli italiani di Albona ma quelli residenti nei comuni limitrofi di Arsia, Santa Domenica, Chersano e Pedena.\nIn collaborazione con la Societ\u00e0 Dante Alighieri viene mensilmente prodotto il periodico \"Il gazzettino della Dante Albonese\".\nI soci con diritto di voto sono 1078 (dati UI 2010)."}
{"id": "2121641", "revid": "215017", "url": "https://it.wikipedia.org/wiki?curid=2121641", "title": "Associazione per lo sbattezzo", "text": ""}
{"id": "2121644", "revid": "938", "url": "https://it.wikipedia.org/wiki?curid=2121644", "title": "Hsiao-hsien Hou", "text": ""}
{"id": "2121648", "revid": "92723", "url": "https://it.wikipedia.org/wiki?curid=2121648", "title": "Andrzej Szczypiorski", "text": "Prese parte alla Rivolta di Varsavia il 2 ottobre 1944, collaborando con l'Armia Krajowa, ma fu catturato e imprigionato nel Campo di concentramento di Sachsenhausen, situato a 35km da Berlino. Fu Ambasciatore di Buona Volont\u00e0 dell'UNICEF per la Polonia. Vinse il Premio di Stato austriaco per la Letteratura Europea (\"\u00d6sterreichischer Staatspreis f\u00fcr Europ\u00e4ische Literatur\"), del quale sono stati insigniti scrittori quali gli italiani Italo Calvino, Umberto Eco, Antonio Tabucchi e Claudio Magris, il connazionale Stanis\u0142aw Lem e la francese Simone de Beauvoir, nel 1988. Nel 1994 vinse il Premio Herder."}
{"id": "2121651", "revid": "256896", "url": "https://it.wikipedia.org/wiki?curid=2121651", "title": "Parco nazionale di Abiata-Sciala", "text": "Il parco nazionale di Abiata-Sciala (o Abijata-Shala), che deve il nome ai due laghi che si trovano al suo interno, \u00e8 un parco nazionale dell'Etiopia situato nella Rift Valley, la grande fossa tettonica che attraversa l'Africa orientale. Si trova circa 200 km a sud di Addis Abeba, nella regione di Oromia. \u00c8 stato istituito nel 1963 e ricopre una superficie di 887 km\u00b2, di cui 482 sono occupati da superfici d'acqua. Il motivo che spinse il governo etiope a proteggere questa zona fu la conservazione dell'ingente numero di uccelli acquatici che utilizzano i due laghi per trovare nutrimento e allevare i piccoli.\nGeografia.\nIl parco si trova ad un'altezza compresa tra circa 1540 e 2075 metri, altezza, quest'ultima, raggiunta dal monte Fike, la vetta pi\u00f9 alta del parco, situata tra i due laghi. In estate le temperature raggiungono i 45 \u00b0C. Durante la stagione delle piogge, tra marzo e settembre, possono cadere fino a 500 mm di pioggia.\nFauna.\nNel parco vivono circa 30 specie di mammiferi, tra cui il kud\u00f9 maggiore, la gazzella di Grant, il saltarupe e lo sciacallo dorato.\nNel parco nazionale sono state censite 299 specie di uccelli, quasi la met\u00e0 di tutte quelle presenti nel paese, tra cui sei specie endemiche. Tra quelle maggiormente degne di nota ricordiamo il pellicano comune, il fenicottero rosa, l'aquila urlatrice e il falco pescatore. Tra i trampolieri ricordiamo, tra gli altri, il marab\u00f9, l'airone golia e l'airone cenerino, mentre i limicoli sono rappresentati dal combattente e da varie specie di corrieri e di piovanelli."}
{"id": "2121661", "revid": "110157", "url": "https://it.wikipedia.org/wiki?curid=2121661", "title": "Tondrachiani", "text": "I Tondrachiani ( \u0539\u0578\u0576\u0564\u0580\u0561\u056f\u0575\u0561\u0576\u0576\u0565\u0580) sono membri di una setta cristiana diffusa nell'Armenia indipendente tra VIII e XII secolo.\nIl nome \"Tondrachiani\" deriva dal nome armeno, Tondrak, della regione vulcanica del Tend\u00fcrek Dag vicina a Dogubayazit (Turchia), ad est del Lago di Van e allora dipendente dal monastero di Tatev oggi in Armenia. Relativamente ben documentata dalle fonti armene e bizantine - sembra identificabile con il Paulicianesimo \u2013 si diffuse nello stesso periodo nei territori siriani ed armeni a contatto con bizantini ed arabi. Fu dichiarata eretica dalla Chiesa apostolica armena.\nStoria.\nOrigini.\nNel 447, mentre l'Armenia \u00e8 divisa tra bizantini e persiani, la Chiesa armena tiene il Concilio di Sahapivan. Il concilio condanna principalmente i Massaliani, ma anche i \"'Mclne'\", certamente non Massaliani, e successivamente identificati con i Tondrachiani da Giovanni di Odzun e da Lastivert. Potrebbe trattarsi del primo accenno a questa setta. Poco prima (forse 441) Yeznik di Koghb scrive l'ultima confutazione di Marcione; un probabile segno della sopravvivenza di tale corrente in Armenia.\nNel 554 la Chiesa apostolica armena si separa dalla Chiesa cattolica con il concilio di Dvin, rifiutando il Credo del Concilio di Calcedonia. Per lungo tempo non ci sono notizie dei Tondrachiani ma, con il 640 si iniziano le scorrerie arabe. Nel 654 incomincia l'occupazione araba dell'Armenia anche se le famiglie feudali vengono lasciate al potere e viene instaurato un regime di tolleranza religiosa; a questo periodo (655) dovrebbe risalire la fondazione della setta dei Pauliciani in Siria.\nDal 701 al 716 brutali lotte tra bizantini e arabi. I Tondrachiani trovano sostegno nell'emiro arabo Wahid, mentre la Chiesa armena, nel sinodo di Dvin (719), con il catholicos Giovanni di Odzun ripete la loro condanna.\nAttorno all'833 Smbat di Zarahawan fonda la comunit\u00e0 di Tondrak. Gli abitanti della regione parteciparono alla rivolta economico/religiosa contro il monastero di Tatev appena realizzato, da cui dipendevano. Smbat sarebbe stato iniziato da un medico persiano di nome Mdjusik, similmente a come avviene per Silvestro, il fondatore dei Pauliciani. Il califfo reprime la rivolta di Tondrak nell'840 e uccide Smbat.\nPeriodo bagratide.\nNell'852 incomincia una rivolta armena contro gli arabi, che nell'862 porta al potere Asot Bagratiti con il titolo di \"Principe dei Principi\". La dinastia si instaura stabilmente nell'885, alleata con gli arabi, con relativa autonomia e fioritura economica. Nell'871 i vicini pauliciani di Siria vengono sconfitti dai bizantini, perdono il loro Stato di Tefrice (oggi Divri\u011fi in Turchia), e, in parte, si uniscono ai tondrachiani.\nMancano notizie fino al 906, quando Tondrak ed i villaggi di Trourabert, Tanalek e Aveladasht, si rivoltano contro il vassallaggio al nuovo monastero di Tatev (nel sud dell'odierna Armenia). Solo nel 946 re Smat I prende Tanalek e Aveladasht, mentre gli altri villaggi resistono. I re bagratidi continuano la politica di appoggio della Chiesa apostolica armena costruendo chiese e monasteri con ricche dotazioni territoriali (monasteri di Sanahin e Halbat)\nNel 952 re Vasak I (998-1019) riprende il controllo di Tsouraber; gli storici segnalano la diffusione del movimento in tutte le province armene. Nel 990 lo stesso Gregorio di Narek \u00e8 sospettato di eresia e costretto a scrivere una lettera apologetica al vescovo di Kchaw. Poco dopo (1002) un episodio descritto da Lastivert vede la condanna per eresia per mano del sinodo di Hark del vescovo di Kalb, di vari religiosi, di donne della buona societ\u00e0 e di un nobile vicino alla corte, mostrando che la diffusione de movimento non \u00e8 limitata alle classi popolari.\nPeriodo bizantino.\nNel 1011 viene completato il trasferimento del Catolicato armeno ad Ani, capitale dal Vaspurakan, citt\u00e0 di grande importanza in quanto terminazione della via della seta..\nNel 1042 Gregorio Magistros, nobile armeno, viene nominato governatore dei territori dell'Impero bizantino vicini all'Armenia dei Bagratuni. Nel 1044 i bizantini conquistano Ani, ove la corrente \u00e8 molto diffusa e riprendono la repressione, conquistano Tondrak, (Shnavank, cio\u00e8 \u201cMonastero dei cani\u201d) e deportano i tondrachiani in Tracia.\nAlcuni profughi si rivolgono inutilmente al vescovo siriano di Amid, avvertito da una lettera di Magistros, il quale, per essere compreso, li definisce pauliciani.\nIl capo dei Tondrakiani si chiama Lazzaro, i predecessori Thodros (Teodoro), Anania, Sargis (Sergio) Cirillo, Giuseppe e Jesus.\nDopo la distruzione di Ani.\nNel 1064 Alp Arslan selgiuchide distrugge Ani e massacra la popolazione; nel 1071 i bizantini vengono sconfitti nella battaglia di Manzikert e perdono per sempre l'Anatolia eccetto la costa. Il Catolicato si sposta in Cilicia: si ripetono scritti contro i tondrachiani da parte di Paolo di Taron (1123) e del Catholicos di Cilicia Narses IV di Claj (1172) con una \"lettera enciclica\".\nSi hanno notizie di fughe di tondrachiani e pauliciani in Tracia. (1181-1118).\nDopo l'occupazione turca non si hanno pi\u00f9 notizie dei Trondachiani.\nCredenze.\nCirca le credenze, vi sono alcune affermazioni negli scritti di Giovanni di Otzun (o Otsnetsi ca. 650-728) e di Gregorio di Narek (Naregatsi ca. 945-1003)\nSecondo Giovanni di Odzun:\nGregorio di Narek, fornisce un riassunto della loro fede:\nPurtroppo si tratta solo di esposizioni al negativo che non consentono di precisare molto la dottrina. Ad ogni modo:\nI Tondrachiani non vengono accusati di essere manichei: il territorio armeno \u00e8 sempre stato estraneo alla legislazione romana e bizantina anti-manichea.\nNel 1791 viene ritrovato un testo, valutato inizialmente come antichissimo (IX-X secolo), e contenente una liturgia attribuita ai tondrachiani. Pubblicato da Conybeare nel 1898, il testo ha influenzato parecchi studiosi, anche se segue una teologia adozionista (Paolo di Samosata) anzich\u00e9 docetista come quella pauliciana-tondrachiana. Successivamente \u00e8 stato attribuito ad epoca molto pi\u00f9 recente. La pubblicazione di Conybeare \u00e8 comunque importante per l'introduzione e la traduzione in inglese di parecchi testi fondamentali."}
{"id": "2121664", "revid": "1233442", "url": "https://it.wikipedia.org/wiki?curid=2121664", "title": "Anima sgr", "text": ""}
{"id": "2121672", "revid": "1442080", "url": "https://it.wikipedia.org/wiki?curid=2121672", "title": "I Classici del Giallo Mondadori dal 401 al 500", "text": ""}
{"id": "2121678", "revid": "104458", "url": "https://it.wikipedia.org/wiki?curid=2121678", "title": "Lene L\u00f8seth", "text": "\u00c8 la sorella maggiore di Nina e Mona, entrambe sciatrici alpine di alto livello.\nBiografia.\nStagioni 2002-2008.\nOriginaria di Spjelkavik di \u00c5lesund, inizi\u00f2 a partecipare a gare FIS nel novembre del 2001 e arriv\u00f2 in Coppa Europa il 28 novembre 2002 in occasione dello slalom gigante di \u00c5l, nel quale non si qualific\u00f2 per la seconda manche. Ottenne il primo risultato di rilievo della sua carriera nel marzo successivo, quando ai Mondiali juniores del 2003 vinse la medaglia d'argento nello slalom gigante dietro a Jessica Lindell Vikarby.\nL'esordio in Coppa del Mondo avvenne il 12 dicembre 2004 nello slalom speciale di Altenmarkt-Zauchensee, in cui non si qualific\u00f2 per la seconda manche, mentre i primi punti arrivarono il 5 gennaio 2006 quando giunse 27\u00aa nello slalom speciale di Zagabria Sljeme. Ai Mondiali di \u00c5re 2007, sua prima presenza iridata, si classific\u00f2 38\u00aa nello slalom gigante e 23\u00aa nello slalom speciale.\nStagioni 2009-2011.\nNel novembre del 2008 ottenne in slalom gigante i primi piazzamenti di rilievo in Coppa Europa, con il primo podio (3\u00aa il 22 a Fun\u00e4sdalen) e la prima vittoria (il 26 a Trysil). Il 29 dicembre 2008 a Semmering e il 30 gennaio 2009 a Garmisch-Partenkirchen colse invece i suoi migliori piazzamenti in Coppa del Mondo, due 20\u00b0 posti in slalom speciale; ai successivi Mondiali di Val-d'Is\u00e8re 2009 fu 19\u00aa nello slalom gigante e non concluse lo slalom speciale.\nI suoi ultimi piazzamenti di spicco in Coppa Europa risalgono alla stagione 2009-2010 e furono ottenuti in slalom gigante, con la seconda e ultima vittoria il 25 gennaio a Crans-Montana e l'ultimo podio (2\u00aa) il 24 febbraio a Soldeu; in quella stagione vinse la classifica di slalom gigante del circuito continentale. Lasciata la Coppa del Mondo il 6 febbraio 2011 con lo slalom gigante di Zwiesel (non qualificata alle seconda manche), si conged\u00f2 dal Circo bianco due giorni dopo in occasione dello slalom gigante di Coppa Europa disputato a Courchevel e chiuso al 30\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "2121679", "revid": "287204", "url": "https://it.wikipedia.org/wiki?curid=2121679", "title": "Sarong", "text": "Il sarong o sarung ( in malese, e in inglese) \u00e8 un largo pezzo di cotone o seta, drappeggiato intorno alla vita e indossato come una gonna da uomini e donne in molte zone dell'Asia del Sud, del Sud-Est e dell'Est, nel Corno d'Africa, e in alcune isole del Pacifico. \nLa stoffa \u00e8 spesso tinta con colori brillanti, o stampata con motivi complessi raffiguranti animali o piante, scacchi, varie geometrie e fantasie. Viene spesso indossato insieme al kebaya.\nI sarong sono anche utilizzati come drappeggi per pareti, o altre forme di abbigliamento come scialli, abiti interi o marsupi per portare i bambini. In linea di massima l'utilizzo che se ne fa \u00e8 simile a quello del pareo polinesiano.\nDa met\u00e0 anni ottanta \u00e8 entrato a far parte della moda occidentale, allorch\u00e9 alcuni stilisti come Ungaro, Versace e Armani produssero alcuni modelli di gonne sarong.\nVarianti.\nL'indumento base conosciuto internazionalmente come \"sarong\", di origine prettamente malese, ha degli indumenti analoghi in tutto il mondo; a seconda delle varianti di stile, assume nomi differenti. \nIn Africa \u00e8 conosciuto come \"kanga\" nella versione femminile o \"kikoi\" in quella maschile. In Madagascar viene chiamato \"lamba\", in Malawi \u00e8 conosciuto col nome di \"chitenje\", in Mozambico diventa \"capulana\", in Zimbabwe \u00e8 lo \"zambias\".\nNell'Asia del Sud si fa riferimento al sarong con il nome \"lungi\". In India differenti varianti del capo vengono chiamate \"dhoti, veshti, pancha\" o \"mundu\". Con il nome \"mundu\" \u00e8 conosciuto anche nelle Maldive e nello stato di Kerala. Nella regione di Punjab viene identificato col nome \"maylee\" (per uomini) o \"gamcha\" (per donne). Nello Sri Lanka \u00e8 chiamato \"sarama\".\nIn Cambogia viene utilizzato in alternanza al locale \"sampot\". In Indonesia \"kain sarung\", in Malaysia \"kain\", \"kain pelikat\", \"kain sarung\", o \"kain sampin\", in Birmania \"longyi\" e nelle Filippine \"malong\".\nFra le isole dell'oceano Pacifico \u00e8 chiamato \"sulu\" alle Figi, \"pareo\" alle Hawaii, \"tok-pisin\" in Papua Nuova Guinea, \"h\u1ea1' f\u1ea1li\" a Rotuma, \"lavalava\" a Samoa, \"p\u0101reu\" a Tahiti e \"tupenu\" a Tonga.\nIl sarong nel cinema.\nDiverse pellicole, soprattutto negli anni trenta e quaranta ambientate nei mari del sud, mostravano spesso personaggi con indosso il sarong. L'attrice Dorothy Lamour in particolare fu soprannominata \"ragazza sarong\" per via del numero di pellicole in cui indossava tale capo, a cominciare da \"Uragano\" del 1937."}
{"id": "2121684", "revid": "1666804", "url": "https://it.wikipedia.org/wiki?curid=2121684", "title": "Gaio Popilio Lenate", "text": "Biografia.\nApparteneva alla gens Popilia, che, come indicherebbe il nome, era di origine etrusca. Nel 169 a.C. fece parte dell'ambasciata inviata da Roma in Egitto per fermare l'invasione di Antioco IV Epifane, re di Siria. Alla richiesta romana di desistere dall'attaccare Alessandria, il sovrano seleucide prese tempo, ma Popilio gli impose di fermarsi e i Siriani si ritirarono. Censore nel 159 a.C., insieme al collega Scipione Nasica, fece costruire il primo orologio ad acqua in Roma.\nFu eletto console una seconda volta nel 158 a.C. con Marco Emilio Lepido."}
{"id": "2121685", "revid": "124794470", "url": "https://it.wikipedia.org/wiki?curid=2121685", "title": "Disney XD", "text": "Disney XD \u00e8 un canale televisivo via cavo e satellitare statunitense edito da Disney Branded Television, divisione del gruppo The Walt Disney Company, che trasmette numerose serie televisive animate per bambini e ragazzi. La rete ha cominciato a trasmettere il 13 febbraio 2009 come sostituto di Toon Disney e (in Europa) di Jetix. Il suo target comprende la fascia dei ragazzi dai 6 ai 14 anni\nEsiste anche una versione in alta definizione del canale, disponibile su alcune TV via cavo statunitense, che trasmette quasi tutti i contenuti della rete nel formato 720p. Il canale trasmette talvolta anche numerosi film classici targati Disney, che vanno in onda alle 17:00.\nDurante il 2009 sono state lanciate diverse versioni localizzate di Disney XD tra cui, Polonia, Francia, America Latina, Giappone, Regno Unito, Irlanda, Scandinavia, Spagna, Italia e Germania.\nStoria.\nToon Disney.\nNato come alternativa a Disney Channel, Toon Disney proponeva ai suoi telespettatori i migliori cartoni firmati Disney 24 ore al giorno (ad eccezione di alcune serie live action); la sua programmazione era quindi pi\u00f9 o meno similare ad altri network televisivi come Cartoon Network o Nicktoons Network.\nCome altri canali Disney, a partire dal 2008, Toon Disney ha iniziato a trasmettere in alta definizione.\nNato anche come canale esclusivamente basato su cartoni animati, nel 2004, con l'aggiunta del blocco Jetix, molti dei classici cartoni firmati Disney sono spariti, dando pi\u00f9 spazio nel palinsesto alle serie live action.\nL'acquisto di Jetix Europe.\nThe Walt Disney Company annunci\u00f2 alla fine del 2008 l'acquisto delle azioni Jetix Europe non ancora possedute ad un costo di 11 euro per azione; la transazione diede alla Disney la propriet\u00e0 del 96% di Jetix Europe. L'approvazione degli azionisti Jetix Europe fu fissata durante l'assemblea annuale del 28 gennaio 2009 e quando fu completata l'intera operazione la Disney pot\u00e9 utilizzare i regolamenti dello statuto per ottenere il controllo della societ\u00e0. Il 27 febbraio 2009 la quotazione di Jetix nel cambio Euronext di Amsterdam fu chiusa completamente.\nToon Disney (e il suo blocco Jetix) sono stati mutati in Disney XD o Disney Cinemagic nella maggior parte dei paesi in cui andavano in onda (Non contando paesi dove Jetix era un canale)."}
{"id": "2121688", "revid": "246675", "url": "https://it.wikipedia.org/wiki?curid=2121688", "title": "Single Sign On", "text": ""}
{"id": "2121689", "revid": "246675", "url": "https://it.wikipedia.org/wiki?curid=2121689", "title": "Single Sign-On", "text": ""}
{"id": "2121690", "revid": "1305772", "url": "https://it.wikipedia.org/wiki?curid=2121690", "title": "Canne (romanzo)", "text": "Canne (titolo originale \"Cane\") \u00e8 un romanzo del 1923 di Jean Toomer, noto autore del periodo dell'Harlem Renaissance. \u00c8 stato tradotto da Daniela Fink, e pubblicato in Italia dall'editore Marsilio nel 1993.\nIl romanzo \u00e8 strutturato in tre parti comprendenti una serie di brevi scene scritte in stili diversi dove la prosa si alterna alla poesia e al dialogo teatrale e che ruotano attorno alle origini e alle esperienze degli afroamericani negli Stati Uniti.\nDi conseguenza, il romanzo \u00e8 stato classificato come un ciclo di \"short stories\", cio\u00e8 di racconti. Anche se molti personaggi e situazioni sono ricorrenti, la gran parte delle scene sono a s\u00e9 stanti, collegate alle altre pi\u00f9 per via dei temi trattati che a causa di specifici dettagli della trama. \nLa struttura del romanzo, ambiziosa e per niente tradizionale, e il suo successivo impatto sulle successive generazioni di scrittori, hanno aiutato \"Cane\" a guadagnare lo status di \"classico\" della letteratura modernista Molti brani del romanzo sono stati estratti ed inseriti in collezioni letterarie.\nLa spiegazione del titolo del romanzo si trova nell'epigrafe dove vengono giustapposti in tre versi le qualit\u00e0 fondamentali della canna da zucchero, alle quali si collega il duro lavoro degli schiavi nelle piantagioni, il colore della pelle dei neri e \"l'invito a collegare il presente con il pi\u00f9 remoto passato africano, cui \u00e8 necessario tornare per recuperare il senso delle origini e trovarvi le ragioni del proprio affrancamento\"\nIl romanzo ha ispirato la canzone \u201c\"Cane\"\u201d di Gil Scott-Heron, il cui testo parla di due personaggi del romanzo, Karintha e Becky.\nTrama.\nAttraverso le pagine del romanzo l'autore ci delinea un profondo ritratto del Sud degli Stati Uniti, attraverso le sue violenze, ma anche attraverso il profumo, i colori delle sue terre e la sua musica, esprimendosi ora con racconti, ora con poesie.\nIl libro \u00e8 diviso in tre parti prive di una vera e propria trama, ma che trovano il loro significato nel giustapporsi di esse. La prima parte si svolge nella Georgia dei contadini, la seconda nella citt\u00e0, quella di Washington e Chicago, la terza ancora nella Georgia. Viene narrata la storia della emigrazione del popolo nero dal Sud al Nord del paese e messe in evidenza la delusione per le aspettative non realizzate. Infatti il nero che si sposta in citt\u00e0 non riesce a liberarsi dei suoi conflitti esistenziali che, anzi, vengono accentuati.\nUno dei temi affrontati \u00e8 quello della donna che non riesce a trovare nell'uomo comprensione e complementarit\u00e0, e, se nei sei racconti della prima parte che trattano l'argomento i problemi risultano difficili, nella seconda parte il rapporto uomo-donna diventa ancora pi\u00f9 complesso a causa della vita in citt\u00e0 dove maggiore \u00e8 l'influenza dei bianchi con la loro vita borghese e priva di valori.\nLa terza parte narra la storia di Knabis, un insegnante con aspirazioni letterarie, che decide di lasciare il Nord e di ritornare in Georgia. Egli vive momenti difficili combattuto tra la realt\u00e0 e il sogno, alternando momenti di coraggio a momenti di profonda vilt\u00e0. Quando comprender\u00e0 che le sue ambivalenze emotive fanno parte della sua gente, egli le accetta e, solo in quel momento, potr\u00e0 realizzarsi come poeta e immortalare con i suoi versi la dolorosa realt\u00e0 della sua terra.\nStudi critici (dal 2000).\nFino a marzo 2008:"}
{"id": "2121693", "revid": "2176804", "url": "https://it.wikipedia.org/wiki?curid=2121693", "title": "Seconda rivoluzione industriale", "text": "La seconda rivoluzione industriale fu il processo industriale che rappresent\u00f2 la seconda fase di sviluppo industriale (dopo la prima rivoluzione industriale) e che viene cronologicamente riportato dagli storici al periodo compreso tra il Congresso di Parigi (1856) e quello di Berlino (1878), giungendo a pieno sviluppo nell'ultimo decennio del XIX secolo, sia pure in concomitanza con la grande depressione di fine Ottocento: in Europa, nel periodo tra il 1850 ed il 1914, si assistette ad una serie di cambiamenti importanti, che mutarono la vita del continente; le innovazioni non furono della stessa portata in tutti i paesi: pi\u00f9 significative in alcuni, meno evidenti in altri; tuttavia gli Europei avevano l'impressione di essere giunti ad una svolta.\nNella seconda met\u00e0 dell'Ottocento l'Europa occidentale infatti estese e consolid\u00f2 la propria presenza nel mondo. Il suo prestigio si fondava sulla superiorit\u00e0 nel campo scientifico e tecnologico e sulla potenza industriale e capitalistica, rafforzato in seguito alla scoperta di nuove fonti di energia, come il petrolio e l'elettricit\u00e0, all'utilizzo di nuovi sistemi di comunicazione e di trasporto, al dominio incontrastato del commercio mondiale. Intanto, le grandi potenze europee portavano a termine le conquiste coloniali, soprattutto in Africa, spinte dal desiderio di procurarsi nuovi mercati di vendita per i prodotti nazionali e di accaparrarsi materie prime e risorse energetiche a basso costo. A questo prodigioso sviluppo industriale, che si protrasse fino agli inizi del Novecento e che interess\u00f2 anche altri Paesi del mondo, come gli Stati Uniti d'America e il Giappone, \u00e8 stato dato il nome di seconda rivoluzione industriale.\nDescrizione.\nIl termine industria deriva dal latino \"industria (-ae)\", parola composta da \"endo-\" (dentro) e \"-struo\" (costruire). Il significato originario di \"operosit\u00e0\", \"attivit\u00e0\", \"diligenza\" acquista alla fine del Novecento l'accezione di \"settore manifatturiero\".\nLa rivoluzione industriale in genere \u00e8 un processo di trasformazione economica che da un sistema prevalentemente agricolo-artigianale-commerciale porta ad un sistema industriale caratterizzato dall'uso generalizzato di macchine azionate da energia meccanica, dall'utilizzo di nuove fonti energetiche in sostituzione e per il potenziamento della forza lavoro operaia e dalla diffusione della fabbrica come principale luogo di produzione nel quale si concentrano i mezzi di produzione (forza lavoro e capitale). Ne consegue un notevole incremento, quantitativo e qualitativo, delle capacit\u00e0 produttive di un Paese.\nLa rivoluzione industriale comporta una profonda ed irreversibile trasformazione che parte dal sistema economico fino a coinvolgere il sistema produttivo nel suo insieme e l'intero sistema sociale. L'apparizione della fabbrica e della macchina modifica i rapporti fra gli attori produttivi. Nasce il capitalista industriale, imprenditore proprietario della fabbrica e dei mezzi di produzione, che mira ad incrementare il profitto della propria attivit\u00e0 e conseguentemente si viene a formare la classe operaia che riceve, in cambio del proprio lavoro e del tempo messo a disposizione per il lavoro in fabbrica, un salario.\nAll'interno della pi\u00f9 generica definizione di \"rivoluzione industriale\" va fatta una distinzione fra \"prima\" e \"seconda\" rivoluzione industriale.\nLa prima, iniziata alla fine del settecento in Inghilterra, riguarda prevalentemente il settore tessile - metallurgico ed \u00e8 connessa all'introduzione della macchina a vapore, che potr\u00e0 avvalersi della grande disponibilit\u00e0 di carbone delle miniere.\nLa seconda rivoluzione industriale, che sia pure in tempi diversi a seconda dei paesi, prende avvio attorno alla met\u00e0 del secolo XIX, si sviluppa con l'introduzione dell'acciaio, l'utilizzo dell'elettricit\u00e0, dei prodotti chimici e del petrolio.\nL'accelerazione della storia.\nOltre che per le grandi innovazioni tecnologiche e scientifiche, la seconda rivoluzione industriale si caratterizza in modo incisivo rispetto alla prima perch\u00e9 \u00abpi\u00f9 rapidi furono i suoi effetti, pi\u00f9 prodigiosi i risultati che determinarono una trasformazione rivoluzionaria nella vita e nelle prospettive dell'uomo.\u00bb\nAvvenimenti di rilievo prima dilatati nello spazio e nel tempo ora si concentrano in uno spazio temporale ristretto che rende pi\u00f9 veloce e concitata la vita dell'uomo.\nLo storico e sociologo tedesco Wolfgang Schivelbusch ha osservato come la rivoluzione dei mezzi di trasporto abbia modificato non solo la geografia fisica delle zone dove essa si \u00e8 verificata ma anche la \"geografia psicologica\" degli uomini, il loro modo di percepire lo spazio e il tempo.\nInizia quel fenomeno che porter\u00e0, per effetto della contrazione dello spazio e del tempo, conseguenza dei nuovi pi\u00f9 veloci mezzi di trasporto e comunicazione, alla globalizzazione dei mercati, delle tecnologie e dei linguaggi, e in definitiva all'accelerazione della storia dell'uomo.\nInnovazioni tecnologiche.\nDal 1870 in poi, si ebbe, in Europa e negli Stati Uniti, uno sviluppo tecnologico senza precedenti, che assicur\u00f2 ai paesi Occidentali la supremazia tecnica in tutto il mondo. La caratteristica che differenzia maggiormente la seconda rivoluzione industriale dalla precedente sta nel fatto che le innovazioni tecnologiche non sono frutto di scoperte occasionali ed individuali, bens\u00ec di ricerche specializzate in laboratori scientifici e nelle universit\u00e0 finanziate dagli imprenditori e dai governi nazionali per il miglioramento dell'apparato produttivo.\nI settori in cui si ebbero i maggiori risultati furono quello agricolo, quello manifatturiero e quello alimentare.\nNel settore metallurgico, giocarono un ruolo fondamentale la realizzazione del Convertitore Bessemer e il Forno Martin-Siemens. Essi permisero la realizzazione di macchine e utensili pi\u00f9 robusti e resistenti del ferro che causava problemi per la sua tendenza ad usurarsi rapidamente.\nNel 1878 con l'adozione del \"Processo Thomas\" poterono essere utilizzati materiali di ferro con alta percentuale di fosforo. Fu proprio questo metodo di defosforazione che consent\u00ec alla Germania ricca di questi minerali di trasformarsi da paese agricolo a industriale sino a superare, con uno sfruttamento pi\u00f9 organizzato delle miniere dell'Alsazia e della Lorena e del bacino carbonifero della Ruhr, la produzione delle acciaierie inglesi.\nL'acciaio permise nuove soluzioni nel campo della meccanica e nel 1870 l'utilizzo del cemento armato in quello delle costruzioni.\nNovit\u00e0 investirono anche il campo elettrico, soprattutto in Italia, con la costruzione della centrale termoelettrica a carbone per opera di Galileo Ferraris.\nIn Italia, mancando il carbone fossile e scarseggiando il carbone bianco si sfruttarono i corsi d'acqua per la produzione di energia elettrica. Cos\u00ec facendo non si and\u00f2 incontro alle enormi spese per l'importazione di carbone.\nNel campo chimico, vi furono tra le industrie, fortissime competizioni che portarono in pochissimi anni alla scoperta di nuovi prodotti come fertilizzanti, coloranti sintetici, ammoniaca, dinamite, soda e prodotti farmaceutici quali cloroformio, disinfettanti e analgesici.\nPi\u00f9 lento fu invece lo sviluppo dell'apparato elettrico ancora in via di sperimentazione, che ebbe un deciso incremento solo dopo il 1870, quando si produssero i primi generatori (la dinamo e il motore elettrico, nonostante fossero gi\u00e0 in uso da molto tempo, risultarono poco convenienti e poco versatili per i processi produttivi). Un'ulteriore spinta al processo di diffusione dell'elettricit\u00e0 fu l'invenzione della corrente alternata, che permise il trasporto dell'energia elettrica su lunghe distanze al contrario della corrente continua che non poteva essere trasmessa per pi\u00f9 di 3 km. I progressi in questo campo permisero la graduale diffusione della rete elettrica ad uso civile per l'illuminazione (e successivamente l'utilizzo dei primi elettrodomestici), nelle case e nei luoghi di lavoro; tra i maggiori esponenti troviamo Nikola Tesla e Thomas Alva Edison eterni rivali Tesla svilupp\u00f2 la corrente alternata e Edison svilupp\u00f2 la corrente continua.\nL'introduzione dell'elettricit\u00e0 come fonte di illuminazione delle citt\u00e0, molto pi\u00f9 efficiente di quella che utilizzava il gas illuminante, trasform\u00f2 la vita dei cittadini rendendo pi\u00f9 sicure le strade e permettendo anche una vita notturna pi\u00f9 intensa con la frequentazione di punti d'incontro illuminati.\nLa luce elettrica cambi\u00f2 anche i ritmi di lavoro nelle fabbriche dove prima la produzione cessava con il venir meno della luce diurna: ora gli operai potevano lavorare in turni ininterrotti nelle 24 ore.\nMedicina e sviluppo demografico.\nFu soprattutto nel periodo della seconda rivoluzione industriale, pi\u00f9 che nella prima, che vennero fatte numerose e importantissime scoperte in campo medico e scientifico. Gli studi di Charles Darwin e Gregor Mendel stimolarono l'approfondimento di anatomia comparata, fisiologia, genetica, mentre le fondamentali scoperte di Edward Jenner, Louis Pasteur, Gerhard Henrik Hansen, Robert Koch, e altri, in campo epidemiologico portarono nel corso del XIX secolo a trovare una difesa contro antichi flagelli come la tubercolosi, la difterite, l'antrace, la peste, la lebbra, la rabbia, la malaria.\nNumerose altre scoperte e invenzioni (come ad esempio lo stetoscopio) consentirono enormi progressi nel campo della chirurgia e in generale delle condizioni igienico-sanitarie negli ospedali e nella vita quotidiana delle famiglie. Furono ad esempio gli studi del medico ungherese Ign\u00e1c F\u00fcl\u00f6p Semmelweis (1818 \u2013 1865) a dimostrare che l'alto tasso di mortalit\u00e0 delle donne dopo il parto era in buona misura dovuto a infezioni trasmesse dai medici stessi durante il parto.\nUn'altra decisiva scoperta nel settore medico-sanitario fu l'adozione dell'anestesia a base di etere e cloroformio durante gli interventi chirurgici e l'applicazione dei raggi X per le diagnosi interne.\nQuesto complesso di scoperte e invenzioni permise nel giro di pochi decenni di migliorare le condizioni igienico-sanitarie e alimentari di gran parte delle popolazioni dei paesi industrializzati, di abbattere l'alto tasso di mortalit\u00e0 infantile, e di innalzare notevolmente l'et\u00e0 media della popolazione e le aspettative di vita delle persone.\nTale evoluzione, unitamente alla maggiore disponibilit\u00e0 di risorse, condusse nel giro di alcuni decenni ad un incremento esponenziale della popolazione, tanto che, fra la fine del XVIII secolo e il XX secolo la popolazione europea si \u00e8 accresciuta di quasi quattro volte, la speranza di vita \u00e8 passata da valori compresi tra i 25 e i 35 anni a valori che superano i 75 anni, il numero di figli per donna scesi da 5 a meno di 2 e natalit\u00e0 e mortalit\u00e0 scesi da valori compresi tra il 30 e il 40 per mille a valori prossimi al 10.\nTrasporti.\nI trasporti nella seconda met\u00e0 dell'Ottocento divennero molto pi\u00f9 sviluppati e complessi. Il sistema ferroviario, uscito dalla fase pionieristica, ebbe un accrescimento senza precedenti; in alcuni paesi le ferrovie ebbero un incremento del 90%: negli Stati Uniti si pass\u00f2 da 15.000\u00a0km di linee ferroviarie a pi\u00f9 di 1.500.000\u00a0km. L'enorme sviluppo del trasporto ferroviario rivoluzion\u00f2 in breve tempo i commerci e la possibilit\u00e0 di movimento delle popolazioni interessate, divenendo a sua volta un potente elemento di accelerazione e moltiplicazione dello sviluppo economico delle aree raggiunte dal servizio.\nLa costruzione di ferrovie a raggio transcontinentale - la ferrovia New York - San Francisco (1862-1869), la transandina tra il Cile e l'Argentina (1910), la transiberiana (1891-1904) Mosca - Vladivostok sul Pacifico e successivamente sino a Port Arthur sul Mar Giallo - ebbe un'enorme influenza nello scambio delle merci poich\u00e9 si ridussero notevolmente i costi sino ad allora molto alti per il trasporto via terra. Inoltre in alcune delle pi\u00f9 importanti citt\u00e0 europee ed americane, si ebbe la costruzione delle prime metropolitane, fra le quali quelle di Londra e Parigi, che permetteva di spostarsi facilmente all'interno delle aree urbane, enormemente accresciutesi gi\u00e0 dopo la prima rivoluzione industriale.\nPer quanto riguarda il sistema navale, grazie allo sviluppo della metallurgia e all'introduzione dell'elica, si poterono costruire i primi scafi in ferro e successivamente in acciaio, che permisero la costruzione dei robustissimi transatlantici. Le navi a vela vennero progressivamente soppiantate da quelle a vapore grazie anche all'avvento dei motori compound.\nPer i trasporti marittimi fu di enorme importanza la costruzione di canali artificiali come nel 1869 quello di Suez che in poco tempo determin\u00f2 spostamento dei traffici tra l'Atlantico settentrionale e l'Oceano Indiano, lungo la rotta del capo di Buona Speranza sostituita con quella molto pi\u00f9 breve del Mediterraneo e del Mar Rosso, ripristinando cos\u00ec l'importanza della navigazione nel bacino mediterraneo come tramite tra l'Occidente e l'Oriente.\nNel 1895 fu completato il canale di Kiel che facilit\u00f2 gli scambi tra Mar del Nord e il Baltico. Nel 1914 si apr\u00ec il canale di Panama che mise in immediata comunicazione l'Atlantico e il Pacifico.\nIn questo modo le economie dei vari stati nazionali cominciarono a divenire interdipendenti e sembr\u00f2 realizzarsi il sogno degli illuministi che basandosi sulla espansione del mercato auspicavano il superamento delle barriere nazionali con la realizzazione del cosmopolitismo. La realt\u00e0 si rivel\u00f2 del tutto diversa: invece che al sorgere di un sentimento fraterno tra gli uomini si assist\u00e9 al feroce scontro dei nazionalismi.\nNel 1883 l'ingegnere tedesco Gottlieb Daimler brevett\u00f2 un motore a benzina efficiente. Pochi anni dopo, apparve la prima vettura a combustione interna. L'invenzione dell'automobile si riveler\u00e0 di straordinaria importanza, con effetti rivoluzionari sulle abitudini e lo stile di vita dei paesi industrializzati; tali conseguenze, tuttavia, si avvertiranno in modo significativo solo a partire dalla diffusione di massa dell'automobile, che inizier\u00e0 successivamente, nei primi decenni del XX secolo.\nComunicazioni.\nParallelamente ai trasporti, anche le comunicazioni si fecero pi\u00f9 veloci e intense. La scoperta dell'elettromagnetismo con l'invenzione del telegrafo prima e del telefono poi, permisero le prime comunicazioni intercontinentali.\nQuesto tipo di comunicazione ebbe un ruolo decisivo per il graduale sviluppo dell'interdipendenza tra i vari stati del pianeta.\nAttorno agli anni quaranta del XIX secolo si svilupper\u00e0 rapidamente in tutto il mondo il telegrafo elettrico Morse, che per la prima volta nella storia permetter\u00e0 la comunicazione istantanea a distanza, e che dar\u00e0 luogo a notevoli sviluppi, tra cui la creazione delle prime agenzie di stampa, che raccoglievano e distribuivano notizie in tempi molto pi\u00f9 rapidi che in passato.\nSar\u00e0 soprattutto la successiva invenzione del telefono (1860) e la sua diffusione su larga scala che porteranno ad una vera rivoluzione nel campo delle comunicazioni, imprimendo in poco tempo uno sviluppo totalmente nuovo nelle interrelazioni sociali e commerciali tra gruppi e individui.\nNei primi anni del Novecento, quindi, l'avvento della radio avvier\u00e0 una nuova era nel campo della informazione che porter\u00e0 notevoli conseguenze anche in campo sociale.\nEffetti socio-economici.\nIl mutamento del rapporto tra agricoltura e industria.\nGli aspetti pi\u00f9 rilevanti della grande trasformazione si ebbero in Inghilterra, gi\u00e0 protagonista della prima rivoluzione, dove masse di popolazione si spostarono nelle citt\u00e0. Nel 1871 in Inghilterra il 35% della popolazione lavorava nel settore agricolo, nel 1910 la manodopera agricola era scesa al 25%. In Francia, dove l'industrializzazione aveva riguardato solo delle zone limitate, lo spostamento della popolazione dalla campagna alla citt\u00e0 fu pi\u00f9 lento mentre in Germania, come nei paesi scandinavi, fu imponente la riduzione della manodopera occupata nell'agricoltura..\nSe la produzione agricola europea non sub\u00ec un vistoso calo questo fu dovuto alla meccanizzazione dell'agricoltura che divenne \"scientifica\", anch'essa di tipo capitalistico ed industriale. Nell'allevamento si cominci\u00f2 a selezionare il bestiame e dove possibile si sostitu\u00ec alla cerealicoltura la coltivazione intensiva di frutta ed ortaggi.\nNel Nord Europa, nei Paesi Bassi, in Danimarca, compaiono nuove forme di produzione associata come il modello cooperativistico con i suoi ideali di mutualit\u00e0, solidariet\u00e0, premessa dei nuovi regimi democratici.\nL'estensione della citt\u00e0.\nAlla fine del XIX secolo l'industria aveva quasi sostituito l'agricoltura, che fino ad allora era stata la principale risorsa economica di molte nazioni. Milioni di persone si trovarono a vivere e lavorare in enormi centri industriali dove le condizioni di vita erano discutibili, la maggior parte degli stabilimenti era male aerata e male illuminata, il lavoro era spesso pericoloso, gli orari gravosi ed i salari molto scarsi. Peggio di tutti stavano le donne ed i bambini, costretti a lavorare in condizioni pressoch\u00e9 di schiavit\u00f9.\nPer andare incontro alle necessit\u00e0 dell'industria furono introdotte delle innovazioni tecniche che permisero la nascita di grosse fabbriche che trasformarono in pochi decenni i borghi di campagna in fumanti centri industriali. I contadini e gli artigiani cercarono lavoro nel nuovo mondo industriale, divenuto ormai il carro trainante dell'economia.\nNei centri sorti intorno alle fabbriche la popolazione aument\u00f2 rapidamente favorendo l'immigrazione interna dei contadini dalle campagne. A tutto ci\u00f2, non corrispose un adeguato e razionale sviluppo urbanistico, le citt\u00e0 sorsero in modo caotico, si costituirono nuove abitazioni ovunque vi fosse spazio, causando cos\u00ec l'aumento smisurato ed incontrollato dei fitti.\nLe citt\u00e0 industriali vennero in pochi anni circondate da enormi periferie sub-urbane, tetre e malsane, specialmente nel periodo anteriore alle scoperte medico-scientifiche. La rapida diffusione di questi centri ne rese impossibile la pianificazione, l'igiene era pressoch\u00e9 sconosciuta e la sovrappopolazione favoriva sempre pi\u00f9 la criminalit\u00e0 e le malattie.\nSolo negli ultimi decenni del XIX secolo le amministrazioni delle grandi citt\u00e0 iniziarono a pianificare interventi di ristrutturazione urbanistica su larga scala, come ad esempio la grande trasformazione operata a Parigi durante il Secondo Impero, che prevedevano talvolta anche l'abbattimento di interi quartieri fra i pi\u00f9 vecchi e fatiscenti, per far posto a zone ricostruite secondo schemi urbanistici pi\u00f9 razionali, rispondenti a canoni pi\u00f9 moderni e funzionali. Fu proprio per la necessit\u00e0 di mettere ordine e poter controllare queste enormi caotiche aree urbane che si inizi\u00f2 in tutti i paesi industrializzati ad introdurre sistematicamente i numeri civici nelle abitazioni e a regolamentare in modo pi\u00f9 rigoroso lo sviluppo delle reti stradali, fognarie e dei servizi pubblici in generale.\nLe trasmigrazioni continentali.\nCollegato alla rivoluzione dei trasporti fu il nuovo fenomeno sociale delle grandi trasmigrazioni continentali.\nSin dagli inizi dell'Ottocento vi erano stati spostamenti in America e in Oceania di masse di popolazione europea da un continente all'altro come quelli degli Inglesi e Irlandesi che furono costretti ad abbandonare le campagne investite dai nuovi rapporti di produzione della industrializzazione. Il fenomeno si accentu\u00f2 tra il 1880 e il 1914 quando milioni di emigrati specie dall'Italia meridionale, dalla penisola balcanica, dall'Europa orientale lasciarono le loro condizioni di vita semifeudale attirati dalle migliori condizioni economiche degli Stati Uniti in fase di grande sviluppo industriale dove il mercato richiedeva quella necessaria materia prima della manodopera che trovava impiego specialmente nell'edilizia e nelle grandi costruzioni stradali e ferroviarie.\nIl fenomeno delle trasmigrazioni comportava sacrifici culturali dolorosi ma nello stesso tempo per\u00f2 permetteva a grandi masse di uscire dal loro isolamento feudale e partecipare alle forme di una moderna civilt\u00e0, contribuendo in pochi decenni al formarsi di societ\u00e0 in gran parte multietniche, come quella degli Stati Uniti, dell'Argentina o dell'Australia.\nLa concentrazione dei capitali e della produzione.\nAnche il sistema finanziario, che era alla base dello sviluppo industriale, and\u00f2 modificandosi: fabbriche e capitali si concentravano nelle mani di poche grandi societ\u00e0 a danno delle aziende pi\u00f9 piccole e pi\u00f9 deboli dando cos\u00ec origine ai primi monopoli.\n\u00abQuel tipo di \"bourgeois\" (borghese), che durante la prima ondata della rivoluzione industriale aveva avuto un ruolo predominante, cio\u00e8 l'imprenditore indipendente e fortemente individualista, fu pian piano soppiantato dai grandi enti anonimi, che sotto la moderna forma giuridica della societ\u00e0 per azioni ebbero uno sviluppo fulmineo nell'industria, nel commercio e nell'organizzazione bancaria.\u00bb\nQuesta nuova forma di gestione della fabbrica comporta anche un mutamento nei rapporti tra il padrone e gli operai che ora si trovano a dover interloquire per le loro rivendicazioni con entit\u00e0 anonime spersonalizzate portatrici di responsabilit\u00e0 collettive, non pi\u00f9 individuali e facilmente identificabili come prima, rappresentate dai consigli di amministrazione a loro volta espressioni della massa informe degli azionisti.\nI principi della libera concorrenza si alterano con la formazione di nuove forme di coalizione e concentrazione industriale e commerciale come quelle dei \"cartelli\", associazioni di imprese che producono beni simili, che assegnano zone di smercio ai singoli imprenditori per contrastare la concorrenza sgradita. Organi di controllo assicurano il rispetto dei patti tra gli associati al cartello che si trasforma in \"pool\".\nQuando le coalizioni assumono la forma di fusioni tra industrie nascono i \"trusts\" con lo scopo di ridurre i costi di produzione, eliminare la concorrenza e realizzare migliori profitti agendo in regime di monopolio.\nForma pi\u00f9 aggressiva per contrastare la concorrenza straniera fu quella del \"dumping\", vendita a prezzi maggiorati di beni sul mercato interno per compensare i prezzi inferiori a quelli di costo praticati sui mercati esteri.\nNasce un nazionalismo economico che degenera nel \"protezionismo\", in una guerra di tariffe nella quale si segnalano dopo il 1879 i produttori tedeschi che daranno l'avvio a guerre doganali incubatrici della grande guerra del 1914-1918.\nL'organizzazione internazionale dei lavoratori.\nL'estensione a livello mondiale dell'industrializzazione comport\u00f2 di necessit\u00e0 la costituzione di un organismo internazionale dei movimenti operai per una comune difesa e rivendicazione dei loro diritti, in quella che fu definita \"questione operaia\".\nIl 28 settembre 1864 nacque a Londra per iniziativa di Karl Marx, fondatore assieme a Friedrich Engels del cosiddetto socialismo scientifico, la prima Associazione internazionale dei lavoratori dove confluirono varie componenti del movimento operaio caratterizzato da una eterogeneit\u00e0 di ideologie corrispondenti alle diversit\u00e0 del proletariato operaio costituito da una classe operaia impiegata nella fabbrica, ormai ben strutturata, da lavoratori ancora a met\u00e0 tra l'artigianato e l'operaio industrializzato. Marx tent\u00f2 di conciliare queste diversit\u00e0 di posizioni indirizzandole su alcuni punti irrinunciabili quali l'autoemancipazione dei lavoratori, il coordinamento internazionale degli operai, la conquista del potere politico ad opera dei proletari.\nL'imperialismo.\nL'enorme potere economico costituitosi con la concentrazione industriale cerc\u00f2 fin dall'inizio la collaborazione e la protezione del potere politico che gli assicurasse i suoi progetti di espansione del capitale e il contenimento delle masse dei lavoratori.\nLe decisioni dei governi vennero cos\u00ec condizionate dagli interessi economici e da quelli finanziari delle banche che ormai non si limitavano pi\u00f9 ad investire i risparmi nello sviluppo industriale ma attraverso la concessione dei crediti ne condizionavano la direzione e la gestione.\nI capitali eccedenti alla ricerca di profitti furono investiti al di fuori dei confini nazionali nella costruzione di opere colossali o con finanziamenti a paesi sottosviluppati, condizionandone la politica interna ed estera, in cambio di materie prime e manodopera a buon mercato. I paesi debitori erano in genere obbligati a reinvestire i finanziamenti ricevuti nell'acquisto di macchinari industriali dei paesi creditori come avvenne per il capitale inglese che trov\u00f2 sbocco nelle zone dell'Impero britannico e in Egitto, per quello francese soprattutto in Russia e per quello tedesco in Italia.\nLa concentrazione industriale, secondo la teoria marxista, port\u00f2 alla gara coloniale della ricerca di nuovi mercati dividendo il mondo in zone economiche e strategiche molto diverse da quelle del colonialismo ottocentesco.\nIl pauperismo.\nNell'Inghilterra della seconda rivoluzione industriale era giunto il tempo di una nuova legge che sanasse i mali dei nuovi poveri generati dalla industrializzazione. \nNel 1833 una legge afferm\u00f2 l'abolizione dello sfruttamento minorile e femminile. I bambini fino a 12 anni e le donne non potevano lavorare pi\u00f9 di 8 ore al giorno.\nLa legge emanata nel 1834, aboliva la \u201ccarit\u00e0 legale\u201d, proibiva l'aiuto a domicilio e costringeva i poveri nelle nuove \"workhouse\" (case di lavoro), nuove versioni degli ospedali generali con il medesimo rigido regime del passato di costrizioni e di privazioni, nonch\u00e9 di separazione secondo il sesso e l'et\u00e0.\nAutore di questa politica fu Sir Edwin Chadwick (1800-1890), discepolo di Jeremy Bentham, personaggio molto odiato, un amministratore dispotico e discusso la cui figura \u00e8 ricordata soprattutto per il suo impegno nella riforma della sanit\u00e0 pubblica, convinto com'era che le condizioni insalubri delle citt\u00e0 provocassero malattie biologiche e sociali, causa di un degrado psicologico che pu\u00f2 trascinare le persone verso i vizi, come l'alcolismo, o peggio, verso la rivoluzione. Rendere le citt\u00e0 pi\u00f9 salubri poteva essere lo strumento per rendere il proletariato pi\u00f9 felice, pi\u00f9 sano, pi\u00f9 produttivo, e pi\u00f9 docile.\nSulla presunta \"felicit\u00e0 del proletariato inglese\" scriveva qualche anno dopo nel 1844 Karl Marx in un articolo pubblicato a firma: \"Un prussiano\" intitolato \"Il re di Prussia e la riforma sociale\":\u00abSi conceder\u00e0 inoltre che l'Inghilterra \u00e8 il paese del pauperismo; perfino questa parola \u00e8 di origine inglese. L'esame dell'Inghilterra \u00e8 dunque l'esperimento pi\u00f9 sicuro per conoscere il rapporto di un paese politico col pauperismo. In Inghilterra la miseria degli operai non \u00e8 parziale, ma universale; non limitata ai distretti industriali, ma estesa a quelli agricoli. I movimenti qui non sono in sul nascere, bens\u00ec da quasi un secolo si ripresentano periodicamente. Come intendono il pauperismo la borghesia inglese e il governo e la stampa ad essa legati? Nella misura in cui la borghesia inglese ammette che il pauperismo \u00e8 una colpa della politica, il whig considera il tory, e il tory il whig, come la causa del pauperismo. Secondo il whig, il monopolio della grande propriet\u00e0 terriera e la legislazione protezionista contro l'importazione dei cereali \u00e8 la fonte principale del pauperismo. Secondo il tory, tutto il male risiede nel liberalismo, nella concorrenza, nel sistema industriale spinto troppo avanti. Nessuno dei partiti trova il motivo nella politica in generale, bens\u00ec ciascuno di essi lo trova nella politica del proprio partito; ma ambedue i partiti non si sognano neppure una riforma della societ\u00e0.\u00bb\nIl tema della povert\u00e0 comincia in questi anni ad essere associato a quello dell'industrialismo. L\"'Accademia delle scienze morali e politiche\" francese promosse delle inchieste sulle condizioni degli operai in Francia volendo stabilire in che cosa consistesse la loro povert\u00e0, come si manifestasse e quali fossero le cause che la determinavano. Una prima risposta era stata data da Louis Ren\u00e8 Villerm\u00e9, un medico fautore degli aspetti positivi del sistema della fabbrica e convinto che tutto ci\u00f2 che lo contrastasse fosse un'offesa della pubblica morale: la promiscuit\u00e0 dei sessi all'interno delle fabbriche, l'eccessiva durata dell'orario di lavoro minorile, i prestiti concessi agli operai come anticipo dei loro salari erano le uniche cause del degrado morale e fisico degli operai.\nQuesta tesi moralistica venne contestata da Antoine-Eug\u00e8ne Buret nella sua opera \"De la mis\u00e8re des classes laborieuses en Angleterre et en France...\"; egli vuole eliminare dall'analisi sociologica delle cause della povert\u00e0 ogni riferimento astratto e non verificabile: comincia quindi a stabilire una stretta connessione tra le condizioni di indigenza degli operai e la ricchezza considerati entrambi come fenomeni strettamente economici e controllabili oggettivamente. Le sue conclusioni lo portano a sostenere che esiste un rapporto di \u00abcoesistenza\u00bb o \u00absimultaneit\u00e0\u00bb tra la povert\u00e0 e la \u00abricchezza della nazione\u00bb e che le cause di questa concomitanza sono da riportare \u00abai processi industriali, alle circostanze in cui si trovano posti, gli uni in relazione con gli altri, gli agenti della produzione\u00bb cos\u00ec che \u00abla condizione fisica e morale dei lavoratori si misura esattamente sulla posizione in cui essi si trovano di fronte agli strumenti o ai capitali\u00bb nel senso che \u00abpi\u00f9 ne sono vicini e pi\u00f9 la loro vita \u00e8 assicurata; ed essa si elever\u00e0 e migliorer\u00e0 secondo la misura e l'estensione di questi rapporti.\u00bb"}
{"id": "2121702", "revid": "154893", "url": "https://it.wikipedia.org/wiki?curid=2121702", "title": "Amarsi un po' (Lucio Battisti)", "text": ""}
{"id": "2121703", "revid": "1543377", "url": "https://it.wikipedia.org/wiki?curid=2121703", "title": "Fotosensibilit\u00e0", "text": "La fotosensibilit\u00e0 \u00e8 la propriet\u00e0 di particolari materiali (chimici o biochimici) di reagire alla luce.\nInterpretazione in medicina.\nLa sensibilit\u00e0 della pelle ad una sorgente di luce pu\u00f2 essere di vario tipo. Le persone con un particolare tipo di cute (fototipo) sono pi\u00f9 sensibili alle scottature solari. Anche farmaci particolari rendono la pelle pi\u00f9 sensibile alla luce solare; essi includono la maggior parte degli antibiotici tetracicline e il farmaco per il cuore amiodarone. Inoltre alcune patologie portano a un'aumentata fotosensibilit\u00e0.\nAd esempio i pazienti con \"lupus eritematoso sistemico\" presentano sintomi dermatologici dopo l'esposizione al sole; anche alcuni tipi di porfiria sono aggravati dalla luce solare. Tutti i tipi di cancro della pelle sono collegati all'eccessiva esposizione al sole; la condizione \"xeroderma pigmentosum\", una patologia ereditaria (un difetto nella riparazione del DNA), ne accelera il rischio.\nIn rari casi, la fotosensibilit\u00e0 pu\u00f2 colpire anche gli occhi di una persona fin dalla nascita o stando troppo tempo davanti a uno schermo acceso. Nel primo caso di fotosensibilit\u00e0 si ha un danneggiamento di entrambe le retine conseguentemente al buio l'occhio risulta completamente nero, questo primo caso si sta ancora studiando, i soggetti che soffrono del primo caso di fotosensibilit\u00e0 riescono, in alcuni casi, a distinguere ogni oggetto al buio molto meglio di come riesca a vedere un gatto ad esempio comportando per\u00f2 la non riuscita della distinzione dei colori. Nel secondo caso invece la fotosensibilit\u00e0 che si subisce stando troppo tempo davanti alla luce rende l'occhio sensibili a luci come: neon e lampadine domestiche per tanto questo secondo caso non porta al danneggiamento della retina\nInterpretazione in elettronica.\nAlcuni componenti elettronici come i fotodiodi e i foto-accoppiatori sono progettati per essere sensibili alla luce. Essi sono costruiti per sfruttare l'effetto fotoelettrico, cio\u00e8 l'emissione di elettroni da un materiale durante l'assorbimento di radiazioni elettromagnetiche.\nQuando la luce (una forma di radiazione elettromagnetica) colpisce la superficie attiva di tali dispositivi, la corrente elettrica che vi scorre attraverso, o la carica elettrica accumulata nel dispositivo aumenta o diminuisce in proporzione all'intensit\u00e0 e alla lunghezza d'onda della luce. Tale comportamento consente al dispositivo funzioni di regolazione e di sensore di vario tipo. Per esempio, un circuito con una fotoresistenza pu\u00f2 rilevare la luce ambientale per accendere un lampione al tramonto. Le fotocamere digitali utilizzano dispositivi foto-accoppiati la cui estrema sensibilit\u00e0 alla luce consentono loro di convertire i fotoni in ingresso in variazioni di carica elettrica con grande accuratezza. Le variazioni della carica elettrica sono poi codificate in un file binario che pu\u00f2 essere immagazzinato e veduto in seguito su uno schermo di computer o con altri mezzi.\nInterpretazione in chimica.\nI composti chimici che sono sensibili alla luce possono essere sottoposti a reazioni chimiche se esposti alla luce. Tali composti come ad esempio numerosi farmaci, sono conservati in contenitori scuri od opachi sino al loro uso, per prevenirne la fotodegradazione. I dispositivi chimici fotosensibili comprendono anche la retina umana e la pellicola fotografica; i loro materiali sensibili alla luce subiscono una reazione chimica se colpiti dalla luce.\nSostanze tipiche che sono fotosensibili sono i sali alcalini e gli alogenuri d'argento."}
{"id": "2121714", "revid": "1543377", "url": "https://it.wikipedia.org/wiki?curid=2121714", "title": "Municipalit\u00e0 locale di Bushbuckridge", "text": "Bushbuckridge \u00e8 una municipalit\u00e0 locale (in inglese Bushbuckridge Local Municipality) appartenente alla municipalit\u00e0 distrettuale di Ehlanzeni della provincia di Mpumalanga in Sudafrica. \nIn base al censimento del 2001 la sua popolazione \u00e8 di 497.958 abitanti.\nIl suo territorio si estende su una superficie di ed \u00e8 suddiviso in 34 circoscrizioni elettorali (\"wards\"). Il suo codice di distretto \u00e8 MP325.\nGeografia fisica.\nConfini.\nLa municipalit\u00e0 locale di Bushbuckridge confina a nord con quella di Maruleng (Mopani/Limpopo), a sud con quella di Mbombela Hall (Ehlanzeni), a ovest con quella di Thaba Chweu (Ehlanzeni), a nord, est e sud con l'Area della gestione del distretto MPDMA32."}
{"id": "2121716", "revid": "400694", "url": "https://it.wikipedia.org/wiki?curid=2121716", "title": "Asd", "text": ""}
{"id": "2121720", "revid": "486946", "url": "https://it.wikipedia.org/wiki?curid=2121720", "title": "Derthona", "text": ""}
{"id": "2121722", "revid": "729019", "url": "https://it.wikipedia.org/wiki?curid=2121722", "title": "Manito", "text": "Manito \u00e8 una municipalit\u00e0 di Quarta classe delle Filippine, situata nella Provincia di Albay, nella Regione del Bicol.\nManito \u00e8 formata da 15 baranggay:"}
{"id": "2121723", "revid": "287204", "url": "https://it.wikipedia.org/wiki?curid=2121723", "title": "Gens Popillia", "text": "Esponenti conosciuti della gens Popillia e di quella Lenate:"}
{"id": "2121729", "revid": "125631632", "url": "https://it.wikipedia.org/wiki?curid=2121729", "title": "Badia di Dulzago", "text": "Badia di Dulzago (\"Bad\u00eca de Dulz\u00e0ch\" in lombardo e \"Bad\u00eca de Dolzach\" piemontese) \u00e8 una piccola frazione di circa 14 abitanti del comune di Bellinzago Novarese, in Provincia di Novara.\nSorge 4\u00a0km a sud-ovest del paese, sui primi pendii delle colline moreniche della vallata del Terdoppio, al limitare della pianura risicola novarese. La zona \u00e8 ricca di acque e fontanili, caratteristica forse da cui anticamente nacque la denominazione \"dulcis acquae\".\nDell'antico borgo di \"Dulzago\" che sorgeva nei pressi dell'attuale Badia, citato gi\u00e0 nell'892, successivamente nel 1013 e nel 1132, oggi non resta alcuna traccia.\nStoria.\nLa Badia (o Abbazia) fu fondata dai canonici regolari all'inizio del XII secolo come luogo di culto religioso. Nel corso del medioevo svolse importanti funzioni spirituali nei confronti degli abitanti del territorio. I canonici erano fedeli alla regola di sant'Agostino.\nNella seconda met\u00e0 del Quattrocento divenne Abate commendatario Leonardo Sforza che la trasform\u00f2 da comunit\u00e0 religiosa in importante centro agricolo. I monaci ed coloni che vi abitavano in breve tempo svolsero un'opera di bonifica del territorio circostante rendendo i terreni molto produttivi.\nLa Badia era organizzata come un vero e proprio complesso monastico: vi era la chiesa, officiata da un parroco nominato dagli abati commendatari, la residenza dell'abate e dei canonici, le case dei mezzadri e le loro famiglie ed il cimitero, situato fuori dall'abitato.\nA partire dal Settecento, con l'introduzione dell'allevamento del bestiame (bovini, suini e pollame), si cre\u00f2 una vera e propria azienda agricola; intorno alla met\u00e0 del secolo vennero costruiti nuovi edifici per accogliere i salariati, situati sul lato est della grande \"corte dei Pigionanti\". Tra essi vi erano bifolchi, cavallari, famigli (che si occupavano rispettivamente dei buoi, dei cavalli e della stalla) i campari da badile per la manutenzione delle opere irrigue, il bracciante, il tagliaerba, il falegname ed il fabbro.\nLa comunit\u00e0 agricola era autosufficiente disponendo anche di un forno per il pane, una scuola, la ghiacciaia interrata, il lattaio e il mulino per la farina.\nDurante il periodo napoleonico venne soppressa la commenda ed il complesso pass\u00f2 di propriet\u00e0 alla famiglia francese dei Reyner. Nel 1845 fu ceduta al conte Vitaliano VIII Borromeo. La famiglia Borromeo dal 1879 cominci\u00f2 a rivendere la struttura in vari lotti ed in seguito venne ulteriormente suddivisa dalla Societ\u00e0 Agricola Conturbia.\nMonumenti e luoghi d'interesse.\nChiesa di San Giulio prete.\nLa chiesa dedicata a san Giulio di Orta \u00e8 coeva al complesso abbaziale e se ne ha testimonianza nei primi decenni del XII secolo. Il campanile, posto sul lato sinistro, risale invece al XVIII secolo.\nL'edificio romanico \u00e8 a pianta basilicale, strutturato a tre navate, quella centrale coperta da una successione di 3 campate con volte a crociera mentre quelle laterali hanno campate con volte a botte.\nLa parte meglio conservata dell'edificio romanico \u00e8 il complesso absidale esterno, decorato da archetti pensili che poggiano su mensoline in cotto. \u00c8 visibile dal cortiletto posto sul retro dell'edificio, cui si accede tramite una porta a lato del campanile e dove si affaccia anche la vecchia casa parrocchiale, edificata nel 1720, come riportato da un'iscrizione sul muro occidentale dell'edificio.\nLa chiesa venne ampiamente restaurata e ridecorata tra la fine del XVII secolo ed il XVIII secolo, con la costruzione delle due cappelle laterali interne, nuovi stucchi ed affreschi, alterando cos\u00ec l'originaria struttura romanica. Sulla facciata, ricostruita nel settecento, si apre al centro il portone d'ingresso mentre ai lati vi sono due porte chiuse, solamente sagomate nella muratura, sormontate da due aperture a tutto sesto. Nella lunetta sopra il portone centrale, gravemente compromesso, vi \u00e8 un affresco che ritrae San Giulio.\nNell'interno, riccamente decorato, numerosi affreschi di pregio: di epoca romanica sono quelli posti sulla parete ovest del tiburio che raffigurano angeli e santi, insieme a molti altri frammenti di pitture che sono stati rinvenuti in occasione di recenti restauri. Sulla parete della navata sinistra una serie di santi dipinti intorno al XV secolo. Il presbiterio \u00e8 dominato da un altare marmoreo di epoca barocca. La cappella di sinistra \u00e8 dedicata a sant'Antonio di Padova, mentre quella opposta alla Madonna del Rosario.\nChiesa di San Giuseppe e cimitero.\nEdificata tra il 1713 ed il 1744, come testimoniato dalle visite pastorali dell'epoca, la chiesetta di San Giuseppe sorge a tutt'oggi in aperta campagna verso il torrente Terdoppio ad ovest della Badia, appena fuori dal borgo.\nIn et\u00e0 napoleonica, vi venne edificato ed annesso un piccolo cimitero; sia la chiesa che il cimitero (sconsacrati) giacciono in stato d'abbandono ormai da molti anni e, fra le sepolture, vi vennero inumati due soldati austro-ungarici morti in stato di prigionia durante la Grande Guerra e ricordati sul sito mediante una placchetta.\nCultura.\nEventi.\nIl 31 gennaio, festa patronale, \u00e8 celebrato dalla tradizionale \"Fagiolata di San Giulio\" preparata secondo i precisi dettami della tradizione. Viene solennizzata, ormai da molti anni, l'ultima domenica di gennaio.\nLa Badia celebra inoltre una sorta di gemellaggio con l'isola di San Giulio; ogni anno infatti gli abitanti si recano in pellegrinaggio alla basilica del santo per partecipare alla funzioni religiose."}
{"id": "2121736", "revid": "767487", "url": "https://it.wikipedia.org/wiki?curid=2121736", "title": "The Birth of a Band", "text": "The Birth of a Band \u00e8 un DVD del concerto live della band di rock progressivo Emerson, Lake &amp; Palmer, svoltosi il 29 agosto del 1970, durante il festival di 5 giorni all'Isola di Wight, propone il primo vero concerto importante della band, anche se in realt\u00e0 \u00e8 il secondo, ma dopo questa performance all'isola il trio divenne famoso in tutto il mondo."}
{"id": "2121743", "revid": "1305772", "url": "https://it.wikipedia.org/wiki?curid=2121743", "title": "Thalassarche", "text": "Il genere Thalassarche , della famiglia dei Diomedeidi, comprende quelle specie di albatro di medie dimensioni note con il nome di \"mollymawk\". Talvolta con quest'ultimo termine vengono indicati erroneamente anche i membri del genere \"Phoebetria\", i cosiddetti albatri fuligginosi. L'areale dei \"mollymawk\" \u00e8 ristretto all'emisfero australe, dove sono le specie di albatro pi\u00f9 comuni. Questi uccelli sono stati considerati a lungo appartenenti allo stesso genere dei grandi albatri, \"Diomedea\", ma uno studio del loro DNA mitocondriale ha dimostrato che formano un taxon monofiletico imparentato con gli albatri fuligginosi e sono stati perci\u00f2 riclassificati in un genere a parte.\nIl piumaggio dei \"mollymawk\" \u00e8 stato paragonato a quello di un gabbiano, con il dorso, il mantello e la coda nero scuro e la testa, il sottoala e il ventre pi\u00f9 chiari. La testa di alcune specie \u00e8 spesso di color grigio leggermente scuro o presenta zone scure attorno agli occhi. Il becco pu\u00f2 essere arancio, giallo o scuro con alcune linee giallo brillante, a seconda delle specie.\nIl termine \"mollymawk\", coniato nel XVII secolo, \u00e8 l'adattamento inglese della traduzione tedesca dell'olandese \"Mallemugge\", \"malmok\", che significa gabbiano (\"mok\") stupido (\"mal\").\nSistematica.\nGenere \"Thalassarche\"\nLa specie fossile \"Thalassarche thyridata\", nota solamente a partire da un frammento di cranio risalente al Miocene Superiore e ritrovato nel Victoria, in Australia, mostra che il genere era gi\u00e0 separato dagli albatri fuligginosi 10 Ma.\nL'Isola di Mollymawk, nei pressi della Georgia del Sud, prende il nome da questi uccelli."}
{"id": "2121745", "revid": "767487", "url": "https://it.wikipedia.org/wiki?curid=2121745", "title": "Oas (Albay)", "text": "Oas \u00e8 una municipalit\u00e0 di Seconda classe delle Filippine, situata nella Provincia di Albay, nella Regione del Bicol.\nOas \u00e8 formata da 53 baranggay:"}
{"id": "2121746", "revid": "324026", "url": "https://it.wikipedia.org/wiki?curid=2121746", "title": "Olentzero", "text": "Olentzero o Olentzaro o Orentzero o Orentzaro o Orantzaro o Onontzaro o Ononzaro o Omentzaro o Orentzago o Gomentzaro \u00e8, nel folklore basco, un popolare portatore di doni durante il periodo natalizio: \u00e8 rappresentato come un carbonaio che, la notte della Vigilia di Natale (normalmente), scende dalle montagne per annunciare la nascita di Ges\u00f9 (chiamato nelle leggende basche \"Kixmi\").\nLa tradizione \u2013 che ha forse avuto origine nella zona intorno a Lesaka (Navarra) \u2013 \u00e8 radicata nelle montagne della Navarra e della Guip\u00fazcoa e si \u00e8 diffusa relativamente di recente anche nel resto del territorio basco.\nIl personaggio.\nIl carbonaio Olentzero viene descritto come un uomo grasso, sporco di carbone, ubriacone e di buona forchetta e rappresentato con una pipa in bocca, un fucile in spalla e un bouquet di fiori in mano.\nLo scrittore e compositore Jos\u00e9 Gonzalo Zulaika , noto come Aita Donostia (\u201cPadre/Pap\u00e0 Donostia\u201d, 1886 \u2013 1956), lo descrisse come \"buruhandia, entendimendu gabea\", vale a dire \u201ctestone senza intelligenza\u201d.\nAlcune persone lo descrivono come una creatura mostruosa con 365 o 366 occhi (uno in pi\u00f9 dei giorni dell'anno).\nLeggende.\nAlcune leggende fanno risalire la figura di Olentzero agli \"jentilak\", che nel folklore basco, sono dei giganti che abitano i Pirenei.\nAltre leggende raccontano di un neonato abbandonato nei boschi e poi ritrovato da una fata, che gli diede il nome di Olentzero e poi lo fece adottare da un'anziana coppia senza figli che viveva nella foresta. Una volta cresciuto, Olentzero avrebbe continuato a vivere nei boschi, dove si sarebbe dedicato all'estrazione del carbone vegetale.\nEtimologia.\nSull'origine del nome Olentzero, vi sono diverse teorie:\nla teoria pi\u00f9 accettata lo fa derivare da \"onentzero\" (&lt; \"Onentzat aro\" o \"Onentzako aro\"), che in lingua basca significa \u201ctempo dei buoni\u201d.\nQuesta parola viene attestata per la prima volta nel XVI secolo da Lope de Isasi, che dice: \"A la noche de Navidad (llamamos) onenzaro, la saz\u00f3n de los buenos\", vale a dire \u201cChiamiamo la Vigilia di Natale \"onenzaro\", la \u2018stagione dei buoni\u2019\u201d.\nAltre teorie:\nTradizioni.\nLa tradizione pi\u00f9 diffusa legata alla figura di Olentzero \u00e8 quella di portare in processione una sua effigie, processione accompagnata normalmente da canti natalizi e dal suono del \"txistu\", il tipico strumento a fiato basco.\nCanzoni su Olentzero (\"Olentzero kantak\").\nLa tradizione di Olentzero ha ispirato una serie di canzoni natalizie sulla sua figura, chiamate, in lingua basca, \"Olentzero kantak\"). Tra queste, ricordiamo: \"Olentzero\" e \"Olentzero buru handia\" (\u201cIl testone di Olentzero\u201d).\nLe prime due strofe del brano \"Olentzero\" recitano cos\u00ec:\n\"Olentzero\".\n\"Olentzero joan zaigu\"\n\"mendira lanera,\"\n\"intentzioarekin\"\n\"ikatz egitera.\"\n\"Aditu duenean\"\n\"Jesus jaio dela\"\n\"lasterka etorri da\"\n\"berri ematera.\"\n\"Horra horra\"\n\"gure Olentzero\"\n\"pipa hortzetan dula\"\n\"eserita dago.\"\n\"Kapoiak ere ba'itu\"\n\"arraultzatxoekin\"\n\"bihar meriendatzeko\"\n\"botila ardoakin.\"\nvale a dire:\n\u201cOlentzero \u00e8 andato\na lavorare in montagna\ncon l'intenzione\ndi fabbricare del carbone.\nQuando ud\u00ec\nche era nato Ges\u00f9 ,\nvenne di corsa\nper portare la notizia\nEcco, ecco\nil nostro Olentzero,\ncon la pipa tra i denti\nsta seduto.\nEgli ha anche dei capponi\ncon delle uova\nper festeggiare domani\ncon una bottiglia di vino \u201d\nOlentzero nel cinema e nelle fiction.\nLa figura di Olentzero non ha ispirato soltanto canzoni, ma anche alcuni film. Tra questi ricordiamo:"}
{"id": "2121750", "revid": "104458", "url": "https://it.wikipedia.org/wiki?curid=2121750", "title": "Lucas Senoner", "text": "Biografia.\nStagioni 1999-2004.\n ma residente a Santa Cristina Valgardena, era specialista delle prove tecniche. Inizi\u00f2 a prendere parte a gare FIS nel dicembre del 1998 ed esord\u00ec in Coppa Europa il 15 dicembre 2001 a Pozza di Fassa, senza qualificarsi per la seconda manche dello slalom speciale. Nel marzo del 2003 conquist\u00f2 due medaglie ai Mondiali juniores del Brian\u00e7onnais: bronzo nello slalom speciale e argento nella combinata.\nEsord\u00ec in Coppa del Mondo nella stagione 2003-2004. Il 21 dicembre 2003 prese infatti parte allo slalom gigante dell'Alta Badia, in cui per\u00f2 non si qualific\u00f2 per la seconda manche. Il 1\u00ba marzo 2004 a Kranjska Gora ottenne la sua prima vittoria, nonch\u00e9 primo podio, in Coppa Europa, in slalom speciale; biss\u00f2 il risultato pochi giorni dopo in Sierra Nevada.\nStagioni 2005-2009.\nIl 19 dicembre 2004, ancora in slalom gigante in Alte Badia, conquist\u00f2 i primi punti in Coppa del Mondo, quando riusc\u00ec a ottenere il 15\u00ba posto. Il prosieguo della sua carriera non port\u00f2 risultati significativi: i suoi migliori piazzamenti nel massimo circuito internazionale furono infatti due tredicesimi posti: il primo nello slalom speciale di Flachau del 22 dicembre 2004, il secondo nello slalom gigante di Kranjska Gora del 26 febbraio 2005.\nIn carriera non prese parte n\u00e9 a rassegne olimpiche n\u00e9 iridate e smise di gareggiare nell'aprile del 2009.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2121753", "revid": "1305772", "url": "https://it.wikipedia.org/wiki?curid=2121753", "title": "Eustachio Zanotti", "text": "Biografia.\nEustachio Zanotti proveniva da una famiglia che ha avuto numerosi membri divenuti famosi: suo padre fu Giampietro Zanotti, poeta, pittore e storico dell'arte, sua madre fu Costanza M. Teresa Gambari, uno dei suoi zii, fratello di Giampietro, fu Francesco Maria Zanotti, scrittore e filosofo, professore di Filosofia all'Universit\u00e0 di Bologna, segretario e in seguito presidente dell'Istituto delle Scienze di Bologna, le sue sorelle, Teresa Maria Zanotti e Angiola Anna Maria Zanotti, scrissero canzoni e traduzioni di storie brevi, una terza sorella si chiamava Faustina Berenice.\nZanotti fu segretario dell'Istituto delle Scienze di Bologna, membro delle accademie di Berlino, Londra, Napoli, Padova e Kassel (Germania) e socio dell'Accademia dei Quaranta.\nCarriera.\nZanotti cominci\u00f2 la sua carriera di astronomo a venti anni alla specola di Bologna, divenendone il direttore nel 1739.\nSi occup\u00f2 in particolare di comete,\nscoprendone una, la C/1739 K1, di eclissi solari e lunari, di aurore boreali, osserv\u00f2 il transito di Mercurio del 6 maggio 1753 e il transito di Venere del 6 giugno 1761. Compil\u00f2 un catalogo di stelle contenente le coordinate di 413 stelle che venne pubblicato nel 1750: questo catalogo \u00e8 il primo ad essere stato stilato secondo una metodologia moderna.\nNel 1776 restaur\u00f2 la meridiana situata nella basilica di San Petronio, progettata da Giovanni Domenico Cassini.\nZanotti fu anche un rinomato ingegnere idraulico."}
{"id": "2121763", "revid": "287204", "url": "https://it.wikipedia.org/wiki?curid=2121763", "title": "Queen Bitch", "text": "Queen Bitch \u00e8 un brano musicale scritto dall'artista inglese David Bowie, decima traccia dell'album \"Hunky Dory\" del 1971.\nNel 1974 venne pubblicato due volte su 45 giri, come lato B di \"Rebel Rebel\" e di \"1984\", quest'ultimo uscito negli Stati Uniti.\nIl brano si trova al secondo posto nella classifica delle 20 migliori canzoni glam rock del quotidiano inglese \"The Guardian\", dopo \"Hot Love\" dei T. Rex.\nIl brano.\n\"Queen Bitch\" \u00e8 l'ultimo dei tributi alle influenze statunitensi di David Bowie che compongono la seconda parte di \"Hunky Dory\" ed \u00e8 forse la traccia che pi\u00f9 di altre rivela gli orientamenti futuri del cantante.\nSi tratta di un vivace \"pastiche\" del materiale dei Velvet Underground dominato dalla chitarra elettrica di Mick Ronson, in cui lo stile vocale di Bowie prende spunto direttamente da quello stile aspro e quasi totalmente privo d'intonazione di Lou Reed. L'omaggio all'influenza esercitata da brani come \"I'm Waiting for the Man\" e \"White Light/White Heat\" \u00e8 rivelato anche dalle note di copertina di \"Hunky Dory\": \"Some V.U. White Light returned with thanks\" (\"Un po' di Luce Bianca dei Velvet Underground restituita con tante grazie\").\nAnche il testo deve molto alla poesia urbana di Lou Reed e alle immagini di strada evocate dall'artista newyorkese, un ritratto di seduzione e tradimento descritto con il gergo omosessuale del Greenwich Village e filtrato con la sensibilit\u00e0 dandy di David Bowie.\nNel testo si possono trovare velati riferimenti anche ad altre icone del periodo come l'accenno a \"Sister Ray\" dei Velvet Underground ma anche un'allusione, allora pi\u00f9 immediata di adesso, a Flo &amp; Eddie, gi\u00e0 fondatori dei Turtles ed ex membri dei Mothers of Invention di Frank Zappa che in quel periodo fornivano le voci di accompagnamento ai T. Rex di Marc Bolan.\n\"Queen Bitch\" dal vivo.\nIl brano fece il suo esordio nella sessione BBC registrata il 3 giugno 1971 per il \"John Peel's Sunday Concert\", alla quale seguirono quelle registrate l'11 e il 18 gennaio 1972 per \"Sounds of the 70s\".\nDopo lo Ziggy Stardust Tour 1972 venne inclusa nelle scalette dello Station to Station Tour 1976, del Sound + Vision Tour 1990 e dell'Earthling Tour 1997.\nTra le occasioni \"estemporanee\" in cui \u00e8 stata eseguita dal vivo:\nPubblicazioni.\n\"Queen Bitch\" si trova in \"Bowie at the Beeb\" del 2000 e \"Live Santa Monica '72\" del 2008.\nAltre versioni dal vivo sono presenti nella raccolta semi-ufficiale \"RarestOneBowie\" del 1995, nel DVD \"Best of Bowie\" del 2002 e nel bonus disc della riedizione di \"Station to Station\" del 2010.\nIl brano \u00e8 incluso anche nella colonna sonora dei film \"Run Fatboy Run\" del 2007, \"Milk\" del 2008 e \"Il maledetto United\" del 2009.\nCover.\nTra gli artisti che hanno pubblicato cover di \"Queen Bitch\":"}
{"id": "2121764", "revid": "838137", "url": "https://it.wikipedia.org/wiki?curid=2121764", "title": "Lycurgus", "text": "Il Lycurgus o Lucurgus (\"Licurgo\") \u00e8 una tragedia \"cothurnata\" del tragediografo e commediografo latino Gneo Nevio. Si tratta di una delle tragedie latine di et\u00e0 arcaica di cui \u00e8 rimasto il maggior numero di frammenti, ed \u00e8 l'unica \"cothurnata\" di Nevio di cui sia possibile ricostruire, seppure in modo sommario, la trama.\nContenuto.\nL'opera narra la storia del leggendario re degli Edoni, in Tracia, Licurgo, che combatte l'introduzione nel suo paese del culto orgiastico di Dioniso e viene severamente punito dal dio cui ha osato opporsi. Si tratta di un mito particolarmente antico, gi\u00e0 presente in Omero, che era stato trattato nelle opere, per noi perdute, di Eschilo, Sofocle ed altri tragici greci minori. Analoga era la vicenda che Euripide aveva narrato nelle \"Baccanti\". Non \u00e8 possibile sapere quale sia stato il modello cui Nevio si ispir\u00f2 per la realizzazione della tragedia, ma \u00e8 probabile che l'autore avesse a disposizione anche le rielaborazioni delle opere di et\u00e0 classica curate da autori greci di et\u00e0 ellenistica.\nIl \"Lycurgus\" \u00e8 la prima opera drammatica latina in cui compaia l'argomento del culto dionisiaco: lo stesso argomento fu, tuttavia, al centro di almeno otto opere scritte da diversi autori tra il III e il II secolo a.C., costituendo uno dei pochi casi in cui nella finzione teatrale si riscontrino connessioni con fenomeni di costume che interessavano l'Urbe. Nella seconda met\u00e0 del III secolo a.C., infatti, i culti dionisiaci conobbero in Roma un grandissimo sviluppo, tanto che il senato dov\u00e9 intervenire per vietarli con il \"senatus consultum de Bacchanalibus\" del 186 a.C.\nIn base alle informazioni di cui si dispone, la tragedia si apre con una scena in cui un messaggero riferisce a Licurgo l'avvistamento, da parte delle sentinelle che presidiano i confini del regno, del corteo delle Baccanti, che danzano invasate calpestando ogni cosa. Licurgo ordina allora che le Baccanti vengano catturate dai soldati, mentre Dioniso le esorta a continuare la loro frenetica danza. Il re si rivolge dunque minacciosamente a Dioniso, ma il dio, adirato, lo ammonisce e lo minaccia, promettendogli che sar\u00e0 oggetto della sua irata vendetta.\nNel contrasto tra Licurgo e il dio Dioniso si manifesta l'elemento tragico: all'idea di Dioniso, per cui un mortale non pu\u00f2 confrontarsi con un dio, si contrappone quella umana di Licurgo, che, agendo secondo giustizia, ritiene di dover difendere la sua terra dall'introduzione di un culto che reputa immorale e dannoso.\nAl confronto tra Licurgo e Dioniso fa seguito la descrizione delle Baccanti da parte dei soldati inviati a catturarle: le donne vengono rappresentate questa volta come creature pacifiche, sontuosamente abbigliate. Il dramma si conclude con la punizione di Licurgo: Dioniso invita, infatti, il dio Vulcano a dare alle fiamme la sua reggia. Non \u00e8 possibile stabilire quale sorte spetti a Licurgo secondo Nevio: in alcune versioni del mito il re viene crocifisso, in altre sventrato da feroci cavalli.\nStile.\nDal punto di vista stilistico, Nevio adopera per tutta l'opera un tono elevato ed un linguaggio espressivo; i \"metra\" adoperati nei frammenti di cui disponiamo sono il senario giambico e il settenario trocaico. Particolarmente frequente \u00e8 il ricorso all'uso delle figure retoriche, tra cui si segnalano l'allitterazione, la paronomasia, la figura etimologica e l'omoteleuto, presenti in particolare nei momenti di pi\u00f9 accentuata tensione. L'opera si caratterizza, inoltre, per un insistito ricorso alle immagini ardite, alle notazioni coloristiche e ai composti particolarmente solenni; il linguaggio, che vede l'inserimento di alcuni neologismi risultanti dall'introduzione in latino dei termini riguardanti i culti dionisiaci, \u00e8 caratterizzato dall'uso di grecismi e di termini greci traslitterati."}
{"id": "2121767", "revid": "767487", "url": "https://it.wikipedia.org/wiki?curid=2121767", "title": "Pio Duran", "text": "Pio Duran \u00e8 una municipalit\u00e0 di Quarta classe delle Filippine, situata nella Provincia di Albay, nella Regione del Bicol.\nPio Duran \u00e8 formata da 33 baranggay:"}
{"id": "2121768", "revid": "1543377", "url": "https://it.wikipedia.org/wiki?curid=2121768", "title": "Municipalit\u00e0 locale di City of Mbombela", "text": "City of Mbombela (; ) \u00e8 una municipalit\u00e0 locale del Sudafrica appartenente alla municipalit\u00e0 distrettuale di Ehlanzeni, nella provincia di Mpumalanga.\nFu istituita nel 2016 mediante l'accorpamento della municipalit\u00e0 locale di Mbombela con la municipalit\u00e0 locale di Umjindi.\nIl territorio della municipalit\u00e0 locale di Mbombela si estendeva su una superficie di ed era suddiviso in 36 circoscrizioni elettorali (\"wards\"). Il suo codice di distretto era MP322.\nGeografia fisica.\nConfini.\nLa municipalit\u00e0 locale di Mbombela confinava a nord con quella di Bushbuckridge, a sudest con quella di Nkomazi, a sud con quella di Umjindi, a ovest con quelle di Emakhazeni (Nkangala) e Thaba Chweu e a est con l'Area della gestione del distretto MPDMA32."}
{"id": "2121775", "revid": "1543377", "url": "https://it.wikipedia.org/wiki?curid=2121775", "title": "Afrodiziak", "text": "Afrodiziak \u00e8 il secondo singolo tratto dall'album d'esordio dei Bran Van 3000, \"Glee\". I Bran Van 3000 nel singolo duettano con il gruppo hip pop statunitense Gravediggaz. Inoltre \u00e8 compresa una traccia inedita \"Sampler Happy\"."}
{"id": "2121776", "revid": "767487", "url": "https://it.wikipedia.org/wiki?curid=2121776", "title": "Grande Dixence", "text": "Con i suoi 285 metri di altezza, la diga della Grande Dixence, situata in testa alla Val d'H\u00e9rens nel Canton Vallese della Svizzera, \u00e8 la diga pi\u00f9 alta d'Europa e la terza pi\u00f9 alta al mondo (dopo la Nurek Dam e la Diga di Xiaowan).\nDescrizione.\n\u00c8 la diga a gravit\u00e0 pi\u00f9 alta del mondo. Essa d\u00e0 origine al lago di Dix, che si sviluppa su una lunghezza di circa 4\u00a0km. Quando \u00e8 pieno, il suo bacino raggiunge una profondit\u00e0 di circa 227 metri, arrivando a contenere un volume di 400 milioni di m\u00b3 di acqua.\nL'altezza del coronamento della diga raggiunge i 2365 metri di altitudine, in una ripida valle di montagna, e, grazie a delle condotte forzate, l'acqua viene portata a tre centrali idroelettriche situate nella valle del Rodano, 1800 metri pi\u00f9 in basso.\n\u00c8 stata costruita un centinaio di metri davanti alla diga della Dixence, per la maggior parte dell'anno sommersa.\nLo sbarramento della diga interviene sul corso del Dixence, un fiume relativamente modesto, ma \u00e8 in grado di raccogliere una grande quantit\u00e0 di acqua grazie a un sistema di tubazioni, con uno sviluppo in lunghezza superiore ai 100\u00a0km, che porta acqua dalle valli e dai fiumi limitrofi.\nLa maggior parte dell'acqua viene fornita dallo scioglimento dei ghiacciai durante il periodo estivo."}
{"id": "2121783", "revid": "6923", "url": "https://it.wikipedia.org/wiki?curid=2121783", "title": "Rally di Argentina", "text": ""}
{"id": "2121786", "revid": "1573940", "url": "https://it.wikipedia.org/wiki?curid=2121786", "title": "Azcasuch", "text": "Biografia.\nFu la figlia di Acolmiztli Nezahualc\u00f3yotl, capo di Texcoco, e spos\u00f2 Cocopin, re di Tepetlaoztoc. Dopo la morte del marito ascese al trono nel ruolo di regina regnante.\nAd Azcasuch successe il nipote Diego Tlilpotonqui."}
{"id": "2121787", "revid": "92723", "url": "https://it.wikipedia.org/wiki?curid=2121787", "title": "Ren\u00e9 de Saussure", "text": "La sua opera principale fu un'analisi sulla logica della costruzione delle parole in lingua esperanto, dal titolo \"Fundamentaj reguloj de la vortteorio en Esperanto\" (\"Regole fondamentali della teoria delle parole in Esperanto\"), in cui difendeva la lingua e prendeva le distanze dalle critiche mosse dai sostenitori dell'ido, una lingua pianificata derivata dall'esperanto.\nFormul\u00f2 l'importante principio della \"necessit\u00e0 e sufficienza\", relativo alla formazione delle parole composte in esperanto, secondo il quale ciascun termine deve contenere tutte e sole le radici necessarie a specificarne il significato. L'enunciazione del principio rispondeva alle osservazioni critiche di Louis Couturat, secondo il quale il criterio di formazione delle parole composte in esperanto non rispettava il principio di reversibilit\u00e0.\nA partire dal 1919, de Saussure propose una serie di riforme per l'esperanto; nel 1925 ufficializz\u00f2 le regole dell'Esperanto II, creato da lui stesso.\nRen\u00e9 fu figlio dell'entomologo Henri de Saussure e fratello del famoso linguista Ferdinand de Saussure, l'iniziatore della linguistica moderna. Forse grazie all'attivismo di Ren\u00e9 nel movimento esperantista, il fratello Ferdinand menzion\u00f2 la lingua nel suo \"Corso di linguistica generale\" del 1916.\nNel 1907 propose l'introduzione dello spesmilo, un'unit\u00e0 valutaria internazionale; nello stesso anno divenne redattore della rivista esperantista \"Internacia Scienca Revuo\", che grazie alla sua opera visse un periodo di sviluppo e di prosperit\u00e0. Saussure, utilizzando lo pseudonimo di \"Antido\", utilizz\u00f2 tuttavia sempre pi\u00f9 spesso le pagine della rivista per discutere proposte di riforma dell'esperanto.\nEsperantidi da lui creati.\nQuesta \u00e8 una lista degli esperantidi creati da Ren\u00e9 de Saussure:"}
{"id": "2121793", "revid": "19933", "url": "https://it.wikipedia.org/wiki?curid=2121793", "title": "Cihuatlatoani", "text": ""}
{"id": "2121794", "revid": "1363894", "url": "https://it.wikipedia.org/wiki?curid=2121794", "title": "Golden Globe 2009", "text": "La 66\u00aa edizione della cerimonia di premiazione di Golden Globe si \u00e8 tenuta domenica 11 gennaio 2009 al \"Beverly Hilton Hotel\" di Beverly Hills, California.\nCandidati.\nVengono di seguito indicati in grassetto i vincitori. Ove ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2121796", "revid": "438678", "url": "https://it.wikipedia.org/wiki?curid=2121796", "title": "Il giorno della vendetta", "text": "Il giorno della vendetta (\"Last Train from Gun Hill\") \u00e8 un film western del 1959 diretto da John Sturges, interpretato da Kirk Douglas e Anthony Quinn.\nTrama.\nSulle tracce di due persone che hanno violentato e ucciso la sua moglie indiana, lo sceriffo Pat Morgan si reca nella cittadina di Gun Hill, dove scopre che uno degli autori del delitto \u00e8 Rick Belden, figlio del suo vecchio amico e datore di lavoro Craig. Questi, grosso allevatore che controlla l'intera vita economica e politica locale, \u00e8 determinato ad impedire in ogni modo l'arresto e la conseguente condanna a morte del figlio.\nMorgan, quindi, dopo essere riuscito a catturare Rick, deve resistere per alcune ore in una camera d'albergo all'assedio degli uomini di Craig, con l'unico aiuto di una prostituta di nome Linda, per cercare poi di raggiungere l'ultimo treno in partenza. L'impulsivo intervento, sotto l'influsso dell'alcol, di Lee, l'altro ricercato, causa la morte di Rick e conduce al duello finale tra lo sceriffo e il padre del ragazzo. Le ultime parole di Craig, ferito a morte, sono per Peter, il giovane figlio dell'amico di un tempo."}
{"id": "2121797", "revid": "287204", "url": "https://it.wikipedia.org/wiki?curid=2121797", "title": "Live at the Royal Albert Hall (DVD Emerson, Lake &amp; Palmer)", "text": "Live At The Royal Albert Hall \u00e8 un DVD del concerto live della band di rock progressivo Emerson, Lake &amp; Palmer, svoltosi nell'ottobre del 1992, durante il \"Black Moon\" tour, il disco della riunione dopo che il gruppo era rimasto inattivo per tutti gli anni '80."}
{"id": "2121799", "revid": "767487", "url": "https://it.wikipedia.org/wiki?curid=2121799", "title": "Magnetostatica", "text": "In fisica, la magnetostatica \u00e8 il ramo dell'elettromagnetismo che studia i campi magnetici statici, ovvero invarianti nel tempo. Mentre l'elettrostatica si occupa delle cariche elettriche approssimativamente stazionarie, generatrici del campo elettrostatico, nella magnetostatica sono le correnti elettriche (generatrici dei campi magnetici statici) ad essere approssimativamente stazionarie ovvero costanti o invarianti nel tempo.\nApplicabilit\u00e0.\nLa teoria approssima bene il comportamento di un sistema per cui possano valere le assunzioni minime:\ncio\u00e8 nel caso in cui si possano approssimare stazionari il campo magnetico e il campo elettrico, quest'ultimo almeno rispetto alla densit\u00e0 di corrente. Si ottengono in particolare per il campo magnetico delle forme particolari delle equazioni di Maxwell (scritte in forma differenziale e integrale):\nSi noti che sotto le stesse assunzioni il campo elettrico non influenza minimamente il campo magnetico (lo stesso discorso vale anche al contrario); il primo risulta inoltre essere conservativo in base alla legge di Faraday: in effetti le assunzioni fatte ricadono all'interno di quelle richieste dall'elettrostatica. Perci\u00f2 (sempre sotto assunzioni stazionarie) i due campi possono essere considerati \"indipendenti\".\nCampo generato da correnti elettriche stazionarie.\nNel caso in cui si conosce la distribuzione delle correnti di un sistema, ovvero \u00e8 noto il campo di densit\u00e0 di corrente elettrica formula_4, risulta utile utilizzare la legge di Biot-Savart:\nSi tratta di una buona approssimazione nel caso in cui il mezzo sia un materiale la cui permeabilit\u00e0 magnetica sia invariabile con l'induzione come il vuoto o l'aria, o in generale un diamagnetico. Un vantaggio di questa tecnica \u00e8 che in caso di una bobina con una geometria complessa l'integrale pu\u00f2 essere diviso in varie sezioni, mentre per geometrie ancor pi\u00f9 complicate pu\u00f2 essere usata l'integrazione numerica. Poich\u00e9 quest'equazione \u00e8 utilizzata principalmente per risolvere problemi lineari, il risultato \u00e8 solitamente la somma degli integrali di ogni sezione. Un problema nell'uso della legge di Biot-Savart \u00e8 il fatto che essa non sfrutta implicitamente il teorema di Gauss, e perci\u00f2 \u00e8 possibile arrivare ad un risultato matematico che include monopoli magnetici. Questo si verifica ad esempio se alcune sezioni del percorso scelto non sono state incluse nell'integrale (il che implica l'assunzione che gli elettroni siano continuamente creati in un luogo e distrutti in un altro).\nL'utilizzo della legge di Biot-Savart in presenza di materiali ferromagnetici o paramagnetici \u00e8 complicato, in quanto la corrente esterna induce una corrente di superficie nel materiale magnetico che deve essere a sua volta inclusa nell'integrale. Il valore di questa corrente dipende dal campo magnetico che \u00e8 ci\u00f2 che si sta cercando di calcolare in primo luogo. A causa di questi problemi, una scelta migliore \u00e8 quella di usare la legge di Amp\u00e8re (solitamente in forma integrale). Per problemi in cui il materiale magnetico dominante \u00e8 dato da un nucleo magnetico altamente permeabile, con vuoti d'aria relativamente piccoli, \u00e8 pi\u00f9 utile utilizzare i circuiti magnetici. Quando i vuoti d'aria sono confrontabili con la grandezza del circuito magnetico, gli effetti di bordo diventano significativi e bisogna usare il metodo degli elementi finiti. Questo metodo usa una forma modificata delle equazioni magnetostatiche in modo da calcolare il potenziale magnetico, dal quale \u00e8 possibile ricavare il valore del campo magnetico.\nMagnetizzazione dei materiali.\nLa magnetizzazione formula_6 di materiali come i mezzi ferromagnetici, ferrimagnetici o paramagnetici \u00e8 principalmente dovuta allo spin degli elettroni, ed \u00e8 inclusa esplicitamente nella scrittura del campo:\nSe non si tratta di metalli, le correnti possono essere ignorate e la legge di Amp\u00e8re \u00e8 semplicemente:\nche ha la soluzione generale:\ndove formula_10 \u00e8 un potenziale scalare. Sostituendo nella legge di Gauss:\novvero la divergenza formula_12 della magnetizzazione assume un ruolo analogo a quello della carica elettrica in elettrostatica, e pu\u00f2 essere trattata come una carica effettiva (denotata con formula_13)."}
{"id": "2121806", "revid": "124386360", "url": "https://it.wikipedia.org/wiki?curid=2121806", "title": "Bob Houbregs", "text": "Carriera.\nAla centro, Houbregs frequent\u00f2 la University of Washington dal 1949 al 1953. Nel 1953, da senior, fu nominato giocatore dell'anno della NCAA, guidando la University of Washington alle Final Four, segnando una media di 34,8 punti a gara nella post-season.\nFu scelto dai Milwaukee Hawks con la seconda chiamata assoluta nel draft del 1953 e gioc\u00f2 cinque stagioni (1953-1958) nella NBA con quattro squadre: gli Hawks, i Baltimore Bullets, i Boston Celtics, ed i Fort Wayne Pistons. Tra i professionisti ha avuto una media di 9,3 punti a gara.\n\u00c8 stato anche general manager dei Seattle SuperSonics dal 1970 al 1973.\nNel 1987 \u00e8 diventato il primo giocatore non statunitense ad entrare a far parte della Basketball Hall of Fame."}
{"id": "2121808", "revid": "1543377", "url": "https://it.wikipedia.org/wiki?curid=2121808", "title": "Municipalit\u00e0 locale di Nkomazi", "text": "Nkomazi \u00e8 una municipalit\u00e0 locale (in inglese Nkomazi Local Municipality) appartenente alla municipalit\u00e0 distrettuale di Ehlanzeni della provincia di Mpumalanga in Sudafrica. \nIn base al censimento del 2001 la sua popolazione \u00e8 di 334.421 abitanti.\nIl suo territorio si estende su una superficie di ed \u00e8 suddiviso in 30 circoscrizioni elettorali (\"wards\"). Il suo codice di distretto \u00e8 MP324.\nGeografia fisica.\nConfini.\nLa municipalit\u00e0 locale di Nkomazi confina a ovest con quelle di Mbombela Hall e Umjindi, a nord con l'Area della gestione del distretto MPDMA32, a est con il Mozambico e a sud con lo Swaziland."}
{"id": "2121811", "revid": "394", "url": "https://it.wikipedia.org/wiki?curid=2121811", "title": "Travels", "text": "Travels \u00e8 un album doppio live del \"Pat Metheny Group\", pubblicato nel 1983.\n\u00c8 composto da brani registrati dallo studio mobile dello Effanel Sound di New York nei concerti di Dallas, Philadelphia, Hartford, Sacramento e Nacogdoches nei mesi di luglio, ottobre e novembre del 1982. \u00c8 stato missato al Talent Studio di Oslo.\nL'album vinse un Grammy Award (1983) come miglior performance vocale e strumentale.\nClassifica.\nAlbum"}
{"id": "2121814", "revid": "1652635", "url": "https://it.wikipedia.org/wiki?curid=2121814", "title": "Claudio Zanotti", "text": "Biografia.\nLaureato in Lettere moderne all'Universit\u00e0 Cattolica del Sacro Cuore di Milano, ha esercitato l'attivit\u00e0 di insegnante di lettere nel liceo B. Cavalieri fino al 2018, anno in cui si \u00e8 ritirato a vita privata.\nDal 1985 al 1995 \u00e8 stato consigliere comunale. In seguito, ha ricoperto varie cariche di spicco in aziende comunali che lavoravano nello smaltimento dei rifiuti, nel trasporto pubblico e nelle aree industriali.\nAlle elezioni del 13 giugno 2004 viene eletto sindaco di Verbania al primo turno, con il 51,07% dei voti in rappresentanza di una coalizione di centrosinistra composta da DS e Margherita (confluiti poi nel Partito Democratico), PRC, PdCI, Verdi, Italia dei Valori, e SDI.\nSi ripresenta candidato sindaco alle elezioni amministrative del 2009 sempre per il centrosinistra, ma viene sconfitto da Marco Zacchera, candidato del centrodestra.\nNel dicembre 2012 si \u00e8 candidato alle primarie per la scelta dei candidati parlamentari del Partito Democratico in vista delle elezioni del 2013, ottenendo per\u00f2 solo 746 voti nella provincia del Verbano-Cusio-Ossola, venendo quindi sconfitto da Enrico Borghi."}
{"id": "2121820", "revid": "1759407", "url": "https://it.wikipedia.org/wiki?curid=2121820", "title": "Leprechaun (personaggio)", "text": "Leprechaun \u00e8 il principale antagonista dell'omonima saga cinematografica horror.\nDescrizione.\nLeprechaun \u00e8 un diabolico ed avido folletto, basato sulla figura del leggendario Leprecauno, famoso folletto del folklore irlandese, con il quale condivide la smodata passione per l'oro. Creatura maligna e totalmente priva di scrupoli \u00e8 anche del tutto folle, sadico, crudele, ironico e bizzarro: nel corso dei film della serie si pone numerosi obiettivi (dal ritrovamento di una moneta d'oro perduta alla conquista dell'Universo) e per raggiungerli non si fa il minimo problema ad uccidere senza piet\u00e0 chiunque si metta sulla sua strada. Ci\u00f2 lo allontana totalmente dal vero mito del Leprechaun, in quanto essi sono creature, seppur legate al proprio oro e dispettose, benevole e giocherellone. Il motivo di tale differenza viene rilevato nel 6\u00b0 film: scoprendo che il Leprechaun attualmente conosciuto \u00e8 il membro di un gruppo di Leprecauni che venne evocato da un re secoli fa, per proteggere le sue ricchezze. Quando il regno del re fin\u00ec e tutti i Leprecauni avevano assolto il proprio compito, essi tornarono felicemente nella loro foresta incantata, ad eccezione del Leprechaun conosciuto nei film, che rimase totalmente attaccato all'oro: proprio il suo oro, col passare del tempo, lo fece diventare corrotto, malvagio e folle. Bench\u00e9 la storia lo descriva come gi\u00e0 inizialmente un Leprechaun di indole alquanto cattiva e scontrosa.\n\u00c8 un essere di piccola statura, non pi\u00f9 alto di un bambino di sei anni, vestito in abiti verdi, scarpette nere con la fibbia dorata e cilindro. Il suo aspetto \u00e8 orribile, avendo unghie lunghe e affilate come coltelli, denti appuntiti e marci e una barba folta e sporca. Possiede una piccola pentola nella quale tiene la sua collezione di oggetti d'oro e vive in una tana situata tra le radici di un albero. Esso tutta via non \u00e8 il suo vero aspetto ma che egli ne \u00e8 diventato cos\u00ec a causa della sua avidit\u00e0 e corruzione. Nei film, Leprechaun \u00e8 interpretato sei volte dall'attore Warwick Davis: nel reboot del 2014 il personaggio \u00e8 interpretato dall'attore Dylan Postl, mentre nell'ottavo film del 2018 viene interpretato dall'attore Linden Porco.\nIn \"Leprechaun\", serie di fumetti pubblicata dalla Bluewater Productions nel 2009, si scopre che il vero nome di Leprechaun \u00e8 Lubdan, ultimo di una stirpe di folletti irlandesi nonch\u00e9 loro re, e si scopre anche che ha un acerrimo nemico, il malvagio Clurichaun, anch'egli creatura mitologica del folklore irlandese.\nDiverse teorie spiegherebbero che il Leprechaun sia un diverso personaggio in ogni film: ad approvare questa teoria \u00e8 il fatto che nel primo film dice di avere 600 anni, ma nel flashback (ambientato nel medioevo) del secondo film dice di averne 1000 e il fatto che il primo Leprechaun \u00e8 fissato con il ripulire scarpe, mentre negli altri film si limita a fare dei complimenti. Tuttavia \u00e8 confermato che il Leprechaun del primo film e del reboot sono lo stesso personaggio.\nPoteri e abilit\u00e0.\nIn qualit\u00e0 della sua natura magica, Leprechaun \u00e8 dotato di numerosi poteri, che comprendono tra l'altro:\nHa per\u00f2 anche alcuni punti deboli: il ferro, che se toccato gli provoca gravi ustioni, i quadrifogli, che possono tenerlo prigioniero e che se ingeriti possono avvelenarlo, e un medaglione, che lo pu\u00f2 tramutare in una statua di pietra.\nCome dice la leggenda pu\u00f2 essere intrappolato, e in cambio della libert\u00e0 \u00e8 disposto ad esaudire tre desideri. Nella sua astuzia e malvagit\u00e0, tuttavia, Leprechaun \u00e8 in grado di ritorcere i desideri contro il suo carceriere, causandone anche la morte (come avviene nel secondo film)."}
{"id": "2121821", "revid": "1543377", "url": "https://it.wikipedia.org/wiki?curid=2121821", "title": "Richard Wawro", "text": "Biografia.\nWawro nacque a Newport-on-Tay, un sobborgo di Dundee, figlio di Tadeusz e Olive Wawro; suo padre era un ufficiale dell'esercito polacco ed ingegnere civile che fu bibliotecario nel Fife e sua madre una insegnante scozzese. All'et\u00e0 di tre anni gli venne diagnosticata una forma di moderato ritardo mentale, condizione poi diagnosticata come autismo. Egli non impar\u00f2 a parlare prima del raggiungimento dell'undicesimo anno di et\u00e0 e dovette essere sottoposto alla rimozione della cataratta che gli lasci\u00f2 una scarsa facolt\u00e0 visiva tanto da essere dichiarato legalmente cieco.\nAppena impar\u00f2 a camminare, inizi\u00f2 a disegnare sulla lavagna. Nel locale asilo, all'et\u00e0 di sei anni, inizi\u00f2 ad usare i pastelli e presto venne riconosciuto il suo talento. Il professor Marian Bohusz-Szyszko della \"Polish School of Art\" di Londra, disse di essere rimasto \"impietrito\" alla visione dei disegni di Wawro, descrivendolo come \"un fenomeno incredibile dalla precisione di un meccanico e con la visione di un poeta\".\nEgli tenne la sua prima mostra ad Edimburgo all'et\u00e0 di 17 anni.\nNei primi anni settanta, una sua mostra venne inaugurata da Margaret Thatcher, allora Ministro dell'educazione, che compr\u00f2 diversi suoi quadri cos\u00ec come Papa Giovanni Paolo II.\nRicevette l'approvazione del padre per ogni suo dipinto, fino alla morte di quest'ultimo intervenuta nel 2002. In totale egli vendette pi\u00f9 di 1.000 quadri e partecip\u00f2 a 100 mostre.\nLa sua arte decisamente originale venne presentata nel 1977 negli Stati Uniti al \"National Council of Teachers of English conference on Creativity for the Gifted and Talented\" di New York.\nNel 1983 la sua vita ed i suoi lavori furono il soggetto di un documentario dal titolo \"With Eyes Wide Open\", realizzato dall'esperto di autismo Laurence A.Becker, che produsse anche un profilo filmato di Wawro intitolato \"A Real Rainman\".\nWawro mor\u00ec per un cancro al polmone nel 2006.\nOpere.\nWawro fece uso di una tecnica pittorica particolare usando dei pastelli ad olio e si specializz\u00f2 nell'esecuzione di paesaggi realizzati con dovizia di dettagli e notevoli per l'intensit\u00e0 dell'impatto poetico e la profondit\u00e0 dei colori. Egli non us\u00f2 mai modelli ma disegnava sulla base di immagini viste una sola volta su dei libri o in televisione. La sua formidabile memoria gli consentiva di ricordare l'origine di quanto riproduceva nei suoi quadri e a conservarla nella sua mente. Nonostante possedesse una perfetta immagine delle fonti dei suoi dipinti, spesso aggiungeva qualche tocco personale. Fu particolarmente ispirato dalle luci ed i toni da lui impiegati nella rappresentazione di luci ed ombre sono considerati magistrali."}
{"id": "2121823", "revid": "339392", "url": "https://it.wikipedia.org/wiki?curid=2121823", "title": "Lista dei media di Suzumiya Haruhi no Yuutsu", "text": ""}
{"id": "2121824", "revid": "149727", "url": "https://it.wikipedia.org/wiki?curid=2121824", "title": "Rioni di Lecco", "text": ""}
{"id": "2121826", "revid": "767487", "url": "https://it.wikipedia.org/wiki?curid=2121826", "title": "Mikheil Meskhi", "text": "Campione europeo con la Nazionale sovietica nel 1960. A lui \u00e8 dedicato lo Stadio Mikheil Meskhi.\nCarriera.\nClub.\nCrebbe calcisticamente in due scuole calcio nella RSS Georgiana, la School n.35 Tbilisi e la FShM Tbilisi. Prelevato dalla Dinamo Tbilisi, con il suo gioco sulla fascia si guadagn\u00f2 la nazionale e il soprannome di \"Garrincha Georgiano\"; gioc\u00f2 284 partite con la Dinamo, segnando 54 volte in 15 anni di militanza. Si ritir\u00f2 nel 1970 con la maglia della Lokomotiv Tbilisi. Nel 1998 \u00e8 stato eletto miglior calciatore georgiano del ventesimo secolo.\nNazionale.\nCon la nazionale di calcio dell'Unione Sovietica vinse il , accumulando 35 presenze e 4 reti nel corso della sua carriera internazionale; partecip\u00f2 anche al mondiale di ."}
{"id": "2121828", "revid": "1573940", "url": "https://it.wikipedia.org/wiki?curid=2121828", "title": "Cochlearius cochlearius", "text": "Il becco a cucchiaio (Cochlearius cochlearius) \u00e8 un uccello pelecaniforme della famiglia degli Ardeidi. \u00c8 l'unica specie nota del genere Cochlearius .\nLa differenza fra i sessi consta nella presenza di un ciuffo di colore grigio che compare nel capo degli esemplari maschili. Si nutre di vermi, insetti, molluschi e crostacei. \u00c8 diffuso in Brasile, Venezuela, Messico e Colombia."}
{"id": "2121829", "revid": "643662", "url": "https://it.wikipedia.org/wiki?curid=2121829", "title": "Mikhail Meskhi", "text": ""}
{"id": "2121832", "revid": "767487", "url": "https://it.wikipedia.org/wiki?curid=2121832", "title": "Il veliero", "text": "Il veliero \u00e8 un brano musicale scritto da Lucio Battisti e Mogol, pubblicato nell'album \"Lucio Battisti, la batteria, il contrabbasso, eccetera\" nel febbraio 1976.\nIl brano.\nIn questo brano Battisti, influenzato dalla musica ascoltata durante il viaggio negli Stati Uniti intrapreso tra maggio e giugno del 1975, si avvicina molto alla disco music. Secondo il critico musicale Gianfranco Salvatore, ci sarebbero delle notevoli somiglianze tra la parte di chitarra elettrica di \"Il veliero\" e quella di \"Soul Makossa\" di Manu Dibango.\nFu una delle hit pi\u00f9 diffuse nelle discoteche del 1976. Lo stesso anno fu tradotto in spagnolo da Mogol e Carlos Ram\u00f2n-Am\u00e0rt e fu commercializzato con grande successo in Spagna e in America latina.\n\u00c8 stato utilizzato nella colonna sonora del film \"L'imperatore di Roma\" (1987).\nControversie.\nAl minuto 4:52, durante una parte strumentale, Battisti pronuncia a bassa voce delle parole su cui \u00e8 nata una controversia: i pi\u00f9 sostengono che tali parole siano semplicemente \u00abavvicinatevi alla macchina\u00bb o \u00abavvicinatevi alle macchine\u00bb (rivolte probabilmente ai musicisti), ma secondo altri queste parole sarebbero \u00abavvicinatevi alla patria\u00bb, interpretazione usata dai sostenitori come prova del fatto che Battisti fosse fascista (per il chiaro riferimento al nazionalismo e all'ideologia della destra)."}
{"id": "2121834", "revid": "682087", "url": "https://it.wikipedia.org/wiki?curid=2121834", "title": "Adriatico meridionale", "text": ""}
{"id": "2121841", "revid": "30610", "url": "https://it.wikipedia.org/wiki?curid=2121841", "title": "Secondo Pollo", "text": "\u00c8 venerato come beato dalla Chiesa cattolica.\nBiografia.\nEntrato a 11 anni nel seminario diocesano di Vercelli, vi rimane fino al compimento degli studi liceali per poi iniziare quelli teologici a Roma, dove \u00e8 tra gli alunni del Pontificio seminario lombardo. Ricevuti gli ordini minori ed il diaconato, nel 1931 si laurea in filosofia presso la Pontificia Accademia di San Tommaso e in teologia presso la Pontificia Universit\u00e0 Gregoriana. Il 15 agosto \u00e8 ordinato presbitero dall'allora arcivescovo della diocesi di Vercelli Giacomo Montanelli. Viene incaricato dell'insegnamento nel seminario minore e successivamente, dal 1936 al 1940, insegna filosofia e teologia nel seminario maggiore di Vercelli; inoltre viene nominato Assistente diocesano dei giovani di Azione Cattolica.\nCon l'inizio della guerra decide di seguire i giovani con i quali aveva operato e, pur con una rilevante menomazione all'occhio sinistro, chiede di diventare cappellano militare, venendo nominato tenente cappellano del 3\u00ba battaglione \"Val Chisone\" della Divisione Alpina Alpi Graie. Verso la fine del 1941 il battaglione viene inviato in Montenegro a Cervice. Il 26 dicembre, mentre soccorreva un ferito, viene colpito da un proiettile che gli recide l'arteria femorale; ci\u00f2 gli provoca la morte per dissanguamento.\nSepolto nel cimitero di Scagliari presso Cattaro, solo nel 1961 la salma viene trasferita nel cimitero di Caresanablot, suo paese natale e nel 1968 nella Cattedrale di Sant'Eusebio a Vercelli, dove viene commemorato ogni anno nel giorno della morte.\nIl generale Emilio Faldella, suo colonnello quando comandava il 3\u00ba Reggimento Alpini, scrive di lui:\nCulto.\nIl 23 maggio 1998, Papa Giovanni Paolo II lo eleva agli onori degli altari a Vercelli proclamando beato il primo alpino, il quale con la sua morte lasci\u00f2:\nLa sua festa \u00e8 inserita nel calendario liturgico il 26 dicembre, anniversario della morte, e anche il 4 gennaio."}
{"id": "2121847", "revid": "1573940", "url": "https://it.wikipedia.org/wiki?curid=2121847", "title": "Thalassarche chlororhynchos", "text": "L'albatro beccogiallo dell'Atlantico (Thalassarche chlororhynchos ()) \u00e8 un grosso uccello marino appartenente alla famiglia dei Diomedeidi.\nDescrizione.\nPresenta la classica colorazione bianca e nera dei \"mollymawk\", con la testa grigia e grandi macchie intorno agli occhi. Si distingue dal suo parente dell'Oceano Indiano per avere la testa di colore pi\u00f9 scuro, e dagli altri \"mollymawk\" per le dimensioni piuttosto piccole (soprattutto delle ali) e per la sottile striscia nera ai margini delle ali - l'albatro testagrigia presenta anch'esso la testa grigia, ma ha zone nere pi\u00f9 estese e meno definite ai margini delle ali. Anche l'albatro di Salvin ha la testa grigia, ma ha le ali pi\u00f9 larghe, il becco pallido e margini neri delle ali molto pi\u00f9 stretti.\nBiologia.\nNidifica su isole sparse in mezzo all'Atlantico, comprese Tristan da Cunha, Gough e le isole circostanti. Come tutti gli albatri, forma estese colonie, ma diversamente dalla maggior parte di essi costruisce i nidi tra i cespugli o tra le felci arboree del genere \"Blechnum\". Come tutti i \"mollymawk\", edifica con fango e altri materiali disponibili nidi a forma di piedistallo in cui depone un solo uovo. Quando si trova in mare, sorvola l'Atlantico meridionale dal Sudamerica all'Africa, nutrendosi di calamari, pesci e crostacei."}
{"id": "2121848", "revid": "2091899", "url": "https://it.wikipedia.org/wiki?curid=2121848", "title": "Piazze di Firenze", "text": "Elenco delle principali piazze di Firenze."}
{"id": "2121851", "revid": "547992", "url": "https://it.wikipedia.org/wiki?curid=2121851", "title": "Franco Moschino", "text": "\u00c8 stato il fondatore della casa di moda \"Moschino Couture!\".\nPrimi anni.\nNato ad Abbiategrasso in provincia di Milano, figlio di un proprietario di fonderia, rimase orfano a soli otto anni di et\u00e0 e, conseguentemente, venne cresciuto da uno zio. Moschino frequent\u00f2 l'Istituto Marangoni di Milano nel 1967, con l'intenzione di diventare modellista e sarto. La sua carriera cominci\u00f2 nel 1971, quando divent\u00f2 disegnatore per Gianni Versace, per il quale lavor\u00f2 per sei anni. Dal 1977 al 1982 lavor\u00f2 come fashion designer per la ditta di abbigliamento Cadette.\nCarriera.\nFranco Moschino fond\u00f2 la sua prima compagnia, la \"Moonshadow\" nel 1983, e lanci\u00f2 il marchio Moschino Couture! quello stesso anno. All'inizio le sue creazioni si concentrarono sulla moda casual e sui jeans, ma in breve tempo la sua linea fin\u00ec per estendersi anche alla lingerie, agli abiti da sera, alle scarpe, all'abbigliamento maschile ed ai profumi. Nel 1988 lanci\u00f2 una linea \"economica\", la \"Cheap Chic Donna\" e \"Cheap Chic Uomo\". Soltanto nel 1993 Moschino realizzer\u00e0 una mostra con i propri dipinti, all'interno della retrospettiva \"X Anni di Kaos\".\nLo stile.\nI vestiti da lui disegnati si dimostrano estremamente innovativi ed inusuali, ponendosi come punto di partenza per stilisti come Jean Paul Gaultier. Le sue creazioni si propongono come parodia e critica dello stesso mondo della moda. Moschino rielabora capi classici, aggiungendo dettagli irriverenti, come tailleur con girandole al posto dei bottoni, o il celebre tubino nero con prezzo ricamato sul capo, o addirittura gonne realizzate interamente di cravatte, camicie mono-manica o T-Shirt con la scritta \"MOSCHIFO\". Anche le sue sfilate si distinguono per originalit\u00e0, con le modelle che sfilano in ginocchio, si fa fotografare vestito da donna, ed invia ai media degli slip come inviti alle proprie collezioni.\nEredit\u00e0.\nMor\u00ec il 18 settembre 1994 nella sua casa ad Annone di Brianza, ora Villa Adinolfi, a causa di un infarto per un cancro intestinale \u2013 altri sostengono per patologia legata all'AIDS \u2013 il marchio Moschino passa all'ex assistente Rossella Jardini.\nNell'autunno del 1999, il marchio \"Moschino\" \u00e8 stato rilevato dal gruppo Ferretti."}
{"id": "2121852", "revid": "1610933", "url": "https://it.wikipedia.org/wiki?curid=2121852", "title": "Albatro beccogiallo dell'Atlantico", "text": ""}
{"id": "2121861", "revid": "1684799", "url": "https://it.wikipedia.org/wiki?curid=2121861", "title": "Hugo von Tschudi", "text": "Collezionista di nobile famiglia svizzera, fu direttore del Gem\u00e4ldegalerie di Berlino dal 1896 al 1908 e del Staatliche Antikensammlungen di Monaco di Baviera dal 1909 al 1911.\nBiografia.\nHugo Tschudi era figlio di Johann Jakob, un possidente terriero medico e diplomatico svizzero a Vienna, e di Ottilie Schnorr von Carolsfeld, nipote del pittore Julius Schnorr von Carolsfeld.\nTerminati nel 1875 i suoi studi di giurisprudenza all'Universit\u00e0 di Vienna, complet\u00f2 la sua formazione viaggiando per vari paesi europei fra cui l'Italia dove nel 1877 frequent\u00f2 lo studio romano del pittore Hans von Mar\u00e9es. L'anno prima, nel 1876, aveva pubblicato il suo primo articolo, \"Ein Rundgang durch das moderne Paris\". Fece diverse esperienze come critico d'arte e saggista in cui approfond\u00ec la conoscenza degli impressionisti francesi di cui mise insieme una notevole collezione di capolavori che doner\u00e0 alla nuova Pinacoteca di Monaco di Baviera.\nDal 1896 al 1908 occup\u00f2 la carica di direttore della Gem\u00e4ldegalerie di Berlino, da cui fu costretto a dimettersi dall'imperatore stesso, Guglielmo II, per le sue scelte artistiche di avanguardia non in linea con la politica nazionalista dell'imperatore. Quattro anni pi\u00f9 tardi Vasilij Vasil'evi\u010d Kandinskij e Franz Marc pubblicarono il loro volume collettivo di saggi, immagini ed esempi musicali, \"Der Blaue Reiter\", e lo dedicarono alla memoria di Tschudi .\nNel 1909 accett\u00f2 l'incarico di direttore del Staatliche Antikensammlungen di Monaco di Baviera, che tenne fino alla sua morte avvenuta il 23 novembre 1911. Sotto la sua direzione furono acquisiti 44 dipinti, 9 sculture e 22 disegni, la maggior parte dell'avanguardia francese dell'epoca. Dello stesso anno (1909) \u00e8 il lascito alla nuova Pinacoteca di Monaco della sua raccolta privata di impressionisti francesi, tra cui figurano opere di Monet, C\u00e9zanne, van Gogh, Gauguin e Kandinskj."}
{"id": "2121864", "revid": "1305772", "url": "https://it.wikipedia.org/wiki?curid=2121864", "title": "Francesco Ambrosi", "text": "Biografia.\nNato a Borgo Valsugana, al tempo cittadina della Contea principesca di Tirolo, fu avviato dalla famiglia alla pastorizia, studi\u00f2 da autodidatta, interessandosi alle scienze naturali, alla storia, alla filosofia e, in particolare, alla botanica. La versatilit\u00e0 nell'apprendimento e la variet\u00e0 delle conoscenze acquisite sono ben testimoniate dall'abbondante produzione pubblicistica che lo contraddistinse.\nFu direttore della Biblioteca e dell'annesso Museo comunale di Trento dal 1864 sino alla sua morte. Si rese promotore di una lunga serie di iniziative: dalla catalogazione distinta per materia all'ordinamento alfabetico dei manoscritti, dall'istituzione di una libera cattedra per l'insegnamento della storia e della letteratura italiane (1869) fino alla pubblicazione del periodico \u00abArchivio storico per l'Istria, Trieste e Trento\u00bb (1881). Grazie alla direzione della Biblioteca, e agli studi compiuti, ebbe la possibilit\u00e0 di entrare in contatto epistolare con numerose personalit\u00e0 del panorama scientifico italiano ed internazionale, fra le quali il roveretano Fortunato Vincenzo Zeni, fondatore del Museo civico di Rovereto, e Theodor Mommsen, che aiut\u00f2 nelle ricerche epigrafiche.\nA causa dei suoi sentimenti patriottici e filo-italiani, nel 1881 fu fatto processare, dal governo Austro-ungarico, con l'accusa di aver infranto le leggi sulla stampa, detenendo nella biblioteca un volume censurato dalle autorit\u00e0 di pubblica sicurezza.\nFu socio di diverse istituzioni scientifico-culturali, nazionali ed internazionali, fra le quali la Societ\u00e0 Botanica di Francia, l'Accademia Roveretana degli Agiati e la Societ\u00e0 degli Alpinisti Tridentini. Si interess\u00f2 anche di zoologia, scrivendo alcune memorie sugli uccelli e un importante trattato sull'orso del Trentino."}
{"id": "2121865", "revid": "109744716", "url": "https://it.wikipedia.org/wiki?curid=2121865", "title": "Punta Fourn\u00e0", "text": "La punta Fourn\u00e0 \u00e8 una montagna delle Alpi Graie alta 1.131\u00a0m che si trova tra la val Ceronda, la conca di Givoletto e la Bassa Grande, ed interessa i comuni di Varisella e di Givoletto.\nDescrizione.\nDal punto culminante della montagna si diparte la costa della Croce, che separa due ampi valloni aperti sulla pianura, la conca di Givoletto ad ovest e ad est la Bassa Grande, ai cui piedi sorge la frazione Rivasacco. \nPoco ad est della cima sorge la cappella dedicata alla Madonna della Neve i cui dintorni sono inclusi nella riserva naturale integrale della Madonna della Neve sul Monte Lera. Tutta l'area ricadeva poi nella comunit\u00e0 Montana Val Ceronda e Casternone, in seguito sostituita da una unione di comuni.\nLe pendici della montagna sono in buona parte ricoperte dalla Molinia e da boscaglie dove prevalgono piccoli alberi di tiglio e cespugli di nocciolo.\nAccesso alla vetta.\nLa punta Fourn\u00e0 \u00e8 una montagna di interesse escursionistico ed \u00e8 raggiungibile da Givoletto per un sentiero che percorre la costa Cresto per la comoda cresta dalla Madonna della Neve. Proseguendo verso Nord Est sulla stessa cresta spartiacque si pu\u00f2 raggiungere, meno comodamente, il vicino monte Bernard."}
{"id": "2121872", "revid": "123136071", "url": "https://it.wikipedia.org/wiki?curid=2121872", "title": "Monte Bernard", "text": "Il monte Bernard \u00e8 una montagna delle Alpi Graie, alta 1.079\u00a0m, che interessa i comuni di Varisella e di La Cassa. .\nDescrizione.\nDal punto culminante della montagna si diparte la \"Costa Bella\", un costolone che separa due ampi valloni aperti sulla pianura, la \"Bassa Grande\" (ai cui piedi sorge la frazione Rivasacco di Givoletto) a sud-ovest,\ne la \"Bassa Ceresera\" a nord-est, quest'ultima centrata sul Truc di Miola, una frazione di La Cassa. Sulla cima si trova il punto geodetico trigonometrico dell'IGM denominato \"monte Bernard\" (cod. 056020). Tutta l'area ricadeva nella Comunit\u00e0 montana Val Ceronda e Casternone.\nAccesso alla vetta.\nIl Monte Bernard \u00e8 una montagna di interesse escursionistico ed \u00e8 raggiungibile da La Cassa per un sentiero che percorre la Costa Bella o per una cresta dalla vicina Punta Fourn\u00e0. Si pu\u00f2 anche salire dalla frazione Baratonia."}
{"id": "2121875", "revid": "716642", "url": "https://it.wikipedia.org/wiki?curid=2121875", "title": "Llaneros de Guanare F\u00fatbol Club", "text": "Il Llaneros de Guanare F\u00fatbol Club \u00e8 una societ\u00e0 calcistica di Guanare, Venezuela. Milita nella Segunda Divisi\u00f3n, la seconda divisione del campionato nazionale. Fu fondato il 26 agosto 1984."}
{"id": "2121876", "revid": "287204", "url": "https://it.wikipedia.org/wiki?curid=2121876", "title": "Gloria Marin", "text": ""}
{"id": "2121880", "revid": "161374", "url": "https://it.wikipedia.org/wiki?curid=2121880", "title": "Statale 354", "text": ""}
{"id": "2121887", "revid": "124123780", "url": "https://it.wikipedia.org/wiki?curid=2121887", "title": "DOCFA", "text": "DOCFA (DOcumenti Catasto FAbbricati) \u00e8 un software per la compilazione dei documenti tecnici catastali e la presentazione agli Uffici provinciali - Territorio del modello di \"Accertamento della Propriet\u00e0 Immobiliare Urbana\".\nStoria.\nL\u2019acronimo DOCFA non \u00e8 altro che l\u2019abbreviazione di DOcumento Catasto FAbbricati. Sono passati ben venti anni da quando usc\u00ec la prima versione DOCFA 1.0 trasmessa agli uffici in data 12 novembre 1996 e l\u2019Agenzia del Territorio ha fatto da allora passi da gigante, creando una banca dati censuaria fabbricati informatizzata ad oggi molto attendibile.\nFunzionalit\u00e0.\nCon tale modello si possono presentare al Catasto: \nIl pacchetto software Docfa \u00e8 stato realizzato sulla base della nuova normativa catastale (art. 2, comma 1-septies del decreto-legge 23/1/1993, n. 16, convertito con modificazioni dalla legge n. 75 del 24/3/1993) dalla Sogei per conto del Ministero dell'Economia e delle Finanze italiano che ne detiene l'esclusiva propriet\u00e0. Essa \u00e8 fornita in uso gratuito agli ordini professionali (Agrotecnico, Architetto, Architetto junior, Dottore Agronomo, Dottore Forestale, Geometra, Ingegnere, Perito Agrario e Perito Edile) all'unico fine dell'impiego, da parte dei loro iscritti, per la compilazione delle Domande di accatastamento e delle Denunce di Variazione da fornire agli Uffici provinciali - Territorio (ex Agenzie del Territorio, ex U.T.E.). \nCon la circolare n. 4 del 29/10/2009 \u00e8 stata adottata la versione 4.0 del Docfa (con alcune varianti rispetto alla versione precedente, come la scansione delle planimetrie nell'invio telematico dei file), che pu\u00f2 essere \"scaricata\" dal sito ufficiale dell'Agenzia delle Entrate.\nDocumenti digitalizzati con il DOCFA.\nLa procedura informatica prevede gli stessi documenti che prima si presentavano con carta (presentazione cartacea abolita dal 01/06/2015) e che oggi sono stati digitalizzati:"}
{"id": "2121888", "revid": "729019", "url": "https://it.wikipedia.org/wiki?curid=2121888", "title": "Chre\u0161\u010datyk (metropolitana di Kiev)", "text": "Chre\u0161\u010datyk (, ) \u00e8 una stazione della Metropolitana di Kiev situata sulla Linea Svjato\u0161yns'ko-Brovars'ka. La stazione prende il nome dal viale Chre\u0161\u010datyk, la strada centrale di Kiev.\nStoria.\nFu inaugurata nel 1960 insieme alle altre stazioni della prima tratta della rete. \u00c8 costruita secondo uno standard a tre arcate sostenute da pilastri, opera degli architetti Ju. Tjahno e I. Maslenkov, e presenta ornamenti ceramici ucraini incorniciati da griglie metalliche nel lato dei pilastri che d\u00e0 verso il centro della stazione. In tutto il resto della stazione, \u00e8 utilizzato il marmo, in particolare sulle mura e sulle cornici dei pilastri. Il soffitto \u00e8 ricoperto da intonaco bianco e l'illuminazione proviene da lampade nascosta nelle nicchie della volta centrale e da una fila centrale di lampade.\nNel 1976 la stazione divenne il primo punto di interscambio della rete, con la nuova stazione della Linea Obolons'ko-Teremkivs'ka, Majdan Nezale\u017enosti, poi chiamata Plo\u0161\u010da Kalinina e subito dopo Plo\u0161\u010da \u017dovtnevo\u00ef Revoljuci\u00ef. Le stazioni sono collegate tramite scale e scale mobili. Il corridoio originale, tuttavia, si rivel\u00f2 troppo corto e non adatto a sostenere il traffico passeggeri in crescita pertanto, dal 1986, vi \u00e8 un secondo corridoio pi\u00f9 lungo che collega le stazioni.\nLa stazione presenta due ingressi, il primo costruito nell'edificio di un ristorante (oggi occupato da un negozio) sulla via Chre\u0161\u010datyk. Il secondo fu aperto nel 1963 (sostituendo un grande stemma della RSS Ucraina) all'angolo tra le vie Instytutska e Horodecka.\nOltre la stazione vi \u00e8 una serie di scambi che continua, come binario unico, verso le linee Obolons'ko-Teremkivs'ka e Syrec'ko-Pe\u010ders'ka. Questa \u00e8 la principale arteria utilizzata per il transito tra le linee, oltre che da e verso i depositi e da ricovero notturno dei treni."}
{"id": "2121889", "revid": "1573940", "url": "https://it.wikipedia.org/wiki?curid=2121889", "title": "Thalassarche carteri", "text": "L'albatro beccogiallo dell'Indiano (Thalassarche carteri ) \u00e8 un piccolo uccello appartenente alla famiglia dei Diomedeidi.\nDescrizione.\nCon un peso di 2,55\u00a0kg, una lunghezza di 76\u00a0cm ed un'apertura alare di 2 m, \u00e8 la pi\u00f9 piccola specie di \"Thalassarche\"; \u00e8 piuttosto difficile distinguerlo dai suoi stretti parenti, l'albatro testagrigia e l'albatro beccogiallo dell'Atlantico. Quest'ultima specie \u00e8 stata considerata a lungo sua conspecifica, tanto che ancora oggi alcuni autori ritengono il taxon \"carteri\" una sua sottospecie. L'albatro beccogiallo dell'Indiano si distingue da quello dell'Atlantico solamente per la colorazione della testa, di un grigio pi\u00f9 chiaro rispetto agli uccelli atlantici.\nComportamento.\nCome tutti gli albatri, l'albatro beccogiallo dell'Indiano si riproduce in vaste colonie. Nidifica solamente nell'Oceano Indiano, sulle Isole Principe Edoardo, Crozet, Kerguelen, Amsterdam e Saint Paul. Gli adulti iniziano a riprodursi all'et\u00e0 di otto anni. In un nido di fango viene deposto un unico uovo. La stagione degli amori inizia in agosto, ma la deposizione avviene in settembre-ottobre. La cova dura circa 70 giorni. Dopo la schiusa, il pulcino deve attendere 115 giorni prima di imparare a volare.\nConservazione.\nQuando si trova in mare, il suo areale va dal Sudafrica all'Oceano Pacifico, fin oltre la Nuova Zelanda. La sua dieta \u00e8 composta per la maggior parte da calamari e pesci. \u00c8 incluso tra le specie a rischio a causa del declino della sua popolazione nel corso degli ultimi settant'anni, provocato dalla pesca coi palamiti e dallo scoppio di alcune malattie introdotte.\nIl nome binomiale commemora l'ornitologo inglese Thomas Carter."}
{"id": "2121892", "revid": "767487", "url": "https://it.wikipedia.org/wiki?curid=2121892", "title": "Franco Andrea Dal Pino", "text": "Biografia.\nTerminati gli studi teologici, ha conseguito il Dottorato in Scienze Storiche presso l'Universit\u00e0 Cattolica di Lovanio. Ha svolto la sua attivit\u00e0 di docente di discipline storico-ecclesiastiche presso la Pontificia facolt\u00e0 teologica \"Marianum\" di Roma, indi come ordinario di storia della Chiesa medievale e dei movimenti ereticali nell'Universit\u00e0 della Calabria passando a quella di Padova, dove ha insegnato dal 1982 al 1995, contribuendo inoltre alla nascita del primo dottorato di ricerca in una universit\u00e0 statale espressamente dedicato alla storia della chiesa e dei movimenti eterodossi medievali. Ha fatto parte dell'Istituto Storico dell'Ordine dei Servi di Maria, fondato nel 1959 con sede in Roma, per la cui fondazione ha operato e nell'ambito del quale ha ricoperto anche la carica di Presidente.\nInoltre \u00e8 stato membro della Societ\u00e0 Internazionale di Studi Francescani di Assisi e della Societas Veneta di storia religiosa di Padova, di cui \u00e8 stato prima presidente e presidente onorario dal 2001 alla morte.\nTra i suoi allievi si ricordano gli storici dell'ordine dei Servi di Maria Davide M. Montagna, Pacifico M. Branchesi, di Raffaella Citeroni e di Odir J. Dias gi\u00e0 archivista dei Servi.\nIl 10 aprile 2010 si \u00e8 tenuta una giornata di studio in suo onore, per i suoi 90 anni, presso il Centro Interdipartimentale di Studi Religiosi dell'Universit\u00e0 degli Studi della Calabria.\nAttivit\u00e0 di storico.\nAmbito privilegiato della sua ricerca sono gli Ordini mendicanti italiani nel medioevo, in merito ai quali ha prodotto contributi di notevole spessore critico, avviando un metodo di studio comparato che ha profondamente rinnovato gli studi sulla storia religiosa medievale italiana. Particolare attenzione ha dedicato alla storia dell'Ordine dei Servi di Maria, compiendo un lavoro di ricerca documentaria durato decenni e approdato a due monumentali opere, pubblicate nel 1972 (in tre volumi) e nel 1997 (raccolta di saggi gi\u00e0 apparsi).\nOpere.\n\u00c8 autore di oltre un centinaio di articoli su riviste scientifiche e atti di convegni, in Italia e all'estero. Tra i libri si ricordano:"}
{"id": "2121895", "revid": "1610933", "url": "https://it.wikipedia.org/wiki?curid=2121895", "title": "Albatro beccogiallo dell'Indiano", "text": ""}
{"id": "2121896", "revid": "121763933", "url": "https://it.wikipedia.org/wiki?curid=2121896", "title": "Sileshi Sihine", "text": "Biografia.\nPur non avendo mai vinto competizioni di assoluto livello, pu\u00f2 vantare nel proprio palmar\u00e8s due medaglie d'argento ai Giochi olimpici nella specialit\u00e0 dei 10\u00a0000 metri. Ha ottenuto i due allori nel 2004 ad Atene e nel 2008 a Pechino, classificandosi in entrambe le occasioni alle spalle del connazionale Kenenisa Bekele.\nAi Campionati mondiali di atletica leggera, inoltre, ha conquistato tre medaglie d'argento, due nei 10\u00a0000 metri (2005 e 2007) e una nei 5\u00a0000 metri (2005), e una di bronzo sempre sui 10\u00a0000 (2003).\n\u00c8 sposato con Tirunesh Dibaba, campionessa olimpica nei 5\u00a0000 e 10\u00a0000 metri a Pechino 2008.\nAltre competizioni internazionali.\n2002\n2003\n2004\n2005\n2006\n2007\n2008\n2009"}
{"id": "2121897", "revid": "1452073", "url": "https://it.wikipedia.org/wiki?curid=2121897", "title": "Mega Man Star Force", "text": " \u00e8 un videogioco Action RPG del 2006 uscito per Nintendo DS. Il gioco \u00e8 stato prodotto in tre versioni: , e . La versione \"Pegasus\" era venduta in esclusiva sul sito play.com, mentre quella \"Dragon\" tramite la catena GameStop. Ogni versione si differisce per una differente trasformazione del protagonista, attivabile durante i combattimenti.\nTrama.\nGeo Stelar \u00e8 un ragazzo di dieci anni che, tre anni prima, ha perso suo padre in un misterioso incidente sulla stazione spaziale sul quale egli lavorava. Distrutto dall'avvenimento, si rifiuta di andare a scuola ed avere amici, passando le sue giornate a guardare il cielo, nella vaga speranza di rivedere il padre. Invece, utilizzando degli strani occhiali appartenenti proprio a quest'ultimo, trova una strana creatura aliena, formata solo da onde elettromagnetiche. L'alieno gli dir\u00e0 di sapere qualcosa di suo padre e inizier\u00e0 a vivere con lui.\nGi\u00e0 poco dopo, per\u00f2, Omega-Xis (l'essere energetico) dovr\u00e0 fondersi totalmente con Geo, dando vita a Mega Man, guerriero che combatter\u00e0 contro ogni forma malvagia di onde EM (elettromagnetiche). Si scoprir\u00e0 che Omega, o semplicemente Mega, \u00e8 fuggito da un altro pianeta rubando qualcosa di fondamentale, necessaria ad attivare un'arma galattica devastatrice. Proprio a causa di questo furto verr\u00e0 ripetutamente attaccato da altri alieni EM che sfruttano la debolezza interiore delle persone per impossessarsi di loro. Geo capir\u00e0 lentamente il valore dell'amicizia, che diventer\u00e0 la sua principale ragione per lottare."}
{"id": "2121908", "revid": "599013", "url": "https://it.wikipedia.org/wiki?curid=2121908", "title": "Donnie Freeman", "text": ""}
{"id": "2121911", "revid": "3115", "url": "https://it.wikipedia.org/wiki?curid=2121911", "title": "Gisella Floreanini", "text": "Biografia.\nCrebbe in un ambiente liberale e inizialmente agiato. A soli quattro anni perse la madre e visse con il padre, commerciante e simpatizzante socialista, la nonna e la sorella minore. La crisi del 1929 port\u00f2 l'impresa paterna al tracollo finanziario e Gisella, diplomata in Conservatorio, mantenne la famiglia insegnando pianoforte. Gi\u00e0 da allora si rivel\u00f2 un'attiva antifascista con i nomi di battaglia di \"Falciatrice\", \"Edvige\" e poi \"Amelia Valli\".\nDal matrimonio con Gianni Todaro, nel 1935 nacque sua figlia Valeria.\nAttivit\u00e0 politica.\nLe tappe fondamentali della sua formazione furono i primi contatti con \"Giustizia e libert\u00e0\", nel 1934, e con il Centro socialista Italiano a cui segu\u00ec l'adesione ai Gruppi socialisti dell'emigrazione svizzera; ebbe, inoltre, rapporti intensi con il \"Gruppo rosso lombardo\" di Vittorio Della Porta, Aligi Sassu e Raffaele De Grada, fino a diventare protagonista di un altro raggruppamento, il \"Gruppo Erba\" di Teresa Musci, Carlo Calatroni, Fausto Noto e Tiberio Pansini.\nNel 1937, l'amore per il compagno di militanza Vittorio Della Porta la spinse a lasciare il marito: una scelta difficile che punt\u00f2 su di lei i riflettori della polizia e non fu estranea alla successiva schedatura nella lista dei sovversivi. La clandestinit\u00e0 la port\u00f2 ad affidare al marito la figlia Valeria e, l'anno dopo, a seguito della morte di lui per tifo, a parenti di Gorgonzola e a un convento di suore di Branzi.\nNel 1938 fu costretta ad espatriare in Svizzera per aver diffuso stampa clandestina e aver svolto attivit\u00e0 di collegamento con i rifugiati: fu attiva nella Lega italiana per i diritti umani e fu responsabile della sezione del partito socialista italiano di Ginevra. Nel 1939 rispos\u00f2 con rito civile, a Lugano, Vittorio Della Porta e con lui si avvicin\u00f2 al Partito Comunista assumendo posizioni unitarie e di larghe intese tra le due correnti.\nNel 1942 si iscrisse al Partito Comunista d'Italia, entrando subito a far parte del gruppo dirigente. Rientr\u00f2 in Italia nel 1943 e prese parte alla Resistenza.\nNel tentativo di trasferire denaro dalla Svizzera all'Italia per portare a termine una missione tra le formazioni partigiane svizzere e italiane, fu arrestata e condotta in carcere a Lugano. Risale a quel periodo l'innamoramento del marito per un'altra donna, che determin\u00f2 un doloroso divorzio e nel settembre del 1944 la riport\u00f2 in Italia attraverso la frontiera ossolana, liberata dalle forze partigiane.\nMinistra in Val d'Ossola.\nDurante i quaranta giorni della Repubblica dell'Ossola (9 settembre-23 ottobre 1944), Gisella Floreanini, seconda rappresentante del Partito Comunista nella Giunta, assunse l'incarico di Commissaria di governo: fu la prima donna a conquistare di fatto la carica di Ministra in Italia, quando alle donne non era neppure riconosciuto il diritto di voto. Non ci furono casi analoghi in altre zone liberate: le donne dell'Ossola furono protagoniste paritarie, dettero vita ai \"Gruppi di difesa della donna\" e rivendicarono migliori condizioni sociali.\nIl 7 ottobre 1944, durante la terzultima seduta della Giunta, Floreanini ottenne la delega di governo \"all'Assistenza e ai Rapporti con le organizzazioni popolari\", in particolare, le furono assegnati incarichi nei settori delle mutue, degli istituti contro gli infortuni, delle organizzazioni assistenziali e culturali dei lavoratori. Il suo contributo fu enorme: la competenza maturata a Ginevra negli Uffici Internazionali del Lavoro le permise di acquisire una visione moderna dell'assistenza, su basi nuove e democratiche. Fino a quel momento mancavano programmi di assistenza sociale, per questo motivo divenne indispensabile collaborare con le comunit\u00e0 locali per stabilire gli interventi da mettere in pratica ed in questo, ebbero un ruolo fondamentale i \"Gruppi di difesa della donna\", gi\u00e0 attivi nelle valli ossolane. Nella zona liberata, in gran parte montuosa, scarseggiavano generi di prima necessit\u00e0, mancava un'organizzazione razionale per la distribuzione degli aiuti ed erano in vigore privilegi istituiti dai podest\u00e0 fascisti. Riusc\u00ec ad impostare il coordinamento e la gestione decentrata dell'assistenza da parte delle 32 amministrazioni comunali coinvolte, ad ottenere il supporto della Croce Rossa elvetica e del Governo Svizzero. Coadiuvata dalla Croce Rossa di Domodossola, da donne di diversa matrice ideologica, suore, medici e assistenti, riusc\u00ec a mettere in sicurezza, oltre confine, pi\u00f9 di cinquecento bambini: questa rete di solidariet\u00e0 sopravvisse alla caduta della zona libera.\nVennero, quindi, attuate riforme riguardanti l'assistenza sociale che modificarono il criterio di beneficenza, fissato nel Regio Decreto 17/07/1890 n. 6.972\u00a0cd. \u00abLegge Crispi\u00bb e in quelle attuate da Mussolini, si svilupp\u00f2 l'idea del decentramento, della responsabilit\u00e0 e della solidariet\u00e0 fra i cittadini, che saranno poi accolti nella Costituzione. Le riforme, oltre a predisporre aiuti per la cittadinanza in stato di bisogno sociale o economico, gettarono le basi per il coordinamento tra i vari enti.\nDalla caduta della Repubblica dell'Ossola alla Liberazione.\nNella notte tra il 22 e il 23 ottobre 1944, i nazifascisti ripresero il potere in Ossola e cancellarono la Zona libera.\nI CLN comunali, le formazioni partigiane e i \"Gruppi di difesa della donna\" non vennero tuttavia piegati dal nemico. Nonostante la ripresa al potere dei nazifascisti, Gisella Floreanini, unica tra i membri di governo, non ripar\u00f2 in Svizzera, ma raggiunse la Valsesia con un centinaio di compagni partigiani in una storica \"traversata\". La sua Resistenza in Italia, non le permise tuttavia di essere presente alla stesura della relazione ufficiale sull'attivit\u00e0 della Giunta della Repubblica di Ossola, stilata da Umberto Terracini in Svizzera: per tale ragione, come osserva Mario Begozzi, le sintetiche note dedicate all'assistenza pubblica non rendono giustizia al suo lavoro n\u00e9 tanto meno alla sua nomina.\nPartecip\u00f2 alle Brigate Garibaldi in Valsesia assistendo i combattenti del Cusio e del Verbano e divenne responsabile dei \"gruppi di difesa della donna\" in Val d'Ossola.\nNel febbraio del 1945 venne nominata Presidente del CLN di Novara: con questo ruolo - che ebbe come unica donna in Italia - diresse l'assistenza dell'intera provincia e partecip\u00f2 alle trattative per definire le condizioni di resa dei nazifascisti.\nIl dopoguerra.\nDopo la Liberazione venne nominata alla Consulta nazionale, in vigore fino alle elezioni dell'Assemblea costituente, da cui venne esclusa per decisione del suo partito.\nFece parte della Commissione per i danni di guerra, dove contest\u00f2 la mancanza di aiuti a favore dei bambini. Provvide quindi alla loro assistenza al di fuori del Parlamento, quale segretaria dell'Unione nazionale soccorso infanzia e tra il 1946 e il 1948 partecip\u00f2 all'organizzazione dei Treni della felicit\u00e0, che mossero oltre settantamila bambine e bambini dal Mezzogiorno al Centro-Nord per un periodo necessario a far loro recuperare energie e salute.\nMedaglia d'Oro della Resistenza, fu eletta alla Camera dei deputati per due legislature tra il 1948 e il 1958, per il collegio Torino-Novara-Vercelli. Ventitr\u00e9 furono i progetti di legge da lei firmati e trentuno i suoi interventi in aula. Prima firmataria di una legge per provvidenze a favore delle mondariso, promosse disegni di legge per la tutela della maternit\u00e0 e dell'infanzia, per la parit\u00e0 salariale, per la tutela della prole nata fuori del matrimonio, per l'incremento dell'edilizia popolare, per l'abolizione delle case chiuse, per l'eliminazione delle abitazioni malsane, contro lo sfruttamento della prostituzione, contro il licenziamento delle donne coniugate. Sottoscrisse inoltre proposte relative a gestione delle acque, sviluppo del settore cotoniero, finanza locale, trattamento retributivo delle cooperative, parificazione degli assegni familiari tra settori occupazionali diversi, istituzione di un fondo per la montagna.\nFu ancora il suo partito a decidere di non ripresentare la sua candidatura alle elezioni politiche del 1958. Nadia Gallico Spano defin\u00ec tale decisione come una seconda ingiustizia ai suoi danni. Co-fondatrice dell'Unione Donne Italiane (1945) accett\u00f2 l'incarico di trasferirsi a Berlino Est come componente della delegazione italiana FDIS - F\u00e9d\u00e9ration d\u00e9mocratique internationale des femmes - e vi rimase per tre anni portando la sua visione europea della politica femminile, libera dagli schieramenti di partito e dai condizionamenti di governo. Durante il soggiorno berlinese si dedic\u00f2 all'organizzazione del Convegno internazionale per il 50\u00ba anniversario della Giornata della donna, che si sarebbe svolto a Copenaghen nel 1960, e per mesi si trasfer\u00ec nella capitale danese.\nRientrata in Italia riprese la sua attivit\u00e0 politica a livello locale, a Novara, a Domodossola e a Milano dove fu eletta in Consiglio comunale dal 1963 al 1968.\nDiresse dal 1962 al 1972, a Milano, l'Unione Donne Italiane, prest\u00f2 la sua attivit\u00e0 nel Comitato dell'ANPI ed entr\u00f2 a far parte della Federazione milanese della CGIL e fu anche consigliera del Fondo pensioni per il personale della Scala di Milano.\nGisella Floreanini mor\u00ec il 30 maggio 1993, per arresto cardiaco. Il funerale si tenne il 1\u00ba giugno 1993 a Domodossola, davanti al Palazzo del Comune, alla presenza del presidente nazionale dell'ANPI Arrigo Boldrini e della grande amica antifascista Giuliana Gadoli Beltrami.\nArchivio personale.\nLe sue carte, riferite al periodo 1962-1993, sono state donate dalla figlia Valeria nel novembre 1993 all'Archivio storico delle donne Camilla Ravera, presso la Fondazione Istituto Gramsci.\nIntitolazioni.\nA Gisella Floreanini sono dedicate strade a Garlasco (PV) e a Domodossola (VB). In quest'ultima citt\u00e0 le \u00e8 inoltre dedicata una scuola media."}
{"id": "2121917", "revid": "21079", "url": "https://it.wikipedia.org/wiki?curid=2121917", "title": "Re Hussein di Giordania", "text": ""}
{"id": "2121921", "revid": "48344", "url": "https://it.wikipedia.org/wiki?curid=2121921", "title": "Supreme commander forged alliance", "text": ""}
{"id": "2121922", "revid": "599013", "url": "https://it.wikipedia.org/wiki?curid=2121922", "title": "Bob Netolicky", "text": ""}
{"id": "2121924", "revid": "767487", "url": "https://it.wikipedia.org/wiki?curid=2121924", "title": "There Must Be More to Life Than This", "text": "There Must Be More To Life Than This \u00e8 un brano musicale composto fra il 1982 e il 1983 da Michael Jackson e Freddie Mercury, e fu il frutto di una breve collaborazione tra i due cantanti.\nLa canzone, che pu\u00f2 essere definita una ballata, venne inserita nel primo album solistico di Mercury, \"Mr. Bad Guy\" pubblicato nel 1985, senza le parti vocali di Michael Jackson. Fu inizialmente concepita per essere inclusa nell'album Hot Space dei Queen, cos\u00ec come \"Love Me Like There's No Tomorrow\". Il duetto tra Michael Jackson e Freddie Mercury \u00e8 stato pubblicato il 7 novembre 2014 nella raccolta \"Queen Forever\". La traccia vocale di Jackson - una vera e propria demo - si era resa disponibile in rete, attraverso svariati siti di streaming."}
{"id": "2121929", "revid": "110157", "url": "https://it.wikipedia.org/wiki?curid=2121929", "title": "Marks", "text": "Marks (), nota anche come Marx, in onore di Karl Marx, \u00e8 una citt\u00e0 della Russia nell'Oblast di Saratov, in Russia, situata a 60\u00a0km a nord-est di Saratov. La sua popolazione ammonta a circa abitanti. Venne fondata nel 1767 da Tedeschi del Volga con il nome di \"Baronsk\". In seguito venne rinominata in onore dell'imperatrice Caterina II \"Ekaterinenstadt\". Ottenne lo status di citt\u00e0 nel 1918 e fu nuovamente rinominata \"Marxstadt\" in onore di Karl Marx. Nel 1941 la popolazione tedesca venne deportata nell'Asia Centrale o in Siberia con l'accusa di spionaggio a favore dei nazisti. La citt\u00e0 assunse infine l'attuale denominazione."}
{"id": "2121931", "revid": "287204", "url": "https://it.wikipedia.org/wiki?curid=2121931", "title": "9\u00b0 Reggimento Alpini", "text": ""}
{"id": "2121934", "revid": "20662743", "url": "https://it.wikipedia.org/wiki?curid=2121934", "title": "Regione fisica africana", "text": ""}
{"id": "2121935", "revid": "118031", "url": "https://it.wikipedia.org/wiki?curid=2121935", "title": "Diga della Grande Dixence", "text": ""}
{"id": "2121939", "revid": "100435418", "url": "https://it.wikipedia.org/wiki?curid=2121939", "title": "Bill Mokray", "text": "Grande amante della pallacanestro dopo essersi laureato alla University of Rhode Island, ha lavorato come direttore delle pubbliche relazioni prima al Rhode Island State College e, a partire dal 1946, per i Boston Celtics. Ha fondato ed \u00e8 stato editore della guida ufficiale NBA ed \u00e8 stato autore dell'articolo sulla storia del basket per la Encyclop\u00e6dia Britannica. Era considerato la massima autorit\u00e0 sulla storia del basket e possedeva una ricca biblioteca di pallacanestro, buona parte della quale \u00e8 stata donata alla Basketball Hall of Fame, nella quale \u00e8 entrato a far parte come contributore nel 1965."}
{"id": "2121940", "revid": "709565", "url": "https://it.wikipedia.org/wiki?curid=2121940", "title": "Pennywise", "text": "Per Pennywise possono intendersi:"}
{"id": "2121941", "revid": "71433", "url": "https://it.wikipedia.org/wiki?curid=2121941", "title": "Four Christmases", "text": ""}
{"id": "2121943", "revid": "188323", "url": "https://it.wikipedia.org/wiki?curid=2121943", "title": "Elisa Bonaparte Baciocchi Principessa di Lucca e Piombino", "text": ""}
{"id": "2121946", "revid": "188323", "url": "https://it.wikipedia.org/wiki?curid=2121946", "title": "Principessa di Lucca e Piombino", "text": ""}
{"id": "2121947", "revid": "1684799", "url": "https://it.wikipedia.org/wiki?curid=2121947", "title": "Monmouth University", "text": "La Monmouth Universit\u00e0 \u00e8 universit\u00e0 privata con sede a West Long Branch nello stato del New Jersey.\nFondata nel 1933 come \"Monmouth Junior College\", divenne universit\u00e0 nel 1995.\nAttualmente sono circa 6.500 gli studenti presenti e oltre il 73% dei membri del corpo dei docenti possiede un dottorato di ricerca o una laurea magistrale. Il rapporto studenti-docenti \u00e8 di 15:1. Il 44% degli studenti vive nel campus.\nOrganizzazione.\nLa Monmouth University \u00e8 suddivisa in otto scuole:"}
{"id": "2121948", "revid": "124123", "url": "https://it.wikipedia.org/wiki?curid=2121948", "title": "Robert Collier", "text": "L'autore.\nDurante la sua carriera Collier ha scritto a proposito di vari temi afferenti al New Thought, come la psicologia pratica dell'abbondanza, la visualizzazione creativa, il desiderio, la fede e lo sviluppo delle proprie potenzialit\u00e0. La sua opera di maggior successo, \"The Secret of the Ages\", vendette oltre 300.000 copie gi\u00e0 durante la sua vita.\nLa casa editrice di Collier, la Robert Collier Publications Inc. , \u00e8 ancora oggi attiva, mandata avanti dopo la sua morte grazie all'impegno della moglie e, in seguito, dei nipoti e bisnipoti.\nLe opere di Collier, rimaste in circolazione negli anni presso il pubblico interessato al New Thought e all'auto-aiuto, hanno vissuto una nuova ondata di popolarit\u00e0 in seguito al successo del film e del libro \"The Secret\", nei quali sono riportate citazioni dalle opere dell'autore."}
{"id": "2121949", "revid": "318966", "url": "https://it.wikipedia.org/wiki?curid=2121949", "title": "Alessandro di Cagliostro", "text": ""}
{"id": "2121950", "revid": "254059", "url": "https://it.wikipedia.org/wiki?curid=2121950", "title": "Leica M3", "text": "La produzione della Leica M3 \u00e8 iniziata nel 1953, ed \u00e8 la capostipite della nuova serie di macchine fotografiche a telemetro prodotte dalla Ernst Leitz GmbH di Wetzlar con baionetta Leica M. \nMacchine di grandissimo successo, nelle quali la messa a fuoco avviene in modalit\u00e0 manuale tramite un mirino galileiano a telemetro, attraverso l'angolo di ripresa che viene automaticamente definito da una serie di cornici adeguate all'ottica montata, settate sia automaticamente che manualmente in base ai modelli. Fu innovativo per quei tempi l'attacco a baionetta M, il cui brevetto Leitz \u00e8 poi scaduto nel 2003, e quasi contemporaneamente utilizzato anche da Zeiss con la Ikon, poi da Voigtl\u00e4nder con le varie fotocamere ed infine da Epson con la R-D1, costruendo quindi dei corpi e delle lenti compatibili per questo standard mondiale Leica M. Ancora oggi sono in produzione le ottiche ZM di Zeiss e quelle VM di Voigtl\u00e4nder-Cosina, due aziende che comunque collaborano a stretto contatto anche in altre produzioni.\nNon avendo le limitazioni tipiche delle reflex, che devono fare i conti con uno specchio a ridosso della pellicola, la Leica M ha permesso di ottenere risultati fotografici di assoluta eccellenza, adottando ottiche con i migliori schemi a basso tiraggio, perfezionati anche dall'ottima ingegneria ottica bavarese. La M3 \u00e8 infatti una macchina anche robustissima, praticamente indenne da guasti e nella sua evoluzione viene utilizzata anche con focali pi\u00f9 corte (tra 21 e 135mm), nel ritratto a luce ambiente e spesso nel reportage. La caratteristica unica della M3 rispetto a tutte le altre versioni M, sta nell'avere un mirino ottico con ingrandimento quasi unitario, ovvero 0.91x il quale \"vede\" leggermente pi\u00f9 grandangolare rispetto alla visione ad occhio nudo (1x \u00e8 il riferimento assoluto per questi mirini) o rispetto alla focale normale ed infatti \"vede\" circa come un 38mm equivalente, dove la cornice pi\u00f9 larga \u00e8 quella per l'obiettivo da 50mm. Questi mirini son progettati per inquadrare una zona pi\u00f9 ampia rispetto al fotogramma ripreso e le tre cornici della M3 sono adatte per gli obiettivi da 50, 90 e 135mm. Nella versione successiva, chiamata Leica M2 (prodotta da 1957), il mirino ha un ingrandimento 0.72x e quindi \u00e8 ancora pi\u00f9 ampio, presentando anche la cornice per l'obiettivo 35mm, focale molto usata nel reportage, ma perdendo quella per il 135mm (35 - 50 - 90mm). La M2 \u00e8 molto simile alla M3, nonostante alcune piccole semplificazioni tecniche adottate (che la rendevano leggermente pi\u00f9 economica).\nEstremamente costosa, ma prodotta con una precisione meccanica da orologio svizzero, la Leica M3 \u00e8 stata il cavallo di battaglia della Leica fino ai tardi anni sessanta, quando \u00e8 stata sostituita dalla Leica M4. La Leica M3 \u00e8 stata una delle fotocamera utilizzate anche da Henri Cartier-Bresson."}
{"id": "2121952", "revid": "104265", "url": "https://it.wikipedia.org/wiki?curid=2121952", "title": "Sniper team", "text": "Una squadra di tiratori scelti \u00e8 una piccolissima unit\u00e0 militare costituita da due soldati, il tiratore scelto e l'assistente avvistatore. \u00c8 prevista dalla dottrina militare di Stati Uniti d'America, Canada, Regno Unito e Russia sia in operazioni che prevedono l'impiego dei cecchini, che in talune operazioni speciali di polizia.\nDescrizione.\nIn realt\u00e0 entrambi gli operatori hanno la qualifica di tiratore scelto, ma si avvicendano nei due ruoli accennati. Ci\u00f2 avviene per varie ragioni, ad esempio per alleviare l'affaticamento oculare dell'avvistatore (in seguito alla prolungata osservazione), e l'affaticamento delle braccia del tiratore che talora deve mantenere il suo fucile in posizione di approntamento per tempi considerevoli\nNaturalmente il compito primario del tiratore scelto \u00e8 il tiro di precisione. L'avvistatore fa da osservatore, localizzando il bersaglio, studiandone le mosse e occupandosi delle comunicazioni con le altre unit\u00e0 alleate. Munito di uno speciale strumento ottico, il mirino d'avvistamento, l'avvistatore verifica altres\u00ec l'esito del tiro dopo aver passato al commilitone i dati fisici (come velocit\u00e0 e direzione del vento) in grado di influenzare l'impostazione dell'azione di fuoco.\nOltre a questo l'assistente avvistatore \u2013 equipaggiato con un fucile d'assalto \u2013 provvede anche alla sicurezza ravvicinata della squadra, respingendo e/o prevenendo eventuali manovre ostili estemporanee del nemico.\nIn alcune forze armate, la squadra di tiratori scelti comprende un terzo uomo, il guardafianchi che ha l'incarico di sorvegliare gli angoli visuali che non possono essere agevolmente coperti dagli altri due militi."}
{"id": "2121953", "revid": "767487", "url": "https://it.wikipedia.org/wiki?curid=2121953", "title": "Mel Daniels", "text": "Nel 2012 \u00e8 stato eletto membro del Naismith Memorial Basketball Hall of Fame in qualit\u00e0 di giocatore."}
{"id": "2121955", "revid": "1305772", "url": "https://it.wikipedia.org/wiki?curid=2121955", "title": "William Wells Brown", "text": "Nato in schiavit\u00f9 nel sud degli Stati Uniti, Brown scapp\u00f2 verso il nord, dove lavor\u00f2 per la causa abolizionista e divenne uno scrittore prolifico. Brown \u00e8 stato inoltre un pioniere in generi letterari diversi, tra cui i racconti di viaggio, la narrativa e il dramma, e scrisse quello che \u00e8 considerato il primo romanzo della letteratura afroamericana.\nBiografia.\nBrown nacque nei pressi di Lexington, Kentucky. Sua madre, Elizabeth, era di propriet\u00e0 del Dr. Young ed aveva sette figli, di padri diversi. Oltre a Brown, gli altri figli erano Solomon, Leander, Benjamin, Joseph, Millford, ed Elizabeth. Il padre di Brown era George Higgins, un proprietario di piantagione bianco parente del padrone della piantagione dove lavorava la madre di Brown.\nVenduto pi\u00f9 volte prima di raggiungere i vent'anni d'et\u00e0, Brown pass\u00f2 la maggior parte della giovinezza a St. Louis. L\u00ec i suoi padroni lo misero a lavorare sul fiume Mississippi, che allora era una via di primaria importanza per il traffico degli schiavi. Fece molti tentativi di fuggire, fino a quando, il giorno di capodanno del 1834, riusc\u00ec a sgattaiolare gi\u00f9 da un battello a vapore nel porto di Cincinnati, Ohio.\nPrese il nome di un amico quacchero, in modo da ottenere la libert\u00e0. Dopo nove anni durante i quali lavor\u00f2 contemporaneamente sia come dirigente della \"Underground Railroad\" che sui battelli a vapore sul Lago Erie (talvolta traghettando gli schiavi fuggitivi fino al Canada), Brown prese parte attivamente al movimento abolizionista, entrando a far parte di alcune associazioni anti-schiavit\u00f9.\nOratore e scrittore.\nBrown fu ulteriormente coinvolto nel movimento abolizionista per tenere conferenze a New York e in Massachusetts. Nonostante il problema principale di cui si occupava fosse il proibizionismo, concentr\u00f2 ben presto i suoi sforzi sull'abolizione della schiavit\u00f9. I suoi discorsi rivelano la sua fede nella potenza della persuasione morale e sull'importanza della nonviolenza. Spesso attaccava il cosiddetto ideale americano di democrazia e l'uso della religione per favorire la sottomissione degli schiavi. Brown rifiutava inoltre l'idea dell'inferiorit\u00e0 delle persone di colore. Spingendosi oltre i confini del paese, si rec\u00f2 in Inghilterra all'inizio degli anni 50 dell\u2019ottocento e reclut\u00f2 altri sostenitori per la causa abolizionista americana. Un articolo apparso sullo Scotch Independent riporta quanto segue:\nGrazie anche al suo prestigio di oratore, venne invitato al \"National Convention of Colored Citizens\", dove incontr\u00f2 altri noti abolizionisti. Quando venne creato il \"Liberty Party\" decise di rimanere indipendente, credendo che il movimento abolizionista avrebbe dovuto evitare di legersi strettamente a qualsiasi partito politico. Continu\u00f2 quindi a supportare l'approccio garrisoniano, fornendo la sua esperienza e le sue osservazioni sulla schiavit\u00f9 al fine di convincere altri a supportare la causa.\nLavoro letterario.\nIl suo modo di affrontare il tema dell'abolizionismo non era limitato solo alle lezioni. Nel 1847 Brown pubblic\u00f2 \"Narrative of William W. Brown, a Fugitive Slave, Written by Himself\", che divent\u00f2 un bestseller, secondo solo ai racconti di Frederick Douglass. In questo scritto, critica la mancanza di valori cristiani da parte del suo padrone ed il brutale uso della violenza nei rapporto schiavo-padrone. Durante il suo soggiorno in Inghilterra, scrisse altre pubblicazioni, tra cui racconti di viaggio e testi teatrali.\nIl suo primo romanzo, intitolato \"Clotel, or, The President\u2019s Daughter: a Narrative of Slave Life in the United States\", \u00e8 considerato il primo romanzo scritto da un afroamericano. Comunque, dal momento che il romanzo venne pubblicato a Londra, non \u00e8 anche la prima opera afroamericana ad essere stampata negli Stati Uniti. Questo primato \u00e8 tuttora conteso da altri due libri: \"Our Nig\" (1859) di Harriet Wilson, portato alla luce da Henry Louis Gates Jr. nel [1982] e \"The Curse of Caste; or The Slave Bride\" (1865) di Julia C. Collins, trovato da William L. Andrews, un professore di letteratura inglese alla University of North Carolina at Chapel Hill, e Mitch Kachun, professore di storia alla Western Michigan University, nel 2006. Andrews e Kachun sostengono che \"Our Nig\" sia solo un'autobiografia romanzata e che quindi il primo vero romanzo completamente di fantasia ad essere pubblicato in America sia \"The Curse of Caste\".\nNonostante la disputa, la gran parte degli studiosi sono d'accordo nell'affermare che Brown \u00e8 stato il primo commediografo afroamericano ad essere pubblicato. Scrisse due testi teatrali, \"The Experience; or, How to Give a Northern Man a Backbone\" (1856, non pubblicato e andato perduto) e \"The Escape; or, A Leap for Freedom\" (pubblicato nel 1858), che leggeva ad alta voce agli incontri degli abolizionisti al posto delle solite lezioni.\nScrisse anche alcune opere a sfondo storico, tra cui \"The Black Man: His Antecedents, His Genius, and His Achievements\" (1863), \"The Negro in the American Revolution\" (1867), \"The Rising Son\" (1873), ed un altro volume autobiografico, \"My Southern Home\" (1880).\nUltimi anni.\nDopo che gli amici inglesi acquistarono la sua libert\u00e0 nel 1854, Brown torn\u00f2 negli Stati Uniti e continu\u00f2 a tenere lezioni. Spinto dal crescente pericolo per le persone di colore, si fece promotore dell'emigrazione degli afroamericani ad Haiti. Come molti altri abolizionisti, decise anche che erano necessari gesti pi\u00f9 decisi per ottenere progressi utili per la loro causa. Durante la Guerra Civile e nei decenni successivi, Brown continu\u00f2 a pubblicare libri, sia di saggistica che di narrativa, assicurandosi cos\u00ec la reputazione di pi\u00f9 prolifico scrittore afroamericano del suo tempo. Gioc\u00f2 anche un ruolo attivo nella Guerra Civile, essendo sua l'idea di presentare il soldato delle isole Bermude Robert John Simmons all'abolizionista Frances George Shaw, padre del Colonnello Robert Gould Shaw, comandante del \"54th Massachusetts Volunteer Infantry\".\nWilliam Wells Brown mor\u00ec a Chelsea, Massachusetts nel 1884."}
{"id": "2121960", "revid": "298055", "url": "https://it.wikipedia.org/wiki?curid=2121960", "title": "Preside Snyder", "text": ""}
{"id": "2121962", "revid": "1543377", "url": "https://it.wikipedia.org/wiki?curid=2121962", "title": "Municipalit\u00e0 locale di Thaba Chweu", "text": "Thaba Chweu \u00e8 una municipalit\u00e0 locale (in inglese Thaba Chweu Local Municipality) appartenente alla municipalit\u00e0 distrettuale di Ehlanzeni della provincia di Mpumalanga in Sudafrica. \nIn base al censimento del 2001 la sua popolazione \u00e8 di 81.679 abitanti.\nIl suo territorio si estende su una superficie di ed \u00e8 suddiviso in 12 circoscrizioni elettorali (\"wards\"). Il suo codice di distretto \u00e8 MP321.\nGeografia fisica.\nConfini.\nLa municipalit\u00e0 locale di Thaba Chweu confina a nord con quella di Maruleng (Mopani/Limpopo), a est con quella di Bushbuckridge, a est e a sud con quella di Mbombela Hall, a sud con quella di Emakhazeni (Nkangala) e a ovest con quelle di Elias Motsoalendi e Greater Tubatse (Greater Sekhukhune/Limpopo)."}
{"id": "2121968", "revid": "151034", "url": "https://it.wikipedia.org/wiki?curid=2121968", "title": "America Britannica", "text": ""}
{"id": "2121971", "revid": "113757", "url": "https://it.wikipedia.org/wiki?curid=2121971", "title": "Silvano Atonita", "text": ""}
{"id": "2121972", "revid": "113757", "url": "https://it.wikipedia.org/wiki?curid=2121972", "title": "Silvano Athonita", "text": ""}
{"id": "2121975", "revid": "599013", "url": "https://it.wikipedia.org/wiki?curid=2121975", "title": "Jimmy Jones (cestista)", "text": ""}
{"id": "2121976", "revid": "1543377", "url": "https://it.wikipedia.org/wiki?curid=2121976", "title": "Municipalit\u00e0 locale di Umjindi", "text": "La municipalit\u00e0 locale di Umjindi (in inglese Umjindi Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Ehlanzeni, nella provincia di Mpumalanga. In base al censimento del 2001 la sua popolazione era di 53.744 abitanti.\n\u00c8 stata soppressa nel 2016, quando si \u00e8 fusa con la municipalit\u00e0 locale di Mbomble aper costituire la municipalit\u00e0 locale di City of Mbombela.\nIl suo territorio si estendeva su una superficie di ed era suddiviso in 7 circoscrizioni elettorali (\"wards\"). Il suo codice di distretto era MP323.\nGeografia fisica.\nConfini.\nLa municipalit\u00e0 locale di Umjindi confinava a nord e a ovest con quella di Mbombela Hall, a sud e a ovest con quella di Albert Luthuli (Gert Sibande), a est con quella di Nkomazi e a est con lo Swaziland."}
{"id": "2121979", "revid": "363629", "url": "https://it.wikipedia.org/wiki?curid=2121979", "title": "Berengario da Carpi", "text": "Biografia.\nFamiglia e formazione giovanile.\nBerengario nacque a Carpi intorno al 1466. Era uno dei cinque figli di Faustino Barigazzi, medico e chirurgo, e Orsolina Forghierii. I motivi che portarono Jacopo a modificare il suo cognome da Barigazzi in Berengario rimangono ancora oggi sconosciuti. Alcuni studiosi hanno avanzato diverse ipotesi, tra queste, la pi\u00f9 probabile \u00e8 forse quella che sostiene la contaminazione, o storpiatura dialettale del nome.\nApprese i primi insegnamenti di medicina e chirurgia da suo padre, chirurgo e acconciatore, al quale si dimostrer\u00e0 sempre debitore citandolo spesso nei suoi testi per le abili cure e per i preziosi consigli legati alla pratica diretta. Ricevette inoltre una valida educazione umanistica tramite Aldo Manuzio (1449-1515), che fu a Carpi tra il 1469 e 1477 come precettore di Alberto III Pio, figlio del principe di Carpi e sotto l'influenza cosmopolita dell'attivissima corte cittadina, dove gravitavano personalit\u00e0 di spicco, eccellenti intellettuali, filosofi e letterati come\nGiovanni Pico della Mirandola, zio di Alberto III, Marco Musuro, Pietro Pomponazzi, Lilio Gregorio Giraldi, Juan\nGin\u00e8s de Sep\u00f9lveda e Juan Montesdoch.\nInsegnamento e attivit\u00e0 di medico.\nConseguita la laurea in Filosofia e Medicina a Bologna il 4 agosto del 1498, divent\u00f2 nel 1502 lettore di chirurgia, e successivamente anche di anatomia, nello stesso ateneo.\nPoich\u00e9 nei primi anni di attivit\u00e0 dell'Universit\u00e0 bolognese rest\u00f2 in vigore l'obbligo, per i forestieri che volevano ottenere una cattedra, di dimostrare di essersi distinti o per merito e capacit\u00e0 o per aver lavorato gi\u00e0 in altri atenei, dal momento che Berengario non risulta aver lavorato in altre universit\u00e0, si deve supporre che ben presto si distinse grazie alla sua abilit\u00e0 di medico. Dopo quasi un anno dalla nomina di lettore, il 4 dicembre 1504, papa Giulio II concesse a lui e ai suoi discendenti la cittadinanza bolognese.\nIl rapporto tra Berengario e la Curia papale fu strettissimo: pi\u00f9 volte venne chiamato a Roma per prestare le sue cure a personaggi influenti ed importanti;\naccumul\u00f2 immense ricchezze proprio grazie ai numerosi successi terapeutici con clienti facoltosi, uniti ad una naturale avarizia ed una spiccata capacit\u00e0 di cogliere le migliori opportunit\u00e0.\nTra i personaggi di spicco che ebbe in cura si ricordano Benvenuto Cellini e Marcantonio Colonna, il quale gli don\u00f2 il \"San Giovannino\" di Raffaello Sanzio, essendo Berengario un rinomato collezionista erudito d'arte. Continu\u00f2 ad insegnare con grande successo e popolarit\u00e0 fino al 1527 e a dispetto del suo carattere litigioso e violento fu sempre altamente apprezzato dai suoi studenti.\nIl trasferimento a Ferrara e la morte.\nAgli inizi del 1529 Berengario si trasfer\u00ec a Ferrara prestando servizio alla corte del duca Alfonso I d'Este in qualit\u00e0 di chirurgo. Gli avvenimenti che portarono il medico a una tale decisione non sono noti, ma \u00e8 ipotizzabile che sia stata proprio la perdita di Carpi da parte di Alberto III Pio a giocare un ruolo rilevante.\nLa sua data di morte \u00e8 rimasta per molti anni avvolta da un alone di mistero.\nAlcuni storici avevano ipotizzato la sua scomparsa intorno al 1530. In un manoscritto conservato a Ferrara un'annotazione riportava infatti la data 24 novembre 1530 come giorno della morte e della tumulazione del corpo del medico carpigiano\npresso la chiesa di San Francesco a Ferrara.\nContributo all'anatomia.\nNonostante nelle sue \"Isagogae\" Berengario seguisse i procedimenti per la dissezione pubblica stabiliti da Mondino, non fu certamente un mero imitatore del passato; dotto sia di medicina antica che di moderna, con la sua personalit\u00e0 rappresent\u00f2 un caso a parte rispetto ai contemporanei, quali Achillini (1463-1512) e Zerbi (1445-1505), suoi colleghi bolognesi, forte della convinzione che per ribadire le verit\u00e0 dell'anatomia fossero necessarie osservazioni tratte dalla pratica e dall'esperienza e non lo studio libresco e l'atteggiamento dell\"'ipse dixit\".\nOltre che per l'insegnamento e per l'attivit\u00e0 pratica, Berengario si distinse per le sue pubblicazioni di anatomia, che fanno di lui il maggiore anatomista pre-vesaliano.\nAssai competente nelle scienze mediche, scrisse nel 1514 una edizione di \"Anothomia\" (1316) di Mondino dei Liuzzi, testo cui si rivolger\u00e0 pi\u00f9 spesso, sia per studio personale che per l'insegnamento, accompagnata dalle sue osservazioni critiche.\nDi quattro anni pi\u00f9 tardi, del 1518, \u00e8 il \"Tractatus de fractura calvae sive cranei\", la cui stesura fu ispirata dopo aver prestato le proprie cure a Lorenzo de' Medici duca di Urbino, duca di Urbino, cui il libro \u00e8 dedicato, il quale aveva ricevuto una ferita da arma da fuoco e una frattura della parte occipitale del cranio.\nIn questo scritto, Berengario esamin\u00f2 tutti i vari tipi di fratture craniche e le loro pertinenti sintomatologie, diagnosi, prognosi e trattamenti; il suo trattato presentava indicazioni e tecniche per la craniotomia, oltre che la prima organica e sistematica illustrazione degli strumenti necessari. Successivamente Berengario si dedic\u00f2 ancora una volta allo studio dell'Anatomia di Mondino, e nel 1521 a Bologna, presso lo stesso editore del De fractura, pubblica il \"Commentaria cum amplissimis additionibus super Anatomia Mundini\", un volume in quarto composto da 528 carte fittamente stampate che supera di molto la lunghezza del testo originale. La complessit\u00e0 dello scritto e le frequenti ripetizioni hanno contribuito a far s\u00ec che questo volume rimanesse poco conosciuto e mai pi\u00f9 riedito Nel 1521 d\u00e0 alle stampe un pratico e scorrevole compendio di anatomia, \"Isagogae Breves\", non eccessivamente voluminoso, contenente anch'esso tavole illustrate, in cui condensava tutte le sue conoscenze anatomiche. Il successo e la diffusione di questo volume furono immediati, lo testimoniano le numerose riedizioni che seguirono gi\u00e0 a partire dal 1523.\nSi dedic\u00f2 anche ad esperimenti (una delle ipotesi sostenuta dagli storici sul suo improvviso allontanamento da Bologna \u00e8 infatti quella della pesante accusa di aver vivisezionato due spagnoli) e insistette sull'esigenza di utilizzare la dissezione animale ed umana.\nBerengario rese note alcune particolarit\u00e0 anatomiche, come la prima menzione dell'appendice vermiforme e la prima descrizione delle due cartilagini artenoidi; inoltre dimostr\u00f2 che i nervi sono originati e collegati dal cervello e dal midollo spinale.\nStudi\u00f2 particolarmente anatomia cardiaca, soprattutto le valvole cardiache, e fu tra i primi a descrivere le cavit\u00e0 del cuore, il timo, il martello e incudine.\nNonostante preferisse l'utilizzo del mercurio nella terapia della sifilide, incoraggi\u00f2 anche l'uso di un nuovo rimedio, il legno di guaiaco, proponendolo in una nuova edizione del piccolo trattato \"De guaiaci medicina et morbo gallico\" di Huldric von Hutten.\nFra i suoi scritti meritano attenzione anche alcuni volumi, oggi rarissimi, di riedizioni del \"De crisis\" (1522) di Galeno, che venne dedicata ad un suo allievo, Ochoa Gonzales, che insistentemente lo aveva pregato di aiutarlo, nello studio della medicina degli antichi."}
{"id": "2121981", "revid": "933835", "url": "https://it.wikipedia.org/wiki?curid=2121981", "title": "Berenice in Cirenaica", "text": ""}
{"id": "2121982", "revid": "318966", "url": "https://it.wikipedia.org/wiki?curid=2121982", "title": "Jacopo Berengario Barigazzi da Carpi", "text": ""}
{"id": "2121985", "revid": "318966", "url": "https://it.wikipedia.org/wiki?curid=2121985", "title": "Jacopo Barigazzi", "text": ""}
{"id": "2121988", "revid": "318966", "url": "https://it.wikipedia.org/wiki?curid=2121988", "title": "Jacopo da Carpi", "text": ""}
{"id": "2121990", "revid": "300067", "url": "https://it.wikipedia.org/wiki?curid=2121990", "title": "Ralph Simpson", "text": ""}
{"id": "2121993", "revid": "110157", "url": "https://it.wikipedia.org/wiki?curid=2121993", "title": "Maisto", "text": "Maisto \u00e8 una azienda con sede in California ma di origine cinese; il capogruppo May Cheong Group ha infatti sede a Hong Kong. Produce modellini in scala di automobili e di aerei. Produce anche una serie di prodotti su licenza Tonka.\nNel 2005, la Maisto ha acquistato la Bburago, storica azienda italiana operante nel settore.\nIl marchio \u00e8 stato acquistato nel 1990 dalla cinese May Cheong Group (proprietaria anche del marchio Polistil e Bburago)."}
{"id": "2121994", "revid": "228587", "url": "https://it.wikipedia.org/wiki?curid=2121994", "title": "Palazzo del Governo (Ascoli Piceno)", "text": "Il palazzo del Governo di Ascoli Piceno, detto anche palazzo San Filippo, \u00e8 considerato tra gli edifici di maggiori dimensioni della citt\u00e0. La sua architettura occupa l'intero lato est di piazza Fausto Simonetti e ospita al suo interno le sedi della Prefettura e dell'Amministrazione Provinciale. La denominazione di palazzo San Filippo \u00e8 attribuita a questo stabile perch\u00e9, una porzione dello stesso, fu un convento edificato, nel XVII secolo, appartenuto alla congregazione dei Filippini.\nStoria.\nI lavori per la costruzione del fabbricato furono avviati seguendo il progetto cui contribuirono vari architetti, Antonio Rodilossi ricorda Giuseppe Giosafatti e Celso Saccoccia, Stefano Papetti menziona Pier Sante Cicala. Pi\u00f9 di recente Cristiano Marchegiani ha riferito all'architetto ripano Luzio Bonomi, di formazione romana, sia il progetto di ampliamento della prima chiesa filippina di met\u00e0 Seicento sia la progettazione della facciata su via Cino del Duca (di cui Giosafatti esegu\u00ec membrature e mostre in travertino delle aperture, arricchendo con ornati le finestre, arbitrariamente rispetto al progetto).\nQuest'ultimo intervento nasceva con lo scopo di riformare l'immagine del fabbricato, che vedeva accostate varie case, malridotte e differenti tra loro. Il cantiere della costruzione fu dunque aperto intorno ai primi anni del Settecento e i lavori si protrassero fino al 1797.\nIn realt\u00e0, a questa data, l'intera opera era stata solo parzialmente realizzata rispetto agli interventi previsti dalla progettazione. Erano compiuti una parte del prospetto esterno e poco pi\u00f9 della met\u00e0 degli interni. La situazione estetica non poteva dirsi sanata poich\u00e9 l'accorpamento dei vecchi caseggiati si presentava come un coacervo di mura differenti tra loro e con tetti di diversa altezza. Tentando di porre ancora rimedio all'irregolarit\u00e0 architettonica l'ingegner Marco Massimi, direttore di quest'altra fase di costruzione, alz\u00f2 le mura vecchie fino al livello del secondo piano, ma a questo punto la cittadinanza ascolana chiese l'intervento della Commissione di Pubblico Ornato per evitare che tanta irregolarit\u00e0 estetica divenisse definitiva.\nLa commissione si pronunci\u00f2 ordinando la sospensione dei lavori e richiedendo la creazione di un progetto per un nuovo prospetto principale che nascondesse e cancellasse tutte le anomalie e le diseguaglianze. Per consentire l'elevazione della facciata si rese necessario creare un nuovo spazio e per questa ragione fu ordinata, nell'anno 1902, la demolizione della piccola chiesa barocca di San Filippo Neri che sorgeva attigua al cenobio. L'incarico del disegno dell'ultimo progetto fu affidato all'ingegnere ascolano Ugo Cantalamessa e all'architetto jesino Umberto Pierpaoli che idearono un palazzo maestoso seguendo e conservando le linee architettoniche e decorative di quanto ancora restava della preesistente struttura.\nI lavori furono ultimati nei primissimi anni del Novecento e conferirono alla costruzione l'aspetto attuale. Nel corso del tempo, il palazzo \u00e8 stato adibito a diverse destinazioni d'uso. Nel 1862 ospitava la Corte d'Assise che in data 12 febbraio dello stesso anno si pronunci\u00f2 sulle accuse di \"attivit\u00e0 antigovernativa\" di cui furono incolpati i parroci della montagna ascolana. In seguito divenne una caserma, poi un convitto femminile fino a quando non accolse la sede del Governo che qui si trasferiva dalla precedente ubicazione di palazzo dei Capitani che sorge nella vicina piazza del Popolo\nArchitettura.\nL'intero edificio, costruito in blocchi squadrati di travertino, si compone di due porzioni distinte. La parte posteriore del palazzo \u00e8 costituita dall'ex convento appartenuto alla congregazione dei Filippini. La porzione anteriore, la facciata principale, aperta da due ingressi e da quattro ordini di finestre, il fastigio e il gruppo scultorio che la conclude furono disegnati da Umberto Pierpaoli e da Ugo Cantalamessa, innalzati negli anni compresi tra il 1902 e il 1904. L'importante gruppo decorativo posto alla sommit\u00e0 centrale del prospetto principale fu scalpellato da Romolo del Gobbo. Si compone di due grandi figure simboliche riferibili alle rappresentazioni dei fiumi Tronto e Castellano che attraversano la citt\u00e0 di Ascoli.\nAll'interno del fabbricato ci sono due importanti saloni.\nAl primo piano si apre quello del consiglio provinciale, decorato da Domenico Ferri in cui l'artista ha raffigurato sulle pareti e sulla volta scene che illustrano la fertilit\u00e0 della terra picena, scorci di attivit\u00e0 industriali e il corso della vicissitudini amministrative. Al secondo piano il salone delle feste della prefettura ascolana, un piacevole scrigno di pittura.\nIl salone delle feste decorato da Adolfo de Carolis.\nAll'interno del palazzo del Governo spicca per la sua preziosa bellezza il salone delle feste, detto anche \"salone di rappresentanza\" o \"salone de Carolis\", che si apre al secondo piano del fabbricato, e appartiene alle stanze dell'alloggio prefettizio. Si mostra solenne in uno spazio modesto di m. 13,50 x 8,50. La sua decorazione fu affidata al multiforme ingegno del marchigiano Adolfo De Carolis che, dipingendolo, esegu\u00ec quello che oggi \u00e8 considerato il suo capolavoro cromatico. L'artista prepar\u00f2 i bozzetti delle pitture con studi a tempera su cartone, ora conservati presso la pinacoteca civica della citt\u00e0, e avvi\u00f2 l'attivit\u00e0 decorativa nell'anno 1907 concludendo il suo lavoro nel 1908. Per le pennellate che illustrano i temi riguardanti il territorio piceno utilizz\u00f2, sul muro con finitura a calce, la tecnica pittorica dei colori a tempera disciolti nella cascina con ritocchi a olio. Questa metodologia, un po' insolita, permise a de Carolis di colorare la sua opera con cromie di maggiore vivacit\u00e0 e luminosit\u00e0.\nDipinse, sulla porzione alta delle pareti, un ciclo ininterrotto di scene allegoriche di gusto michelangiolesco pervaso dalla semplice linearit\u00e0 dello stile \"liberty\" di cui l'artista fu chiaro esponente. Nel suo racconto altern\u00f2 temi che ben riassumono le caratteristiche peculiari della laboriosit\u00e0 degli abitanti del territorio, spaziando dalla rappresentazione delle attivit\u00e0 legate al mare a quelle legate alle montagne della catena dei Sibillini. L'intera decorazione istoriata \u00e8 suddivisa in riquadri, distribuiti a gruppi di tre per ogni lato pi\u00f9 corto e di cinque nei lati pi\u00f9 lunghi.\nTutti i dipinti sono accomunati dai fondi di colore azzurro che virano al turchino, intercalati da figure mitologiche di dee e di muse, da lesene, nicchie, edicole e cornici ottenute solo dalla pittura. Questo ciclo pittorico, per il de Carolis, fu la sintesi espressiva con cui rappresent\u00f2 le tradizioni della sua terra affiancandole al mondo greco dei miti e ai popoli dediti alla navigazione, come i Liburni, che fondarono Truentum. Lo spazio dei lati pi\u00f9 corti del salone fu occupato dall'artista per le rappresentazioni delle scene di pastorizia e di vita nei campi non trascurando di narrare, nella parete opposta, le attivit\u00e0 del mondo della pesca.\nNei lati lunghi esteriorizz\u00f2 la sua raffinata cultura e illustr\u00f2 i miti di Dioniso e Apollo citando le Georgiche di Virgilio, le Metamorfosi di Ovidio e la Teogonia di Esiodo, tutte letture che lo avevano appassionato.\nLa parete nord.\nQuesta parete \u00e8 dedicata alla descrizione della vita dei marittimi e all'attivit\u00e0 della pesca. Le raffigurazioni si susseguono distinte in tre riquadri ai cui lati si legge: \u00abREMIS VELISQUE\u00bb (con i remi e con le vele). Il tema del quadro centrale \u00e8 dedicato a Castore e Polluce che conducono i bianchi cavalli del sole che nasce sul mare Adriatico. La composizione figurativa si completa con imbarcazioni utilizzate per la pesca e due piccoli putti in primo piano. Nella lunetta che sovrasta il riquadro de Carolis riporta la citazione di Silio Italico (\"Punica\", Libro VIII, v. 432)\nSulle lesene dipinte, che fiancheggiano il quadro centrale, l'artista dipinge a sinistra la dea Cupra intesa come rappresentazione della citt\u00e0 romana. Questa divinit\u00e0 fu la protettrice dell'antico popolo dei Piceni e qui reca in mano un anellone a sei nodi e una piccola statua che sembra raffiguri la dea stessa, quale memoria e omaggio ai ritrovamenti archeologici che, all'inizio del XX secolo, vedevano luce dalle necropoli del territorio. Sulla lesena di destra si trova appoggiata una figura femminile seminuda che stringe un remo nella mano sinistra. Con molta probabilit\u00e0, essendo questa la parete dedicata al mare, la donna dovrebbe rappresentare la personificazione della citt\u00e0 di Truentum. \nIl ciclo pittorico si compone inoltre dei due riquadri laterali. Il primo a sinistra ritrae un gruppo di marinai, visibilmente affaticati, intenti a sorreggere e trasportare un timone poggiato sulle spalle. Lo sfondo \u00e8 riempito dal mare sul quale navigano le paranze dei pescatori, caratteristiche imbarcazioni utilizzate nella vicina cittadina di San Benedetto del Tronto. Nel terzo e ultimo riquadro, quello di destra, sono dipinte le donne dei marinai che trasportano le arche e arnesi per la pesca, sul fondo si ripete la veduta del mare popolata da vele e piccoli bauli.\nLa parete sud.\nQuesta parete \u00e8 dedicata alla vita e alle attivit\u00e0 tipiche dei monti e alla figura della Sibilla Appenninica o Picena. Le scene sono contenute, anche qui, all'interno di tre riquadri di cui il centrale \u00e8 dedicato alla figura dell'oracolo con affiancate, sulle lesene dell'edicola, le personificazioni delle citt\u00e0 di Ascoli e Fermo. I riquadri laterali sono animati dalla presenza di forti e vigorose contadine al lavoro e di pastori che pascolano le loro greggi.\nLa parete est.\nAl centro della parete est il de Carolis appose la sua firma sulla sommit\u00e0 dei pilastrini tra i quali colloc\u00f2 l'edicola che ospita l'immagine di una donna seduta. Questa figura \u00e8 ritenuta essere la probabile rappresentazione della Sibilla Cumana. Leggendo il dipinto, al di sopra della figura femminile, nel frontone, si evidenzia la sigla AS che potrebbe significare Augusta Sibylla. Sulle lesene che intercalano il primo e il secondo riquadro e il quarto e il quinto riquadro si appoggiano due figure mitologiche identificabili con le muse che scortarono Apollo sul monte Parnaso. Le loro caratteristiche e gli oggetti che le contraddistinguono ci riconducono ad Urania, che indossa un peplo dalla tinte chiare ed un mantello verde, musa dell'astronomia e della geometria, ritratta con il globo in mano.\nSulla quarta lesena si riconosce la probabile Clio, musa della storia e della poesia epica, con un peplo celeste ed un mantello color ocra, che reca un rotolo scritto. I riquadri, posti ai lati del tema centrale, illustrano episodi delle vicende di Apollo, descritto dalla mitologia come abile arciere, oracolo, venerato come dio della poesia e delle arti. All'interno delle cornici pi\u00f9 alte, compaiono i versi delle Metamorfosi che racchiudono e narrano la triste storia d'amore tra Apollo e Dafne, entrambi colpiti dalle frecce di Cupido. L'amore del dio non fu mai condiviso e ricambiato dalla ninfa poich\u00e9 la freccia che la raggiunse era arrugginita e ci\u00f2 la indusse a rifiutare le attenzioni e l'interesse di Apollo.\nLe trascrizioni sintetizzano la disperazione della divinit\u00e0 che nulla pu\u00f2 contro il rifiuto dell'amata. \nLeggendo i riquadri che compaiono sulla parete, da sinistra verso destra, nel primo si evidenzia l'immagine di una donna che veste un peplo di color ocra, aperto sulla destra, che avanza austera con incedere nobile e severo, recando tra le mani candide rose. Il pittore la ritrae in un giardino in cui crescono rigogliose piante di questi fiori e aggiunge due puttini che ne intrecciano lunghi e ricchi festoni. La figura femminile proposta dal de Carolis \u00e8 riferibile al mito della dea Aurora che, come descritta nell'Odissea: \u201c\"ha dita di rosa\"\u201d. Nel riquadro immediatamente successivo la rappresentazione di cinque ninfe abbigliate con tuniche dai tenui colori. Tra queste l'artista avrebbe inserito anche Dafne riconoscibile nella figura seminuda ritratta in primo piano. Merita particolare attenzione anche la seconda ninfa che ha un piccolo bambino poggiato sulla spalla.\nSuccessivo all'edicola centrale, il quarto riquadro che descrive una possibile rappresentazione del dio Apollo, ritratto seminudo, circondato da ninfe di cui una reca in mano una cetra. La ninfa distesa a terra potrebbe essere Dafne. All'interno del quinto, e ultimo, riquadro una figura femminile stringe in mano una coppa. L'interpretazione di questa immagine \u00e8 piuttosto complessa e, come sostiene l'Amadio, potrebbe trattarsi ancora della ninfa Dafne colta nell'ultimo momento della sua umana esistenza, appena prima di essere trasmutata in una pianta di alloro. In secondo piano si nota una fontana, particolarmente elaborata, intesa come riferimento alle quattrocentesche immagini dell'antica fonte della vita. Vi sono, ancora, una pianta d'olivo e un grazioso puttino intento a giocare con un grande festone di gusto rinascimentale.\nLa parete ovest.\nSulla parete ovest del salone il de Carolis narra il mito di Bacco. Le muse ritratte sono riconducibili alle figure di Talia, musa della commedia, che, avvolta in una tunica azzurra coperta da un mantello chiaro, si affaccia china con un tamburello nella mano destra. Segue Melpomene, che reca nella mano destra la maschera, questa \u00e8 la musa della tragedia, del canto e dell'armonia musicale, il pittore la rappresenta avvolta in un mantello verde da cui si intravede un peplo chiaro. Nei registri superiori alle scene de Carolis aggiunge i passi delle Georgiche di Virgilio:\nNel primo riquadro, scorrendo la parete da sinistra verso destra, si osservano una figura femminile che porta un cesto ricolmo di frutta tra un albero di pino dall'alto fusto e rami di vite. Il secondo tema propone un giovane ragazzo riconoscibile come Dioniso, vestito da una bianca tunica e da un rosso mantello. Contornano la rappresentazione della divinit\u00e0 le raffigurazioni di un giovane che suona il doppio flauto e i seguaci del dio ritratti con i simboli stessi di Dioniso quali il serpente arrotolato sul braccio ed il tirso, il bastone intrecciato da rami di vite e di edera che termina con una pigna. Sulle lesene dipinte che contornano l'edicola del tema centrale il de Carolis appose la data della fine dei suoi lavori ANNO MCMVIII, anno 1908. All'interno dell'edicola si trova una figura di difficile identificazione. Si tratta della raffigurazione di un'immagine dalle gambe coperte da un mantello con appoggiato accanto ad uno strumento musicale che sembra una lira. Potrebbe trattarsi del dio Apollo, come proposto nelle raffigurazioni ellenistiche, oppure di Dioniso, ma si potrebbe pensare anche alla musa Erato protettrice della musica o a una sibilla in quanto al di sopra della figura compare la sigla DS, come ad indicare la Sibilla Delfica.\nIl quarto riquadro segue con una figura maschile nuda colta nell'atto di innalzare un braccio verso il cielo. Anche qui si ritiene che possa trattarsi dello stesso Dioniso in giovane et\u00e0, oppure di poter individuare la similarit\u00e0 con la figura del pastorello Dafni che Virgilio identifica come il portatore di civilt\u00e0 quando nella trattazione delle Bucoliche si avvicina alla figura di Bacco. Sullo sfondo il de Carolis colloca figure di bestie feroci, due pantere, come segni dell'apparizione del dio. Nel quinto riquadro fa da sfondo una ricca pianta di melograni ed un curato vaso posto al di sopra di un piedistallo. In primo piano si distinguono la figura di una donna col suo cesto di frutta e un puttino che si appoggia sul tirso molto pi\u00f9 grande di lui.\nLa volta.\nPer le pitture della volta del soffitto il de Carolis si ispir\u00f2 ad un impianto decorativo di tipo neo-rinascimentale, dipingendo lacunari incorniciati da delicatissimi festoni di rose sorretti da putti e da grandi piante di quercia. Quest'albero \u00e8 il riferimento alla pianta che fu sacra a Zeus. In un angolo, l'artista trascrisse la citazione di Plinio il Vecchio, estrapolata dalla Naturalis Historia, III,111, in cui l'autore descrive la terra del Picenum, Quinta Regio della divisione dell'et\u00e0 augustea:\nNell'altro angolo propose il motto riportato sullo stemma di Ascoli:"}
{"id": "2121998", "revid": "318966", "url": "https://it.wikipedia.org/wiki?curid=2121998", "title": "Beroidi", "text": ""}
{"id": "2122001", "revid": "787565", "url": "https://it.wikipedia.org/wiki?curid=2122001", "title": "Giovanni Brevi", "text": "Biografia.\nNacque a Bagnatica il 24 gennaio 1908, figlio di Pasquale e di Albina Sala, ma subito dopo la sua nascita la famiglia si trasfer\u00ec nel biellese e poi a Gazzaniga, provincia di Bergamo. Fin da giovane sente la vocazione missionaria e inizia gli studi nella Scuola Apostolica del Sacro Cuore di Albino, Bergamo, proseguendo poi gli studi teologici nel Seminario di Bologna. Ordinato sacerdote dal cardinale Giovanni Battista Nasalli Rocca di Corneliano nel 1934, l'anno successivo parte per le missioni nel Camerun francese dove lavora in mezzo ai lebbrosi. Subito dopo l'entrata in guerra dell'Italia, il 10 giugno 1940, viene internato dalle autorit\u00e0 francesi in un campo di concentramento. Liberato nel mese di novembre, rientra in Italia entrando nell'Ordinariato militare.\nNel mese di dicembre, nominato Tenente Cappellano militare, parte per l'Albania assegnato al Battaglione alpini \"L'Aquila\", 9\u00ba Reggimento, 3\u00aa Divisione alpina \"Julia\", e con questo reparto partecipa alle operazioni di guerra sul fronte greco. Nell'agosto 1941 viene trasferito al Battaglione \"Val Cismon\", sempre appartenente al 9\u00ba Reggimento.\nNel corso del maggio del 1942 rimpatria insieme a tutta la divisione che, dopo tre mesi di addestramento, il 15 agosto parte per il fronte russo, assegnata all'ARMIR.\nViene fatto prigioniero dalle truppe sovietiche il 12 gennaio 1943 sulla strada Rosso\u0161-Valujki, nel corso dell'Operazione Piccolo Saturno.\nIl fatto di essere prete ed ufficiale gli valgono un \"trattamento speciale\" per fargli abiurare la fede e la patria, venendo rinchiuso in un campo di punizione. Scrive alla famiglia:\nAlle torture e alle privazioni risponde con maggior impegno nell'aiuto dei compagni di prigionia, inventa sempre nuove vie per poter celebrare messa, inizia scioperi della fame per il trattamento a cui sono sottoposti i prigionieri.\nUn documento russo del 1949 scritto dal Ministro degli interni Sergej Nikiforovi\u010d Kruglov a Vja\u010deslav Michajlovi\u010d Molotov cita:\nSubisce tre processi, \u00e8 condannato a trent'anni di lavori forzati da passare nei gulag, gira 36 campi, dal Mar Nero alla Siberia. Per dodici anni continua a pregare per i moribondi, alleviare le sofferenze dei vivi, difendere i prigionieri.\nIl 5 agosto 1951 gli viene concessa la Medaglia d'oro al valor militare a vivente ma viene liberato solo dopo la morte di Josif Stalin, e pu\u00f2 rientrare in Italia il 14 gennaio 1954.\nNel 1955 viene pubblicato dall'Editore Garzanti di Milano, a cura del giornalista Franco Di Bella, il suo libro di memorie \"Russia 1942-1954\", che \u00e8 stato pi\u00f9 volte ristampato.\nDopo un breve periodo di riposo riprende il suo servizio di cappellano militare nella Guardia di Finanza, assegnato alla 2\u00aa Legione di Torino. Promosso capitano nel 1958 e capellano militare capo nel 1961, si congeda nel 1976 con il grado di Maggiore, ritirandosi nella casa di famiglia a Ronco Biellese, dove muore il 31 gennaio 1998."}
{"id": "2122002", "revid": "599013", "url": "https://it.wikipedia.org/wiki?curid=2122002", "title": "Billy Paultz", "text": ""}
{"id": "2122003", "revid": "318966", "url": "https://it.wikipedia.org/wiki?curid=2122003", "title": "Michelino de' Molinari", "text": ""}
{"id": "2122008", "revid": "318966", "url": "https://it.wikipedia.org/wiki?curid=2122008", "title": "Michelino de' Mulinari", "text": ""}
{"id": "2122011", "revid": "599013", "url": "https://it.wikipedia.org/wiki?curid=2122011", "title": "Larry Kenon", "text": ""}
{"id": "2122012", "revid": "27723", "url": "https://it.wikipedia.org/wiki?curid=2122012", "title": "Polinomio di Chebyshev", "text": ""}
{"id": "2122019", "revid": "1718925", "url": "https://it.wikipedia.org/wiki?curid=2122019", "title": "Giudea e Samaria", "text": "La Giudea e Samaria (in ebraico: \u05d9\u05d4\u05d5\u05d3\u05d4 \u05d5\u05e9\u05d5\u05de\u05e8\u05d5\u05df, \"Yehuda VeShomron\", anche \u05d9\u05d5\"\u05e9 Yosh o \u05e9\"\u05d9 Shai; , \"al-Yahudiyyah was-S\u0101marah\") \u00e8 il nome ufficiale israeliano del settimo distretto di Israele. Conquistata da Israele alla fine della guerra dei sei giorni, \u00e8 considerata un territorio occupato dall'ONU e dalla Corte internazionale di giustizia.\nTerminologia.\nA seguito dell'occupazione della Cisgiordania nella guerra dei sei giorni del 1967, Israele cominci\u00f2 a riferirsi a tali territori con i nomi ebraici. Alcuni settori politici israeliani, i cosiddetti \"falchi\", ne rivendicarono l'integrazione effettiva nello Stato di Israele sulla base di considerazioni storiche, religiose e di sicurezza. Nel dicembre 1967 il governatorato militare israeliano che gestiva le zone occupate nella guerra da poco conclusa stabil\u00ec che il termine \"Giudea e Samaria\" dovesse essere usato in maniera equivalente a \"Cisgiordania\" (\"West Bank\"). Comunque tale terminologia entr\u00f2 effettivamente in uso solo nel 1977, quando Menachem Begin, uno dei sostenitori dell'estensione della sovranit\u00e0 di Israele sulla regione, divenne primo ministro. La stessa corte suprema di Israele ha del resto considerato tale area (la Cisgiordania esclusa Gerusalemme est) \"territorio occupato\" in una sentenza del 2005 relativa alle recinzioni di alcuni insediamenti israeliani.\nIn tale utilizzo Giudea non coincide con la Giudea antica e si riferisce alla regione a sud di Gerusalemme, comprese Gush Etzion e Har Hebron. Similmente Samaria si riferisce alla zona a nord di Gerusalemme.\nCisgiordania nell'accezione pi\u00f9 comune del termine comprende anche Gerusalemme est che, sebbene sia un territorio conteso, fa parte del distretto di Gerusalemme, sottoposto all'amministrazione e alla legge civili israeliane.\nLa sinistra israeliana preferisce il termine \"HaGada HaMa'aravit\" (\u05d4\u05d2\u05d3\u05d4 \u05d4\u05de\u05e2\u05e8\u05d1\u05d9\u05ea \"la sponda occidentale\", \"West Bank\" in inglese) o \"Hashetahim Hakvushim\" (\u05d4\u05e9\u05d8\u05d7\u05d9\u05dd \u05d4\u05db\u05d1\u05d5\u05e9\u05d9\u05dd, \"territori occupati\").\nDa notare che parti non contigue dell'area e diverse cittadine al suo interno sono di fatto controllate e/o amministrate dallo Stato di Palestina .\nStato.\nLa zona della Giudea e Samaria (la cui superficie \u00e8 di circa 5.900\u00a0km\u00b2) \u00e8 gestita dal Comando Centrale delle Forze di Difesa Israeliane, e le decisioni amministrative sono soggetti al comando del capo, Aluf Gadi Shamni.\nLa Risoluzione 242 del Consiglio di sicurezza delle Nazioni Unite votata nel novembre 1967, dopo che Israele conquist\u00f2 la regione alla Giordania nella guerra dei Sei Giorni, dichiara che Israele deve ritirarsi dai (versione francese) o genericamente da (versione inglese) territori catturati nel conflitto, con l'obbligo di risolvere tutte le questioni e gli stati di belligeranza. La differenza fra le due versioni ha dato \u00e0dito in seguito a due diverse interpretazioni: ritiro totale (secondo la versione francese) richiesto dai palestinesi o ritiro parziale (secondo la versione inglese) sostenuto dagli israeliani. La questione \u00e8 tuttora dibattuta. Il futuro status della regione \u00e8 un fattore chiave nel corso del conflitto israelo-palestinese.\nStoria.\nSamaria fu uno dei distretti amministrativi del Mandato britannico della Palestina. Il riferimento alla Giudea e la Samaria come una singola unit\u00e0 \u00e8 pi\u00f9 recente, in particolare dal momento della loro occupazione. A seguito della guerra arabo-israeliana del 1948, la Cisgiordania venne occupata dalla Giordania, che l'annesse formalmente il 24 aprile 1950. Tale annessione venne considerata illegale dalla stessa Lega araba e fu riconosciuta solo da Gran Bretagna, Iraq e Pakistan. L'amministrazione giordana perdur\u00f2 fino all'occupazione israeliana, avvenuta nella guerra dei sei giorni.\nSub-regioni amministrative.\nL'area \u00e8 suddivisa in 8 regioni amministrative militari: Menashe (zona di Jenin), HaBik'a (Valle del Giordano), Shomron (zona di Sichem - conosciuta in arabo come Nablus), Efrayim (zona di Tulkarm), Binyamin (zona di Ramallah/al-Bireh), Maccabim (zona di Maccabim), Etzion (Betlemme) e Yehuda (zona di Hebron).\nMunicipalit\u00e0.\nTutte le municipalit\u00e0 portano il nome delle citt\u00e0 e villaggi costruiti dopo l'occupazione e chiamati insediamenti israeliani. Solo parte del territorio \u00e8 sotto loro giurisdizione."}
{"id": "2122020", "revid": "27723", "url": "https://it.wikipedia.org/wiki?curid=2122020", "title": "Nodi di Chebyshev", "text": ""}
{"id": "2122022", "revid": "27723", "url": "https://it.wikipedia.org/wiki?curid=2122022", "title": "Radici di Chebyshev", "text": ""}
{"id": "2122023", "revid": "318966", "url": "https://it.wikipedia.org/wiki?curid=2122023", "title": "Marie Henri Beyle", "text": ""}
{"id": "2122024", "revid": "27723", "url": "https://it.wikipedia.org/wiki?curid=2122024", "title": "Radici di \u010ceby\u0161\u00ebv", "text": ""}
{"id": "2122028", "revid": "27723", "url": "https://it.wikipedia.org/wiki?curid=2122028", "title": "Polinomi di \u010ceby\u0161\u00ebv", "text": ""}
{"id": "2122029", "revid": "125229040", "url": "https://it.wikipedia.org/wiki?curid=2122029", "title": "Bianchetto", "text": "Con il termine bianchetto (anche chiamato \"sbianchetto\", \"sbianchino o cancellino\") si intendono vari tipi di correttore universale coprenti che hanno soppiantato la \"scolorina\" (anche chiamato \"cancellina\") che invece decolorava l'inchiostro delle penne stilografiche, uno strumento di cancelleria molto usato negli uffici di tutto il mondo.\nLa forma pi\u00f9 comune consiste in una vernice bianca coprente, ad asciugatura rapida, capace di coprire qualsiasi segno di inchiostro, penna biro o matita su fogli di carta o altre superfici. Non consente di vedere il testo precedente alla correzione, di conseguenza il suo uso non \u00e8 consentito su documenti ufficiali, firme o timbri.\nLa tipologia a nastro \u00e8 molto usata nelle scuole medie e superiori. \nStoria.\nUna delle prime forme di correttore universale \u00e8 stata inventata nel 1956 negli Stati Uniti da Bette Nesmith Graham, di professione segretaria.\nIl correttore liquido \u00e8 apparso in un primo tempo sul mercato in boccette di plastica con un pennellino inserito nel tappo. Tale disposizione presenta per\u00f2 uno svantaggio: il contatto con l'aria durante l'uso favorisce l'asciugatura della vernice ancora non utilizzata, il che richiede la frequente aggiunta di uno specifico solvente.\nDopo alcuni anni si sono diffusi i serbatoi di correttore liquido \"a pennino\", in cui la vernice bianca usciva solo in seguito alla pressione della punta di uno stilo sulla carta. Ci\u00f2 riduce il contatto con l'aria prolungando la vita del dispositivo e consente una disposizione pi\u00f9 precisa della vernice, ma continua a richiedere l'asciugatura della vernice per procedere alla nuova scrittura.\nSono disponibili anche bianchetti secchi \"a rullo\", derivati dai precedenti modelli destinati all'uso con le macchine per scrivere. Sono lievemente pi\u00f9 ingombranti ma con tempi di asciugatura nulli, non essendo costituiti da vernice ma da uno strato sottilissimo di materiale bianco adesivo, della larghezza di alcuni millimetri, che viene srotolato sui tratti desiderati con un dosatore.\nEffetti sulla salute umana.\nIl bianchetto \u00e8 tossico se ingerito. Irrita le mucose della pelle, del naso e quelle della congiuntiva. I sintomi di intossicazione cominciano con forte bruciore allo stomaco e alla gola e dolore al petto. La morte avviene per arresto respiratorio o per anossia. In caso di ingestione devono essere fatte lavande gastriche soprattutto ai bambini con et\u00e0 inferiore ai 3 anni."}
{"id": "2122031", "revid": "123567", "url": "https://it.wikipedia.org/wiki?curid=2122031", "title": "Suddivisioni di Israele", "text": ""}
{"id": "2122032", "revid": "318966", "url": "https://it.wikipedia.org/wiki?curid=2122032", "title": "Guido da Como", "text": ""}
{"id": "2122033", "revid": "123567", "url": "https://it.wikipedia.org/wiki?curid=2122033", "title": "Distretto di Israele", "text": ""}
{"id": "2122036", "revid": "27723", "url": "https://it.wikipedia.org/wiki?curid=2122036", "title": "Filtro Chebyshev", "text": ""}
{"id": "2122038", "revid": "228587", "url": "https://it.wikipedia.org/wiki?curid=2122038", "title": "Stadera a bilico", "text": ""}
{"id": "2122040", "revid": "27723", "url": "https://it.wikipedia.org/wiki?curid=2122040", "title": "Disuguaglianza di Chebyshev", "text": ""}
{"id": "2122042", "revid": "27723", "url": "https://it.wikipedia.org/wiki?curid=2122042", "title": "Disuguaglianza di Chebyshev sulla somma", "text": ""}
{"id": "2122043", "revid": "318966", "url": "https://it.wikipedia.org/wiki?curid=2122043", "title": "Biofotogenesi", "text": ""}
{"id": "2122044", "revid": "300067", "url": "https://it.wikipedia.org/wiki?curid=2122044", "title": "Ron Boone", "text": ""}
{"id": "2122045", "revid": "318966", "url": "https://it.wikipedia.org/wiki?curid=2122045", "title": "Birlad", "text": ""}
{"id": "2122046", "revid": "318966", "url": "https://it.wikipedia.org/wiki?curid=2122046", "title": "Birifrazione", "text": ""}
{"id": "2122047", "revid": "461603", "url": "https://it.wikipedia.org/wiki?curid=2122047", "title": "Comitato d'Intesa", "text": "Il Comitato di intesa \u00e8 stato un documento del 1925 redatto da alcuni membri del PCd'I in contrapposizione alle posizioni della Direzione centrale sulla condotta del partito nei confronti del fascismo.\nIl documento venne firmato il 1\u00ba giugno da tre deputati: Onorato Damen, Bruno Fortichiari, Luigi Repossi e inoltre da Mario Lanfranchi, Carlo Venegoni, Mario Manfredi. Venne pubblicato il 7 giugno su L'Unit\u00e0.\nStrutturato in cinque punti programmatici, si contrapponeva alla linea basata su un'adesione pedissequa alle posizioni del Partito Comunista dell'Unione Sovietica e presentava le seguenti richieste:"}
{"id": "2122048", "revid": "1543377", "url": "https://it.wikipedia.org/wiki?curid=2122048", "title": "Newport-on-Tay", "text": "Newport-on-Tay \u00e8 una piccola cittadina (un burgh) nel nord-est della regione del Fife in Scozia. Praticamente \u00e8 un sobborgo della citt\u00e0 di Dundee sito di fronte alla citt\u00e0 al di l\u00e0 del fiume Tay.\nStoria.\nLa citt\u00e0 venne costruita vicino al terminale del porto in cui approdava il traghetto sul fiume Tay e venne fondata intorno al XII secolo.\nNel 1715 venne costruita una nuova banchina da parte dell'azienda \"Guilds of Dundee\". Thomas Telford costru\u00ec un nuovo porto nel 1820 e la citt\u00e0 si espanse divenendo un sobborgo di Dundee. Divenne centro di lavorazione della juta nonch\u00e9 zona residenziale per la media borghesia, industriali e la classe elevata della popolazione di Dundee.\nNewport-on-Tay aveva due stazioni ferroviarie: una ad est e l'altra ad ovest. Entrambe le stazioni vennero chiuse nel 1969 avendo perso gran parte del loro traffico con l'apertura del \"Tay Road Bridge\" nel 1966.\nOggi Newport-on-Tye ha una popolazione di circa abitanti, molti dei quali risiedono in case di pietra costruite prima della seconda guerra mondiale. Il centro della citt\u00e0 \u00e8 costituito da due strade principali dove sono ubicati dei piccoli negozi, due pub, una chiesa cattolica ed una chiesa protestante di Scozia. Vi \u00e8 una scuola elementare mentre le scuole secondarie sono a Dundee."}
{"id": "2122049", "revid": "318966", "url": "https://it.wikipedia.org/wiki?curid=2122049", "title": "Bislingua", "text": ""}
{"id": "2122055", "revid": "339392", "url": "https://it.wikipedia.org/wiki?curid=2122055", "title": "Bistorta", "text": ""}
{"id": "2122058", "revid": "287204", "url": "https://it.wikipedia.org/wiki?curid=2122058", "title": "Bagasara", "text": " \nBagasara (o Bagasra) \u00e8 una suddivisione dell'India, classificata come \"municipality\", di 31.789 abitanti, situata nel distretto di Amreli, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 28' 60 N e 70\u00b0 57' 0 E e ha un'altitudine di 155 .\nSociet\u00e0.\nEvoluzione demografica.\nAl censimento del 2001 la popolazione di Bagasara assommava a 31.789 persone, delle quali 16.440 maschi e 15.349 femmine. I bambini di et\u00e0 inferiore o uguale ai sei anni assommavano a 3.772, dei quali 2.072 maschi e 1.700 femmine. Infine, coloro che erano in grado di saper almeno leggere e scrivere erano 22.374, dei quali 12.450 maschi e 9.924 femmine."}
{"id": "2122063", "revid": "1564499", "url": "https://it.wikipedia.org/wiki?curid=2122063", "title": "Lingua proto-balto-slava", "text": "Il proto-balto-slavo \u00e8 una protolingua ricostruita che discende dall'indoeuropeo comune e dal quale discenderebbero sia le odierne lingue slave, sia le odierne lingue baltiche. \nL'esistenza di questa protolingua, come dello stesso raggruppamento di lingue balto-slave non \u00e8 comunemente accettata al giorno d'oggi. Per le diverse teorie si veda \"lingue balto-slave\", in questo articolo verr\u00e0 trattato delle probabili caratteristiche della lingua, senza riguardare i problemi a proposito della sua esistenza.\nFonetica.\nLa fonologia dell'indoeuropeo comune ha subito molti cambiamenti nel periodo balto-slavo:\nOcclusive.\nLe occlusive indoeuropee sorde e sonore vennero conservate in proto-balto-slavo (PBS), mentre la serie delle aspirate perse l'aspirazione.\nLa legge di Winter era probabilmente gi\u00e0 attiva quando esisteva ancora la distinzione fonematica tra occlusive e occlusive aspirate. Come risultato di tale legge, la distinzione tra queste due serie si \u00e8 conservata indirettamente in proto-balto-slavo, poich\u00e9 le vocali balto-slave si sono allungate prima di una normale occlusiva, ma non davanti ad un'aspirata, cosa che accadde probabilmente solo se l'occlusiva chiudeva la sillaba.\nSulla base della cronologia dei cambiamenti fonetici \u00e8 stato accertato che la legge di Winter avrebbe agito abbastanza tardi, dopo la scomparsa delle laringali in posizione prevocalica. Si compari:\nPerci\u00f2 si postula che la fusione delle aspirate indoeuropee e delle occlusive velari fu uno degli ultimi mutamenti fonetici.\nDorsali.\nLe tre serie di dorsali indoeuropee (velari, palatali e labiovelari) confluirono in due serie in PBS: velari e palatali. Le labiovelari indoeuropee persero la propria labializzazione in PBS, allo stesso modo in cui hanno fatto in indo-iranico, armeno e greco. Diversamente da alcune altre lingue indoeuropee, le labiovelari si delabializzarono senza lasciare traccia diretta o indiretta del loro precedente tratto.\nCi sono alcune parole in PBS che mostrano un riflesso centum delle dorsali palatali indoeuropee. Alcune possono essere spiegate attraverso leggi fonetiche regolari, mentre altre sono state oscurate da numerosi sviluppi analogici. Altre invece sono probabilmente prestiti di lingue centum, ad esempio il proto-balto-slavo *\"k\u00e1rw\u0101\" \u2018vacca\u2019 (cfr. lituano \"k\u00e1rv\u0117\", asl. ec. \"krava\", russo \"kor\u00f3va\") \u00e8 probabilmente un prestito dal celtico *\"karaw\u0101\" \u2018cerva\u2019, che a sua volta \u00e8 un riflesso regolare dell'indoeuropeo .\nLe palatali indoeuropee si potevano inoltre depalatalizzare in PBS. Sono state proposte molte regole per la depalatalizzazione. Secondo Matasovi\u0107 (2008:86), la depalatalizzazione avvenne prima di una sonorante seguita da una vocale posteriore: K' &gt; K/_RVpost. Questo spiegherebbe riflessi centum come:\nLe palatali indoeuropee *//, *//, *// divennero le fricative balto-slave */\u015b/, */\u017a/ e */\u017a\u02b0/, di cui l'ultima si confuse con */\u017a/ dopo la perdita dell'aspirazione. Questo processo ebbe probabilmente uno stadio intermedio di affricate */\u0107/, */\u0111/, */\u0111\u02b0/, ma \u00e8 improbabile che questo processo sia avvenuto. Applicando gli usuali metodi di ricostruzione sulle lingue slave e baltiche, le fricative */\u015b/ e */\u017a/ rappresentano l'interpretazione pi\u00f9 plausibile dei riflessi delle palatali indoeuropee.\nLaringali.\nI riflessi delle laringali indoeuropee , che rappresentavano tre diversi fonemi in indoeuropeo, si confusero in una singola */H/. Le laringali scomparvero in PBS in un periodo lungo. Nessuna lingua balto-slava le ha conservate, ma la cronologia relativa dei mutamenti fonetici dimostra che non andarono perdute in tutte le posizioni di una parola.\nLe laringali balto-slave rimasero a lungo specialmente di fronte ad una vocale; PIE * \u2018tenue\u2019 (cfr. latino \"tenuis\", sanscrito \"tan\u00fas\", lituano \"t\u0119\u0301vas\") si riflesse in balto-slavo come *\"tin\u02c0us\", e solo in seguito come proto-slavo *\"t\u044cn\u044ak\u044a\" (t\u012dn\u016d-k\u016d) (cfr. asl. ec. \"t\u012dn\u016dk\u016d\" [\u0442\u044c\u043d\u044a\u043a\u044a], russo \"t\u00ebnkij\" [\u0442\u0451\u043d\u043a\u0438\u0439], pol. \"cienki\"), che dimostra che la perdita delle laringali in balto-slavo accadde dopo lo sviluppo delle protesi vocaliche delle sonoranti sillabiche.\nIn posizione sillabica (cio\u00e8 tra due o pi\u00f9 consonanti), la laringale scompariva se si trovava nella seconda sillaba, mentre nella prima sillaba si conservava come */a/:\nLa caduta delle laringali in posizione sillabica accadde probabilmente molto presto:\nLo stesso fenomeno avvenne in germanico ed in celtico comune, ci\u00f2 indica che pu\u00f2 essere stata un'isoglossa dialettale comune del tardo indoeuropeo.\nFricative.\nLa */s/ indoeuropea si \u00e8 conservata in PBS ed in proto-slavo nella maggior parte delle posizioni; si \u00e8 ritratta a balto-slavo */\u0161/ secondo la legge di Pedersen, ed in proto-slavo \u00e8 andata persa in posizione finale di parola. Nessuna lingua slava attestata presenta *-s in fine di parola.\nPrima delle occlusive sonore la */s/ si presentava come */z/ in PBS. Questa */z/ divenne fonologicamente distinta in slavo dopo il passaggio di */\u017a/ balto-slava (un riflesso di *// e *// indoeuropee) al proto-slavo */z/.\nCome risultato della legge di Pedersen, il proto-slavo ha */\u0161/ prima delle vocali anteriori (*/e/, */i/), */x/ prima delle vocali posteriori e */s/ prima delle consonanti. Questa distribuzione \u00e8 molto probabilmente il risultato di una serie di mutamenti:\nLa retrazione della *\"s\" ebbe effetto anche se una laringale si trovava dopo */u/ o */i/, cio\u00e8 */s/ passava a */\u0161/ dopo *uH e *iH, ma rimane aperto il dibattito se la laringale fosse gi\u00e0 dileguata prima del mutamento, cio\u00e8 se */s/ passava a */\u0161/ anche dopo i balto-slavi */\u016b/ ed */\u012b/.\nNelle lingue baltiche l'evidenza della retrazione si pu\u00f2 avere solo in lituano, perch\u00e9 in lettone ed in antico prussiano confluiscono in un unico fonema sia */\u0161/ (\u2190 PIE */s/ per la legge di Pedersen) sia */\u015b/ (\u2190 PIE */\u1e31/) sia */s/ (\u2190 PIE */s/). In lituano, */\u0161/ e */\u015b/ confluiscono in /\u0161/, che rimane distinta da /s/ cos\u00ec l'effetto della retrazione \u00e8 ancora evidente in lituano.\nLa maggior parte dei manuali, sulla base del materiale lituano, affermano che in baltico la retrazione della *\"s\" \u00e8 avvenuto solo parzialmente. L'affermazione pi\u00f9 comune \u00e8 che il balto-slavo */s/ pass\u00f2 a */\u0161/ incondizionatamente solo dopo */r/, mentre dopo */u/, */k/ ed */i/ si trova */s/ e */\u0161/:\nSimilmente, il lituano \"ma\u0129\u0161as\" \u2018sacco\u2019 si accorda etimologicamente in maniera perfetta con l'asl. ec. \"m\u011bx\u044a\" (\u043c\u0463\u0445\u044a) ed il sanscrito \"me\u1e63\u00e1\", ma nella parola \"teis\u00f9s\" \u2018corretto\u2019 */s/ si \u00e8 conservata mentre in slavo si trova */x/ retroflessa da */\u0161/ in accordo colla legge di Pedersen (cfr. asl. ec. \"\u0442\u0438\u0445\u044a, tix\u044a\", russo \"\u0442\u0438\u0445\u0438\u0439, t\u00edxij\" \u2018tranquillo, pacifico\u2019).\nNon c'\u00e8 una soluzione semplice a questi doppi riflessi della */s/ indoeuropea dopo */r/, */u/, */k/, */i/ in baltico, e quindi non c'\u00e8 una semplice risposta alla questione se la retrazione della *\"s\" \u00e8 un'isoglossa comune balto-slava o no. La soluzione pi\u00f9 plausibile pu\u00f2 essere che la */s/ indoeuropea pass\u00f2 a */\u0161/ dopo */r/, */u/, */k/, */i/ regolarmente in baltico, come in slavo, ma le tracce dell'effetto della retrazione vennero cancellate da mutamenti successivi, come il passaggio della *-\u0161 in fine di parola a *-s.\nGeneralmente \u00e8 accertato che il baltico mostri gli effetti della retrazione solo in antiche parole ereditate dal periodo balto-slavo, cosa che indica che il lituano /\u0161/ cadrebbe dopo /r/, /u/, /k/, /i/ in parola che hanno una corrispondenza morfologica in slavo (provando che non si tratta di una formazione parallela accidentale).\nDiversamente dall'indo-iranico, dove la retrazione */s/ \u2192 */\u0161/ avvenne anche dopo la palatale *//, \u00e8 possibile che le palatali siano passate a fricative in PBS anche prima degli effetti della retrazione:\nCon la satemizzazione delle dorsali indoeuropee e la confusione delle laringali, il PBS ha modificato significativamente il sistema indoeuropeo delle fricative. Dolo la fusione delle occlusive sonore con le occlusive aspirate, il sistema balto-slavo delle fricative aveva la seguente forma:\nLa valenza fonologica delle consonanti */\u0161/ e */z/ \u00e8 in discussione. Non \u00e8 dato sapere se fossero ancora allofoni di */s/ e */z/ o fonemi indipendenti.\nAnche l'interpretazione fonetica della laringale */H/ \u00e8 in discussione; sulla base di considerazioni tipologiche si pu\u00f2 affermare che la laringale balto-slava fosse probabilmente una fricativa glottale sorda /h/ o un colpo di glottide //.\nSonoranti.\nLe sonoranti indoeuropee */w/, */j/, */l/, */r/, */m/, */n/ si conservarono in PBS ed in proto-slavo, cos\u00ec come in altri rami delle lingue indoeuropee. Tra i mutamenti fonetici condizionati dal contesto, \u00e8 rilevante la scomparsa della */w/ indoeuropea ad inizio parola prima di */r/ e */l/ (chiamata legge di Lid\u00e9n).\nLa */w/ indoeuropea si conserv\u00f2 il PBS e proto-slavo sotto forma di semivocale bilabiale, ma il lituano e nella quasi totalit\u00e0 delle lingue slave \u00e8 passata a fricativa labiodentale sonora, /v/.\nLa */m/ in fine di parola pass\u00f2 a */n/ nel periodo balto-slavo; in antico prussiano resisteva una chiara attestazione di questo mutamento, ad esempio nel nominativo/accusativo dei sostantivi neutri (ad es., aprus. \"assaran\" \u2018lago\u2019 \u2190 PIE , lat. \"Egeria\"). Il mutamento di *-m in *-n in slavo comune \u00e8 difficilmente attestabile perch\u00e9 tutte le consonanti finali caddero. L'unica chiara attestazione \u00e8 in condizione di un fenomeno di sandhi: \"*kom em\u014dy\" pass\u00f2 al proto-slavo \"*kan jem\u044a\" (cfr. asl. ec. \"\u043a\u044a \u043d\u0465\u043c\u0479\", \"k\u044a n'emu\"), e non a \"**ka mem\u014d.\"\nSonoranti sillabiche.\nLa */i/ ed */u/ indoeuropee, allofoni sillabici delle semivocali */j/ e */w/, si sono conservate come vocali in PBS. Trovandosi prima di una laringale hanno dato vocali lunghe *iH \u2192 */\u012b/, *uH \u2192 */\u016b/. \nLa */u/ indoeuropea si allung\u00f2 in PBS */\u016b/ quando era seguita da una */n/, a sua volta seguita da un'occlusiva. In slavo comune la *-n- in seguito cadde:\nLa */i/ indoeuropea non ha dimostrato un comportamento simile in tali condizioni.\nIn posizione sillabica, le sonoranti indoeuropee */l/, */r/, */m/, */n/ ebbero due tipi di riflessi, a seconda delle vocali protetiche emerse: *iR e *uR (dove il simbolo \"R\" indica una qualsiasi delle sonoranti prima indicate). Un'analisi sulla loro distribuzione ha dimostrato che i riflessi del tipo *iR erano molto pi\u00f9 comuni. \u00c8 rimasto un mistero irrisolto quale siano le condizioni fonologiche che scegliessero uno dei due riflessi.\nSono state proposte molte teorie, tra cui la pi\u00f9 notevole \u00e8 quella di Andr\u00e9 Vaillant, secondo la quale, il riflesso *uR comparve dopo le labiovelari indoeuropee. Se fosse vero, rimarrebbe l'unica traccia delle labiovelari in balto-slavo.\nIn modo simile, Jerzy Kury\u0142owicz postul\u00f2 che il riflesso *uR comparve dopo le velari indoeuropee, ed inoltre \u00e8 rilevante un'opinione precedente di J\u0101nis Endzel\u012bns e Reinhold Trautmann secondo la quale il riflesso *uR reflexes era il risultato di un grado zero dei morfemi che avevano la */o/ indoeuropea (\u2192 PBS */a/) come grado normale. Matasovi\u0107 (2008) propose le seguenti regole:\nVocali e dittonghi.\nIl balto-slavo conserv\u00f2 intatto il sistema vocalico tardo-indoeuropeo, sviluppatosi dopo la perdita delle laringali. L'unica eccezione \u00e8 il mutamento */o/ \u2192 */a/, che \u00e8 un'isoglossa comune con il ramo anatolico e quello germanico.\nIl proto-slavo conserv\u00f2 il sistema delle vocali corte del PBS, ma confuse */\u014d/ ed */\u0101/ balto-slave in un'unica */\u0101/, mentre la differenza tra queste due vocali lunghe si \u00e8 preservata in baltico.\nLa */e/ indoeuropea pass\u00f2 ad */a/ prima di */w/ in posizione eterosillabica, cio\u00e8 */e/ \u2192 */a/ / _wV:\nSembra che in alcuni casi in PBS *(H)e- ed *(H)a- iniziali si confusero. Questo mutamento, chiamato da alcuni \"legge di Rozwadowski\", si basa sui casi in cui il PBS ha una *e- iniziale in parole in cui l'indoeuropeo aveva una *(H)a-, *(H)o-, *, * iniziali. Il ramo slavo ha conservato alcuni resti dell'originale alternanza *e- ~ *a-:\nCome le vocali, i dittonghi indoeuropei si conservarono in PBS, con l'eccezione di *ow (e quindi di e ), che passarono a *aw baltoslavo. In seguito in protoslavo *aw (\u2190 *ow, *aw, , , *Hou indoeuropei) \u2192 */\u014d/, che produsse poi /u/ in tutte le lingue slave.\nCronologia dei mutamenti fonetici.\nIl balto-slavista austriaco Georg Holzer ricostru\u00ec una cronologia di circa 50 mutamenti fonetici (senza riguardo all'accentazione), dal PBS fino alle moderne lingue. Ad ogni modo solo i primi 12 riguardano il PBS:"}
{"id": "2122068", "revid": "1573940", "url": "https://it.wikipedia.org/wiki?curid=2122068", "title": "Dipsosaurus dorsalis", "text": "L'iguana del deserto (Dipsosaurus dorsalis ()), \u00e8 un rettile appartenente alla famiglia Iguanidae. \u00c8 l'unica specie nota del genere Dipsosaurus.\nDistribuzione habitat.\nLa specie \u00e8 diffusa negli Stati Uniti sud-occidentali (California, Nevada, Arizona e Utah) e nel Messico settentrionale (Baja California, W Sonora, NW Sinaloa)."}
{"id": "2122069", "revid": "767487", "url": "https://it.wikipedia.org/wiki?curid=2122069", "title": "Bill Melchionni", "text": ""}
{"id": "2122070", "revid": "126257", "url": "https://it.wikipedia.org/wiki?curid=2122070", "title": "Humber Imperial", "text": ""}
{"id": "2122071", "revid": "225373", "url": "https://it.wikipedia.org/wiki?curid=2122071", "title": "Iguana del deserto", "text": ""}
{"id": "2122073", "revid": "20664428", "url": "https://it.wikipedia.org/wiki?curid=2122073", "title": "IE2", "text": ""}
{"id": "2122074", "revid": "27723", "url": "https://it.wikipedia.org/wiki?curid=2122074", "title": "Pafnuti Cebycev", "text": ""}
{"id": "2122075", "revid": "27723", "url": "https://it.wikipedia.org/wiki?curid=2122075", "title": "Pafnuti Chebyshev", "text": ""}
{"id": "2122078", "revid": "27723", "url": "https://it.wikipedia.org/wiki?curid=2122078", "title": "Filtro \u010ceby\u0161\u00ebv", "text": ""}
{"id": "2122080", "revid": "287204", "url": "https://it.wikipedia.org/wiki?curid=2122080", "title": "Balasinor", "text": " \nBalasinor (o Vadasinor) \u00e8 una suddivisione dell'India, classificata come \"municipality\", di 33.704 abitanti, situata nel distretto di Kheda, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 56' 60 N e 73\u00b0 19' 60 E e ha un'altitudine di 72 .\nSociet\u00e0.\nEvoluzione demografica.\nAl censimento del 2001 la popolazione di Balasinor assommava a 33.704 persone, delle quali 17.373 maschi e 16.331 femmine. I bambini di et\u00e0 inferiore o uguale ai sei anni assommavano a 4.244, dei quali 2.221 maschi e 2.023 femmine. Infine, coloro che erano in grado di saper almeno leggere e scrivere erano 23.785, dei quali 13.715 maschi e 10.070 femmine."}
{"id": "2122083", "revid": "27723", "url": "https://it.wikipedia.org/wiki?curid=2122083", "title": "Teorema di Chebyshev", "text": ""}
{"id": "2122084", "revid": "27723", "url": "https://it.wikipedia.org/wiki?curid=2122084", "title": "Distanza di Chebyshev", "text": ""}
{"id": "2122085", "revid": "124896653", "url": "https://it.wikipedia.org/wiki?curid=2122085", "title": "Studio di fattibilit\u00e0", "text": "Uno studio di fattibilit\u00e0 (pi\u00f9 formalmente \"progetto di fattibilit\u00e0 tecnica ed economica\"), nell'ambito della progettazione, consiste nell'analisi e nella valutazione sistematica delle caratteristiche, dei costi e dei possibili risultati di un progetto sulla base di una preliminare idea di massima. Comprende attivit\u00e0 sia di natura tecnica che di natura economica (\"analisi costi-benefici\"), circa la fattibilit\u00e0 e la sostenibilit\u00e0 economico-finanziaria-ambientale dell'investimento (pubblico o privato). Lo studio di fattibilit\u00e0 si concretizza nella presentazione di un elaborato con grafici e prospetti finalizzato a dimostrare, come indicato dal Codice degli appalti, l'\"equilibrio economico e finanziario\" del progetto.\nDescrizione.\nL'importanza strategica del \"Progetto di fattibilit\u00e0 tecnica ed economica\" \u00e8 stata ribadita dal legislatore nazionale in fase di promulgazione del Codice dei contratti pubblici (D.lgs. 18 aprile 2016, n. 50, e successive modificazioni). Gi\u00e0 in precedenza, nel \"Regolamento di attuazione ed esecuzione\" del previgente Codice appalti, di cui al Decreto del presidente della Repubblica 207/2010 l'art. 14 (\"Studio di fattibilit\u00e0\") ne definiva espressamente le caratteristiche; in particolare, al Comma 1, viene indicata la struttura dello studio, che si compone di una relazione illustrativa contenente:\nIl Codice delle Valutazioni Immobiliari definisce in maniera esaustiva quali sono le macrofasi della valutazione economica di progetti, i \"vincoli del progetto\" e le caratteristiche qualitative e le modalit\u00e0 tecnico-scientifiche caratterizzanti le attivit\u00e0 da realizzare per l'elaborazione e la definizione dello specifico studio.\nSpesso lo studio si basa su delle valutazioni, oltrech\u00e9 su elementi certi ed univoci, per cui si devono adottare criteri chiari e trasparenti, in modo da garantire l'obiettivit\u00e0 dello studio e la condivisione dei suoi risultati.\nIl prodotto finale risulter\u00e0 costituito da un insieme di analisi, verifiche, dimostrazioni e conclusioni circa la fattibilit\u00e0 tecnica, urbanistica, economica, finanziaria del programma o del progetto, e sulla delimitazione degli ambiti, eventualmente offrendo indicazioni utili a orientarne le priorit\u00e0, le linee di azione, le strategie e le modalit\u00e0 di lavoro.\nProposte e \"market scouting\".\nLa legge quadro n. 415 del 14 novembre 1998 introduce novit\u00e0 di rilievo nel ruolo attribuito nelle attivit\u00e0 di programmazione delle opere pubbliche a soggetti sia pubblici che privati, diversi dall'amministrazione aggiudicatrice. Il privato pu\u00f2 proporre alla pubblica amministrazione progetti tecnici o studi di fattibilit\u00e0 per opere che ritiene di pubblica utilit\u00e0 o di pubblico interesse (art. 37, c.2); la pubblica amministrazione non ha alcun impegno al riguardo n\u00e9 di esame e valutazione preventiva della programmazione triennale, n\u00e9 \"ex post\" di riconoscere un compenso al proponente per i costi affondati dello studio e del progetto, nell'eventualit\u00e0 di una suo finanziamento e cantierizzazione.\nNell'ordinamento italiano non era prevista un'attivit\u00e0 di \"market scouting\" da parte della PA, vale a dire la possibilit\u00e0 del soggetto pubblico di chiedere informalmente la consulenza degli operatori di settore, avvalendosi del loro \"know-how\" per ottenere una stima di massima dei costi e la specifica dei requisiti tecnici e progettuali preliminari ai bandi di gara, in un regime di regolazione del conflitto di interessi anche potenziale."}
{"id": "2122087", "revid": "767487", "url": "https://it.wikipedia.org/wiki?curid=2122087", "title": "Next to You (The Police)", "text": "Next to You \u00e8 un singolo dei Police, presente nel loro primo album \"Outlandos d'Amour\" del 1978.\n\u00c8 stata descritta come l'unica canzone punk del gruppo.\nVersione degli Offspring.\nLa band punk The Offspring ha realizzato una cover della canzone e l'ha pubblicata come primo singolo del loro \"Greatest Hits\" del 2005, presente come traccia fantasma.\nHa raggiunto la posizione #29 nella classifica Billboard Mainstream Rock Tracks."}
{"id": "2122090", "revid": "287204", "url": "https://it.wikipedia.org/wiki?curid=2122090", "title": "Bantwa", "text": " \nBantwa (o Bantva) \u00e8 una suddivisione dell'India, classificata come \"municipality\", di 15.216 abitanti, situata nel distretto di Junagadh, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 28' 60 N e 70\u00b0 4' 60 E e ha un'altitudine di 20 .\nSociet\u00e0.\nEvoluzione demografica.\nAl censimento del 2001 la popolazione di Bantwa assommava a 15.216 persone, delle quali 7.837 maschi e 7.379 femmine. I bambini di et\u00e0 inferiore o uguale ai sei anni assommavano a 1.883, dei quali 993 maschi e 890 femmine. Infine, coloro che erano in grado di saper almeno leggere e scrivere erano 10.494, dei quali 5.952 maschi e 4.542 femmine."}
{"id": "2122096", "revid": "179777", "url": "https://it.wikipedia.org/wiki?curid=2122096", "title": "Lucurgus", "text": ""}
{"id": "2122097", "revid": "1699816", "url": "https://it.wikipedia.org/wiki?curid=2122097", "title": "Prince of Persia (videogioco 2008)", "text": "Prince of Persia (chiamato anche \"Prince of Persia: Prodigy\") \u00e8 il settimo capitolo della serie di videogiochi \"Prince of Persia\". Prodotto da Ubisoft e presentato agli UbiDays 08 a Parigi, il gioco \u00e8 stato pubblicato per Xbox 360, PlayStation 3 e Microsoft Windows a partire dal 4 dicembre 2008. Di \"Prince of Persia\" \u00e8 stato sviluppato anche il seguito, \"Prince of Persia: Epilogue\" (un DLC uscito il 5 marzo 2009 e scaricabile solo dal PlayStation Network e da Xbox Live), seguito a sua volta, per Nintendo DS, da \"\".\nTrama.\nLa trama del nuovo \"Prince of Persia\" \u00e8 completamente distaccata da quella della trilogia de \"Le sabbie del tempo\"; perfino il principe perde le doti \"regali\", cio\u00e8 ora pi\u00f9 che un nobile assomiglia a un vagabondo, un razziatore di tombe, anche se i costosi mantelli che possiede fanno capire che si tratta comunque di una persona d'alto lignaggio. Sperduto nel deserto alla ricerca della sua asina Farah (che non ha nulla a che vedere con la compagna del principe dei vecchi episodi, anche se il riferimento a essa \u00e8 evidente) si imbatte in \"Elika\", la principessa del regno in cui si svolge la vicenda, e insieme raggiungono il tempio in cui \u00e8 custodito l'Albero della Vita, la prigione magica del dio delle tenebre Ahriman. Per un motivo che si scoprir\u00e0 durante il gioco, il padre di Elika libera Ahriman, disperdendo la Corruzione, un liquido nerastro che porta devastazione e morte nei luoghi in cui si diffonde, e liberando i servi del dio. Il nostro compito sar\u00e0 proprio quello di \"risanare\" i Suoli Fertili infettati dalla Corruzione, usando la magia che si scopre possedere Elika, e imprigionare Ahriman.\nModalit\u00e0 di gioco.\nIl gioco possiede uno stile grafico in \"cel shading\", molto differente dagli altri capitoli; inoltre sono privilegiati gli scontri contro singoli nemici e non i combattimenti di massa come avveniva precedentemente.\nAree.\nLa mappa rappresenta il regno degli Ahura e si suddivide in quattro aree principali, escluso il tempio della luce. Le quattro aree a loro volta hanno 4 zone con il dominio del corrotto sigillato da un cancello aperto solo quando risanate le quattro aree circostanti del dominio.\nPersonaggi.\nIl Principe \u00e8 un vagabondo, nato in una famiglia qualunque; un uomo senza un titolo, senza uno scopo nella vita se non la sua costante ricerca di tesori. Principe solo nel nome, si getta di avventura in avventura alla ricerca di fortuna. Quand'era solo un ragazzo, la sua famiglia rimase uccisa durante un conflitto per difendere una citt\u00e0, lasciandolo alle cure di uno zio dicendogli che sarebbero venuti a prenderlo una volta finita, ma non vennero mai, crescendo con lo zio. Da allora, non ha pi\u00f9 stretto alcun rapporto umano. Per lui, il passato non esiste e il futuro non ha importanza. Tutto ci\u00f2 che importa \u00e8 il presente: l'emozione del momento attuale, il prossimo battito del cuore, il prossimo balzo in sfida alla morte. Bench\u00e9 le sue avventure lo abbiano portato in antichi mondi e gli abbiano fatto incontrare briganti, sovrani folli e fantastiche creature, ogni volta il fato lo ha privato di tutti i suoi tesori, lasciandolo solo con un pugno di storie. Ha un senso dell'umorismo sarcastico e spensierato, che mantiene anche quando viene coperto dall'alchimista di corruzione e in pericolo di morte. \u00c8 noncurante degli dei, oscurit\u00e0 e luce credendoli, almeno fino al suo incontro con Elika, solo storia.\nViaggiando con Elika, il principe si scopre di far ci\u00f2 che lui aveva giurato di non fare, combattere per qualcun altro e non vuole ammettere la sua buona natura che lo spinge a combattere per il bene. Rimane tuttavia innamorato della ragazza.\nIl principe indossa un mantello, una giacca rotta con due guanti della quale uno \u00e8 metallico e pieno di artigli, che usa per rallentare le sue cadute o lanciare gli avversari in aria, due sciarpe blu e rosse, trovate in una tomba e armato di una lunga spada.\nPrincipessa del regno degli Ahura, Elika ha vissuto in una terra priva di qualsiasi contatto con il mondo esterno, sentendo solo di esso dai mercanti che sostavano nel regno. Per generazioni, gli Ahura hanno vegliato sull'Albero della Vita per impedire ad Ahriman di liberarsi e tornare a flagellare ancora una volta l'universo. Cresciuta tra le leggende e gravata da un antico dovere, Elika non ha mai vissuto tra gli sfarzi che si addicono a una principessa. Dopo che sua madre mor\u00ec e suo padre, il re, si rinchiuse nel proprio dolore, su di lei ricadde il compito di occuparsi del suo popolo. Pratica e intelligente, Elika ha votato la propria vita al dovere. Tuttavia non ha mai smesso di sognare: semplicemente nessuno le ha mai mostrato cosa ci sia al di l\u00e0 dei confini della sua terra, che esiste qualcos'altro oltre al dovere.\nAccoglienza.\nIl gioco ha avuto un notevole successo di pubblico e critica, sia per popolarit\u00e0 dei precedenti episodi (seppure sia completamente indipendente), sia per il gameplay, preservato nelle caratteristiche pi\u00f9 spettacolari che hanno reso la serie di Prince of Persia tanto celebre. Sebbene la nuova grafica basata sull'uso del cel shading sia stata apprezzata, uno dei punti dolenti del titolo prodotto da Ubisoft \u00e8 la completa (e forse eccessiva) revisione delle caratteristiche stilistiche, somatiche e comportamentali di tutti i personaggi rispetto allo stile della vecchia trilogia.\nLa rivista \"Play Generation\" lo classific\u00f2 come il sesto miglior gioco a piattaforme del 2008.\n\"Prince of Persia Epilogue\".\n\"Prince of Persia Epilogue\" \u00e8 un episodio espansivo che comincia dalla fine del gioco base. \u00c8 scaricabile da Xbox Live e PlayStation Network.\nTrama.\nIl Principe porta Elika in un luogo sotterraneo, per sfuggire alla ferocia di Ahriman e salvare entrambi. Elika, appena si sveglier\u00e0, inizier\u00e0 a scappare anche dal Principe, ma, non appena il Principe la raggiunge, gli rinfaccer\u00e0 il fatto che averla salvata ha causato solo altri problemi e che per il tempio, ormai distrutto, nulla pi\u00f9 si pu\u00f2 fare. Lui si giustificher\u00e0 sostenendo che il desiderio di Ahriman era che la ragazza morisse: con lei in vita il Principe sperava di sconfiggere il dio una volta per tutte. Insieme, i due protagonisti affronteranno di nuovo il Re Dolente, e altre creature di Ahriman il quale, ancora troppo debole, genera solo forme a lui note come il Cacciatore e il Guerriero. Lungo il percorso i due ritrovano altre lastre dei poteri di Ormazd, che sarebbero dovute essere spente per via della distruzione del tempio che le alimentava, e misteriosamente queste funzionano: per il Principe \u00e8 il potere di Elika, cresciuto al punto da alimentare le lastre senza bisogno del tempio, la principessa invece ritiene che ci sia un tempio nascosto in quei sotterranei, antico e dimenticato in grado di alimentare le lastre. Nel tentativo di trovare una via di fuga e sfuggendo alle promesse e alle minacce di Ahriman, i due capiranno di trovarsi all'interno di una tomba, l'ultimo giaciglio del re che per ultimo sfid\u00f2 il dio oscuro. Alla fine i due si troveranno ad affrontare ancora una volta il Re Dolente e lo sconfiggeranno inchiodandolo alle macerie di un trono, ma i poteri di Elika non riusciranno a purificare il proprio padre, come \u00e8 stato per i quattro corrotti nel capitolo precedente, segno che il potere di Ahriman si rafforza. Giunti fuori dal sotterraneo per sfuggire in una nuova terra, Elika rifiuter\u00e0 l'offerta del Principe di fuggire in una citt\u00e0 o in mare e lo abbandoner\u00e0 chiamare ci\u00f2 che rimane della sua gente, gli Ahura. La saga prosegue in per Nintendo DS.\nColonna sonora.\nLa colonna sonora del gioco \u00e8 stata composta da Inon Zur."}
{"id": "2122099", "revid": "287204", "url": "https://it.wikipedia.org/wiki?curid=2122099", "title": "Bedi", "text": "Bedi \u00e8 una suddivisione dell'India, classificata come \"census town\", di 18.771 abitanti, situata nel distretto di Jamnagar, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 30' 0 N e 70\u00b0 2' 60 E e ha un'altitudine di 6 .\nSociet\u00e0.\nEvoluzione demografica.\nAl censimento del 2001 la popolazione di Bedi assommava a 18.771 persone, delle quali 9.591 maschi e 9.180 femmine. I bambini di et\u00e0 inferiore o uguale ai sei anni assommavano a 3.386, dei quali 1.790 maschi e 1.596 femmine. Infine, coloro che erano in grado di saper almeno leggere e scrivere erano 6.179, dei quali 4.483 maschi e 1.696 femmine."}
{"id": "2122101", "revid": "1305772", "url": "https://it.wikipedia.org/wiki?curid=2122101", "title": "Aquarius/Let the Sunshine In", "text": "Aquarius/Let the Sunshine In \u00e8 un singolo del gruppo musicale statunitense The Fifth Dimension, pubblicato nel marzo 1969 ed estratto dall'album \"The Age of Aquarius\".\nDescrizione.\n\"Aquarius/Let the Sunshine In\" \u00e8 un medley composto dai due brani \"Aquarius\" e \"Let the Sunshine In\", scritti da James Rado, Gerome Ragni e Galt MacDermot per il musical \"Hair\", del quale il primo \u00e8 divenuto il tema principale.\nIl gruppo The Fifth Dimension scopr\u00ec il musical nel 1968, quando era gi\u00e0 divenuto di successo, e, colpito dalle musiche, propose al produttore Bones Howe di realizzarne una propria versione. La prima parte \u00e8 composta da un misto di soul e rock, mentre la seconda, di stile gospel, si basa sulla performance vocale di Billy Davis Jr.\n divenendo cos\u00ec il brano pi\u00f9 conosciuto e rappresentativo del gruppo statunitense.\nSul lato B del singolo vi \u00e8 inciso \"Don'tcha Hear Me Callin' To Ya\", un brano di Rudy Stevenson che non faceva parte delle canzoni di \"Hair\". I brani furono quindi inseriti nell'album \"The Age of Aquarius\" di The Fifth Dimension, pubblicato nel maggio del 1969.\nIl singolo \u00e8 stato pubblicato in 7\" in numerosissime edizioni in tutto il mondo dalle etichette Soul City e Liberty dal 1969 al 1972. Nel 1988 \u00e8 stato ristampato in CD, con differenti b-side, e nel 1994 ne sono stati pubblicati dei remix in 12\" e CD, dato che nello stesso anno il brano \"Aquarius/Let the Sunshine In\" \u00e8 stato incluso nella colonna sonora del film \"Forrest Gump\".\nCover.\n\"Aquarius/Let the Sunshine In\" gode di numerose reinterpretazioni e cover strumentali eseguite da numerosi artisti, la maggior parte dei quali a ridosso dell'uscita del singolo nel 1969, tra cui: Diana Ross &amp; The Supremes, Engelbert Humperdinck, Ray Conniff and The Singers, Giorgio Moroder, The Ventures, Dizzy Gillespie, ecc."}
{"id": "2122103", "revid": "767487", "url": "https://it.wikipedia.org/wiki?curid=2122103", "title": "Mark Olberding", "text": ""}
{"id": "2122104", "revid": "125589675", "url": "https://it.wikipedia.org/wiki?curid=2122104", "title": "Jean-Claude Duvalier", "text": "Figlio di Fran\u00e7ois Duvalier, detto \"Papa Doc\", fu presidente (di fatto, dittatore) di Haiti dalla morte del padre, avvenuta nell'aprile del 1971, al 1986.\nBiografia.\nPrimi anni.\nNato nella capitale del paese, visse in un'infanzia agiatissima ma isolata sotto la protezione paterna. Frequent\u00f2 scuole cattoliche e, al momento della morte del padre, stava studiando giurisprudenza all'universit\u00e0 di Haiti. Quando inizi\u00f2 la sua esperienza governativa, non aveva ancora compiuto vent'anni (era il pi\u00f9 giovane Capo di Stato dell'epoca) e pertanto si dimostr\u00f2 abbastanza inesperto. La sua presidenza fu marcata, nei primi anni, da una volont\u00e0 di distensione e di risanamento. \"Baby Doc\" diede qualche segnale di buona volont\u00e0 democratica: egli ristabil\u00ec infatti le relazioni del suo paese con gli USA e la Repubblica Dominicana e il suo mandato conobbe la ripresa dell'aiuto internazionale verso Haiti.\nPare che inizialmente egli fosse contrario a ricevere la nomina presidenziale, preferendo che essa fosse concessa alla sorella maggiore Marie-Denise Duvalier. Di conseguenza fu ben contento nel lasciare molti degli affari di stato nelle mani della madre Simone Ovide e del gerarca Luckner Cambronne, ministro dell'Interno nel precedente esecutivo. Per molto tempo, Duvalier jr. si accontent\u00f2 semplicemente di presenziare alle cerimonie ufficiali, mentre nel privato conduceva una vita da playboy.\nNonostante la propaganda governativa affermasse il contrario, la costituzione del paese garantiva a Duvalier un potere assoluto; inizialmente egli fece qualche riforma liberale, come la scarcerazione di alcuni nemici politici e l'allentamento della censura dei mass-media, ma la base del regime non venne smantellata: l'opposizione continuava a non essere tollerata, cos\u00ec come la stampa indipendente.\nDuvalier divenne estremamente ricco grazie soprattutto alla \"R\u00e9gie du Tabac\" (Amministrazione del Tabacco), un'azienda che sotto la sua presidenza godette di numerosi privilegi quali l'esenzione al pagamento delle tasse e il monopolio del tabacco. Successivamente l'azienda riusc\u00ec a controllare anche altri settori della produzione haitiana e si venne poi a scoprire che il dittatore aveva in essa dei fondi neri, cosa facile da nascondere visto che i bilanci della R\u00e9gie du Tabac non erano pubblici.\nA poco a poco emerse nel paese una cricca di sostenitori della dittatura duvalieriana chiamati \"dinosauri\" che sperperavano insieme al presidente denaro pubblico. Nonostante ci\u00f2 il gabinetto di \"Baby Doc\" ricevette un'accoglienza internazionale migliore rispetto a quello del padre e gi\u00e0 nel corso del 1971 gli Stati Uniti reintrodussero il programma di aiuti economici ad Haiti (aiuti che poi, tra l'altro, finivano quasi esclusivamente nelle tasche degli esponenti pi\u00f9 in vista del regime).\nIl matrimonio.\nIl 27 maggio del 1980 Jean-Claude Duvalier si spos\u00f2 con la mulatta Mich\u00e8le Bennett Pasquet; queste nozze ebbero l'effetto di diminuire la popolarit\u00e0 del presidente in quanto la nuova \"First Lady\" del paese aveva in precedenza divorziato da Alix Pasquet, figlio di un ufficiale mulatto noto per aver partecipato ad un colpo di stato non riuscito contro Papa Doc. Inoltre, nonostante lo stesso Jean-Claude fosse di carnagione ambrata, la famiglia Duvalier era conosciuta per il suo sostegno alla classe media nera e la sua avversione verso l'\u00e9lite mulatta: con il suo matrimonio, Duvalier figlio sembrava abbandonare lo stretto legame politico che lo avvicinava idealmente all'azione del padre.\nLa cerimonia nuziale fu molto stravagante e costosa (furono spesi circa tre milioni di dollari dell'epoca) e ci\u00f2 fece accrescere il risentimento verso il governatore. Inoltre l'aumento della corruzione politica e gli scandalosi retroscena giudiziari inerenti alla famiglia della sposa, coinvolta nella compravendita dei cadaveri poi ceduti alle scuole mediche straniere e nel traffico di droga, e la repressione sempre pi\u00f9 crescente resero pi\u00f9 infuocata ed incerta la situazione di Haiti.\nIl matrimonio ebbe anche l'effetto di allontanare dal potere i vecchi duvalieristi cari a Papa Doc in favore di una generazione pi\u00f9 giovane e spregiudicata di tecnocrati fedeli a Baby Doc: tra di essi ricevettero molte prebende Jean-Marie Chanoine, Fritz Merceron, Frantz-Robert Monde e Theo Achille. Il leader spirituale della famiglia, ossia la madre di Jean-Claude, Simone Ovide Duvalier, fu infine espulsa da Haiti presumibilmente su richiesta di Mich\u00e8le Duvalier. Con la coniuge B\u00e9b\u00e9 Doc ebbe due figli: Fran\u00e7ois Nicolas e Anya.\nLa caduta.\nVerso la fine degli anni settanta Duvalier adott\u00f2, seguendo la scia paterna, metodi di governo repressivi e mise sotto controllo la stampa. Nel 1985, dietro pressione della comunit\u00e0 internazionale, concesse una nuova costituzione che istituiva la carica di primo ministro. Nel febbraio del 1986, a causa della sua politica autoritaria e delle difficolt\u00e0 economiche del paese, scoppi\u00f2 una rivolta popolare che lo costrinse alla fuga. Si stabil\u00ec in Francia, anche se non ottenne mai ufficialmente l'asilo politico.\nPare che il divorzio gli sia costato una grande parte della sua ricchezza, anche se le voci che si sia veramente impoverito sono prive di fondamento. Nel 2004 annunci\u00f2 la sua intenzione di rientrare ad Haiti e di presentarsi alle elezioni presidenziali, ma l'annuncio rimase senza seguito. Il 17 gennaio del 2011 torn\u00f2 ad Haiti, affermando di voler aiutare il suo popolo a seguito del terremoto che aveva colpito il paese nell'anno precedente. Mor\u00ec il 4 ottobre 2014 all'et\u00e0 di 63 anni a Port-au-Prince per una crisi cardiaca."}
{"id": "2122106", "revid": "318966", "url": "https://it.wikipedia.org/wiki?curid=2122106", "title": "Bernardo Davanzati Bostichi", "text": ""}
{"id": "2122107", "revid": "318966", "url": "https://it.wikipedia.org/wiki?curid=2122107", "title": "Bottone d'oro", "text": ""}
{"id": "2122109", "revid": "108654241", "url": "https://it.wikipedia.org/wiki?curid=2122109", "title": "Lorenz Diefenbach", "text": "Biografia.\nScrittore di novelle di carattere nazionalista, era un membro dell'Accademia delle Scienze di Berlino e fu amico di Jacob Grimm. La sua opera pi\u00f9 nota \u00e8 senza dubbio \"Arbeit macht frei\", titolo che fu in seguito ripreso dai nazisti come motto per molti campi di sterminio. Scrisse inoltre lavori accademici sui dialetti tedeschi."}
{"id": "2122110", "revid": "287204", "url": "https://it.wikipedia.org/wiki?curid=2122110", "title": "Bhanvad", "text": " \nBhanvad \u00e8 una suddivisione dell'India, classificata come \"municipality\", di 19.709 abitanti, situata nel distretto di Devbhoomi Dwarka, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 55' 60 N e 69\u00b0 46' 60 E e ha un'altitudine di 56 .\nSociet\u00e0.\nEvoluzione demografica.\nAl censimento del 2001 la popolazione di Bhanvad assommava a 19.709 persone, delle quali 10.112 maschi e 9.597 femmine. I bambini di et\u00e0 inferiore o uguale ai sei anni assommavano a 2.425, dei quali 1.266 maschi e 1.159 femmine. Infine, coloro che erano in grado di saper almeno leggere e scrivere erano 13.397, dei quali 7.658 maschi e 5.739 femmine."}
{"id": "2122112", "revid": "36426", "url": "https://it.wikipedia.org/wiki?curid=2122112", "title": "Davide Ghirlandaio", "text": ""}
{"id": "2122113", "revid": "682087", "url": "https://it.wikipedia.org/wiki?curid=2122113", "title": "Barestesia", "text": ""}
{"id": "2122114", "revid": "79227", "url": "https://it.wikipedia.org/wiki?curid=2122114", "title": "Clastidium (Nevio)", "text": "Il Clastidium (\"Casteggio\") \u00e8 una tragedia (\"praetexta\") del tragediografo e commediografo latino Gneo Nevio, iniziatore del genere stesso della \"praetexta\". Di essa rimangono due soli frammenti, che non permettono di ricostruirne, neppure approssimativamente, la trama.\nL'opera, dall'accentuato tono celebrativo e patriottico, narrava la storia della battaglia che l'esercito romano guidato dal console Marco Claudio Marcello combatt\u00e9 nel 222 a.C. a \"Clastidium\", l'odierna Casteggio, contro i Galli Insubri guidati da Viridomaro. Nevio intendeva, dunque, celebrare le gloriose imprese del recente passato dell'Urbe: l'opera fu infatti rappresentata per la prima volta in occasione dei \"ludi triumphali\" tributati in onore dello stesso Marcello dopo la battaglia, o, pi\u00f9 probabilmente, in occasione dei \"ludi\" funebri organizzati, nel 208 a.C., in occasione della morte di Marcello, che era caduto combattendo contro il cartaginese Annibale."}
{"id": "2122116", "revid": "6923", "url": "https://it.wikipedia.org/wiki?curid=2122116", "title": "McAfee Total Protection", "text": "McAfee Total Protection \u00e8 la suite antivirus pi\u00f9 completa sviluppata dalla McAfee, contiene un antivirus, un firewall, un antispam, \"parental control\", verifica sicurezza dei siti, backup e restore dei dati, tutti in un'unica suite; contiene al suo interno anche degli strumenti per la manutenzione del computer come, per esempio, la deframmentazione del disco fisso.\nL'interfaccia del programma \u00e8 molto semplice ed intuitiva, l'aggiornamento del programma avviene in modo automatico, a meno che non venga scelto di eseguirlo manualmente, durante l'aggiornamento le uniche differenze durante l'aggiornamento sono la visualizzazione di un'icona su systray e in caso di avvenuto aggiornamento un messaggio di avviso. L'antivirus \u00e8 abbastanza leggero e molto potente, riesce ad individuare molti tipi di file e a riconoscere quelli infetti, una volta riconosciuto il virus lo elimina direttamente.\nSiteadvisor.\n\u00c8 uno strumento compreso nella suite di McAfee che si basa sulle segnalazioni degli altri utenti per distinguere i siti pericolosi da quelli non pericolosi.\nParental Control.\n\u00c8 uno strumento compreso nella suite di McAfee che a seconda della sua configurazione permette o meno l'accesso a determinati siti e a determinate ore.\nBackup.\nCon questa suite \u00e8 possibile effettuare un backup dei file all'interno del computer e trasferirli su supporti esterni."}
{"id": "2122122", "revid": "2730", "url": "https://it.wikipedia.org/wiki?curid=2122122", "title": "Henri Giffard", "text": "Biografia.\nHenri Giffard nasce a Parigi l'8 gennaio 1825 e si forma negli studi presso la scuola Bourbon. La sua passione per le ferrovie lo spinge a diventare successivamente macchinista di locomotive a vapore. Nel 1843, all'et\u00e0 di 18 anni, compie la sua prima escursione in pallone aerostatico. Dal 1849 si specializza nella progettazione di motori a vapore ad alto rendimento con il sig. Flaud. Nel 1850 progetta un nuovo sistema d'iniettore per le caldaie, ma a causa della mancanza di mezzi non riesce a realizzarlo. Il 20 agosto 1851, in collaborazione con la \u00c9cole Centrale Paris, deposita un brevetto (n\u00b0 12\u00a0226) sull'applicazione del vapore alla navigazione aerea.\nSempre nel 1851, aiutato da David, Sciama e Cohen, tre studenti dell'\u00c9cole centrale, sperimenta un pallone dalla forma allungata e che riprender\u00e0 l'anno seguente. Il 24 settembre 1852 Giffard compie il primo volo con un aerostato controllato da2\u00a0500 m\u00b3 e spinto da un motore a vapore da 3 hp, partendo da Parigi e percorrendo 27 km verso ovest raggiungendo Trappes, nel dipartimento degli Yvelines.\nNel 1855 deposita un nuovo brevetto per la navigazione aerea (n\u00b0 24\u00a0057). Il 26 novembre 1857 brevetta una valvola di regolazione per macchine a vapore. Il 1\u00ba febbraio 1858, deposita un nuovo brevetto di un sistema d'iniezione che funziona grazie alla forza centrifuga ma viene minacciato di essere processato per plagio. In sostituzione Giffard brevetta l'iniettore, dispositivo che far\u00e0 la sua fortuna, il successivo 8 maggio 1858. Si tratta di un accorgimento tecnico che non prevede alcuna parte in movimento. \u00c8 composto da due coni separati da una sezione libera. Il vapore che serve ad attivare il dispositivo si condensa trasmettendo la sua energia sotto forma di velocit\u00e0 all'acqua, che alimenta la caldaia senza alcuno spreco.\nNel 1859 viene provata la prima locomotiva fornita del nuovo sistema, conservando in parallelo il vecchio metodo in caso d'aiuto, ma che non sar\u00e0 mai utilizzato e rapidamente smontato. Questo dispositivo \u00e8 stato adattato per migliorare il processo Triger, per abbassare la pressione necessaria scavare nella zona inondata.\nIn occasione dell'esposizione universale di Parigi del 1878 realizza un pallone frenato di 25\u00a0000\u00a0m\u00b3 capace di trasportare 40 passeggeri.\nHenri Giffard dopo essere stato mecenate di numerosi dirigibilisti, muore suicida nell'aprile 1882, lasciando il suo patrimonio alla nazione perch\u00e9 serva ai poveri ed a scopi scientifici ed umanitari."}
{"id": "2122123", "revid": "16758", "url": "https://it.wikipedia.org/wiki?curid=2122123", "title": "Ingemar Gruber", "text": "Carriera.\nClub.\nGruber ha iniziato a giocare ad hockey su ghiaccio all'et\u00e0 di sei anni, ed ha svolto tutta la trafila delle giovanili fino all'Under-16 nella squadra della sua citt\u00e0, l'HC Merano, per poi passare all'HC Bolzano.\nEsord\u00ec giovanissimo in Serie A nel 1993-94 con la maglia dell'HC Bolzano, con cui nella stagione successiva vinse lo scudetto.\nTorn\u00f2 quindi (1995-96) all'HC Merano, in Serie A2. Al termine della sua seconda stagione con la maglia bianconera, i meranesi raggiunsero la promozione. Con la squadra della sua citt\u00e0 natale rimase per sette stagioni, vincendo anche uno scudetto (1998-99).\nNel 2004-05 indoss\u00f2 per la prima volta la maglia del Ritten Sport, per tornare per\u00f2 a Merano, in A2, la stagione successiva. Nel 2006 ritorn\u00f2 al Renon, in massima serie, con la cui maglia sollev\u00f2 il primo trofeo della storia della societ\u00e0, la Supercoppa italiana nel 2009. Nella stagione 2013-14 Gruber vinse sia la Coppa Italia 2013-2014 che la Elite.A, il terzo scudetto personale.\nDopo nove stagioni trascorse in Serie A con il Renon Gruber nel 2015 fece ritorno all'HC Merano in Serie B. Al termine della stagione, conclusa con la vittoria del titolo, Gruber ha annunciato il proprio ritiro.\nNel successivo mese di agosto, tuttavia, torn\u00f2 sui suoi passi, firmando per un'altra stagione con il Merano.\nHa poi rinnovato nuovamente, fino al termine della stagione 2017-2018. Dopo la finale persa contro l'Appiano, ha annunciato per la seconda volta il ritiro. Dopo alcuni mesi, durante i quali aveva saltuariamente fatto parte dello staff tecnico dei meranesi, in occasione dei play-off \u00e8 tornato a vestirne la maglia, venendo poi confermato anche per la stagione 2019-2020.\nAl termine della stagione ha definitivamente lasciato l'hockey giocato, all'et\u00e0 di 43 anni.\nNazionale.\nVest\u00ec la maglia della Nazionale azzurra diverse volte. Tra le altre competizioni, disput\u00f2 i mondiali del 2000 e del 2002, oltre ai vittoriosi mondiali di Prima Divisione del 2011.\nHockey in-line.\nHa giocato anche diversi campionati italiani di hockey in-line, vincendo uno scudetto ed una coppa Italia con la maglia dell'HC Milano Quanta, ed ha lungamente vestito anche la maglia azzurra."}
{"id": "2122125", "revid": "287204", "url": "https://it.wikipedia.org/wiki?curid=2122125", "title": "Bhayavadar", "text": " \nBhayavadar (o Bhayaradar, Bhaya nadar, Bhayawadar) \u00e8 una suddivisione dell'India, classificata come \"municipality\", di 18.246 abitanti, situata nel distretto di Rajkot, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 51' 0 N e 70\u00b0 15' 0 E e ha un'altitudine di 70 .\nSociet\u00e0.\nEvoluzione demografica.\nAl censimento del 2001 la popolazione di Bhayavadar assommava a 18.246 persone, delle quali 9.392 maschi e 8.854 femmine. I bambini di et\u00e0 inferiore o uguale ai sei anni assommavano a 2.037, dei quali 1.126 maschi e 911 femmine. Infine, coloro che erano in grado di saper almeno leggere e scrivere erano 12.177, dei quali 6.806 maschi e 5.371 femmine."}
{"id": "2122131", "revid": "74801", "url": "https://it.wikipedia.org/wiki?curid=2122131", "title": "Diego Jos\u00e9 Abad", "text": "Entr\u00f2 molto giovane nella Compagnia di Ges\u00f9. Tradusse alcune egloghe di Virgilio e compose il poema in esametri latini \"De Deo\". La sua opera fu esaltata da altri gesuiti tra cui il critico letterario Francisco Javier Lampillas."}
{"id": "2122134", "revid": "120563772", "url": "https://it.wikipedia.org/wiki?curid=2122134", "title": "Angelo Giuseppe Zancanaro", "text": "Nato nella frazione di Incino di Arsi\u00e8 fu capitano degli Arditi nella Prima guerra mondiale. Nel dopo guerra intraprese la carriera militare diventando tenente colonnello. Dopo l'8 settembre 1943, coordin\u00f2 l'intera organizzazione militare delle forze partigiane della provincia di Belluno. Per queste motivazioni e per la sua tragica morte per mano fascista gli fu concessa nel 1976 la Medaglia d'oro al valor militare alla memoria.\nPrima guerra mondiale.\nAllo scoppio della Prima guerra mondiale fu inquadrato nel Battaglione Alpini \"Susa\" (3\u00ba Reggimento alpini). Fu nominato sottotenente il 13 giugno 1915, promosso tenente nel maggio 1916 e capitano, per meriti eccezionali, nell'autunno del 1917. \nFronte d'Isonzo.\nCon il Battaglione Alpini Susa partecip\u00f2 dal 13 giugno 1915 al 10 ottobre 1917 alle operazioni di guerra del fronte dell\u2019Isonzo. Era presente durante l\u2019attacco di Santa Maria d\u2019Isonzo (frazione di Tolmino) e la conquista della stessa Tolmino. Partecip\u00f2 alla conquista del \u2018\u2019trincerone\u2019\u2019 di Monte Vodil e della quota 500 sul monte Mrzli. Sempre in quel periodo combatt\u00e9 nell\u2019alta valle di Pontebba per la conquista della Freikofel, nella parte alta della Carnia e in particolare sul monte Pal Piccolo o Pal Pizzul, in friulano, nella zona del Passo di Monte Croce Carnico.\nSuccessivamente fu incaricato di formare il XVIII Reparto d\u2019Assalto, che comand\u00f2 fino a gennaio 1918. \nCon il XVIII reparto d\u2019Assalto partecip\u00f2, dopo la battaglia di Caporetto, tra il 4-8 novembre 1917 a Forcella Claudana (tra la Valle del fiume Meduna e la Valle del torrente Cellina) ai combattimenti contro il battaglione Wurttemberg con l\u2019allora sconosciuto tenente Erwin Rommel:.\nA seguito del ripiegamento sulla linea del Piave fu presente il 26 novembre 1917 nello scontro avvenuto a Ponte di Vidor.\nFronte Monte Grappa.\nIl XVIII reparto di Arditi, dopo l\u2019offensiva austriaca e lo sbandamento di Caporetto, fu riorganizzato prima come 6\u00ba Reparto d'Assalto e dopo come IX Reparto d\u2019Assalto, sempre agli ordini dell\u2019allora colonnello Giovanni Messe futuro Maresciallo d'Italia. In questi reparti Zancanaro fu capitano di una compagnia.\nNel 1918 fu trasferito nel settore del Monte Grappa dove partecip\u00f2 ai seguenti combattimenti nella zona dei \"Colli Alti\" a San Giovanni (Solagna) nel comune di Solagna:\nDurante i combattimenti fu ferito tre volte.\nUfficiale di carriera.\nDopo la Grande guerra divenne ufficiale di carriera in s.p.e. (servizio permanente effettivo) e partecip\u00f2 alla guerra d'Etiopia (1936) e alla Campagna italiana di Grecia (1941).\nLotta di liberazione.\nL'armistizio dell'8 settembre 1943 lo vide da tenente colonnello al comando del \"Battaglione \u201cGemona\u201d dell'8\u00ba Reggimento Alpini\" \u2013 Divisione Julia unit\u00e0 di Tricesimo che far\u00e0 sciogliere senza che nessun alpino venisse preso prigioniero dai tedeschi. .\nCome ricorda la medaglia d\u2019oro al valor militare nella lotta di liberazione dopo essere rientrato a Feltre prese i contatti con le FADP (Le Forze Armate della Patria) organizzate dal \u2018\u2019Colonnello Sassi\u2019\u2019 (ovvero il capitano di vascello di origine polacca Jerzy Sas Kulczychy (1905-1944) e con il CLN Veneto. A questo scopo partecip\u00f2 alla riunione dell7 ottobre 1943 che si svolse nella canonica di Bavaria di Nervesa della Battaglia.\nIl tessuto organizzativo su cui poteva contare Zancanaro era quello della Azione Cattolica, organizzata da don Giulio Gaio e dai parroci. Quest\u2019ultimi costituirono subito un \u201cComitato cittadino clandestino feltrino\u201d e si esposero per tutti i venti mesi della lotta di liberazione dal nazifascismo.\nIl Tenente colonnello Zancanaro, forte di questi legami e del prestigio personale di militare pluridecorato, dopo l\u2019esaurimento dell\u2019iniziativa del FADP fu nominato dal neo costituito CLN di Belluno responsabile militare dell'intera provincia. Nella sua zona costitu\u00ec, assieme agli ufficiali Vida e Taricco e il ragionier Luigi Doriguzzi, un gruppo partigiano autonomo, la \"Brigata alpina \u201cFeltre\u201d\". Erano circa 350 ex alpini della zona distribuiti nei vari paesi del Feltrino.\nZancanaro e la sua organizzazione ebbe anche contatti radio col Maresciallo d'Italia Giovanni Messe, capo di stato maggiore del Comando Alleato, che aveva conosciuto durante la Prima guerra mondiale nel IX Reparto d'assalto degli arditi sul Monte Grappa. Inoltre divenne anche il referente delle forze anglo-americane in zona a cui indirizzare gli aviolanci con i rifornimenti e l'armamento. Durante l'inverno organizz\u00f2 a scopo difensivo, secondo l'orientamento \u201cattendista\u201d del mondo cattolico-moderato, una \"resistenza passiva\" con la creazione di depositi di armi e l'allestimento dei due campi di lancio a Malga Erera (Val Canzoi) e sulle Vette Feltrine.\nDal 7 marzo 1944 alla fine di aprile Zancanaro fu arrestato e incarcerato (carcere di baldenich) dai nazifascisti bellunesi con altri ufficiali di carriera. Il comando della \u201cBrigata Feltre\u201d fu assunto dal maggiore Francesco Vida con la collaborazione di Luigi Doriguzzi del CLN di Belluno (Luciano Granzotto Basso e l\u2019ingegner Attilio Tissi)\nI contrasti tra i cattolici e i garibaldini.\nContemporaneamente il 7 novembre 1943 presso Lentiai si era costituito il Distaccamento Garibaldi \"Tino Ferdiani\", una formazione garibaldina comunista che ebbe come primo comandante il feltrino Rizzieri Raveane \u201cNicolotto\u201d, ex combattente di Spagna e ex confinato a Ventotene.\nNel periodo tra il novembre 1943 e il maggio 1944 si evidenziarono le diversit\u00e0 di strategia tra i due gruppi della Resistenza feltrina. I giovani militari cattolici moderati di Zancanaro, supportati dalla borghesia cittadina e rinforzati dagli aviolanci americani, preferivano attendere l'arrivo degli Alleati per non coinvolgere la popolazione civile nella guerra mentre i comunisti intendevano entrare immediatamente in azione. Ecco come la parte moderata ricord\u00f2 questa distinzione.\n\u00c8 storicamente assodato che ci furono altri contrasti che nacquero dalla scarsa disponibilit\u00e0 di Zancanaro di mettere a disposizione anche delle formazioni garibaldine le armi ricevute tramite gli aviolanci americani come lamentato anche dallo stesso commissario politico della garibaldina \"Tino Ferdiani\" Giuseppe Landi con una lettera dell'11 maggio 1944 inviata al CLN regionale in cui lo accus\u00f2 di \"tradimento. .\nL'assassinio nella \"notte di Santa Marina\".\nIl 16 giugno 1944 un gruppo di 12 partigiani comunisti del Distaccamento \u201cFerdiani\u201d della Brigata \u201cPisacane\u201d, guidati dal comandante Mariano Mandolesi \u201cCarlo\u201d ricordata come operazione Baldenich, vestiti con divise tedesche riuscirono a penetrare nel carcere di Belluno liberando 73 detenuti politici, tra i quali il ragioniere Luigi Doriguzzi \u201cMomi\u201d, l\u2019avvocato Giovanni Banchieri, il capitano Francesco Pesce \u201cMilo\u201d (futuro comandante della Divisione Nannetti\u201d), Eliseo Dal Pont \u201cBianchi\u201d.\nLa notte tra il 18 e il 19 giugno 1944 a Feltre degli uomini in divisa tedesca, guidati da \u201cquello sparuto gruppo di fascisti\u201d fecero irruzione nella casa di Zancanaro, dove uccisero con una raffica di mitragliatrice lo stesso Zancanaro e il figlio Luciano di 19 anni. Nella stessa azione furono poi uccisi anche l'ingegner Pietro Vendramin (1891-1944), Oldino De Paoli (1907-1944), e un giovane veneziano, che si trovava casualmente in citt\u00e0, Gino Colonna-Romano (1920-1944), furono invece prelevati due sacerdoti: il Rettore del Seminario Candido Fent e Monsignor Giulio Gaio.\nIl 21 giugno, due giorni dopo la morte di Zancanaro, il CLN di Feltre decise che il reparto che era da lui comandato assumesse la denominazione di Battaglione \u201cZancanaro\u201d e fosse fatto confluire nella Brigata Garibaldina Antonio Gramsci.\nCon l'afflusso degli uomini di Zancanaro la Brigata Garibaldina composta da un centinaio di uomini raggiunse in settembre 996 effettivi.\nOnorificenze.\n1915 - Come Sottotenente gli fu riconosciuta con il Battaglione Alpini \"Susa\" sul fronte dell'Isonzo\n1918 - Come Capitano degli Arditi del \"6\u00ba Reparto d'assalto\" durante la Battaglia del solstizio\nCome Capitano degli Arditi del \"IX Reparto d'assalto\" durante la Battaglia del solstizio\n1936 - Come Capitano s.p.e. del 1\u00ba Reggimento di fanteria coloniale e V Battaglione libico nella guerra d'Etiopia.\n1937 - Come Capitano in s.p.e. del 1\u00ba Reggimento di fanteria coloniale \n1941 - Come Maggiore in s.p.e. della Divisione alpina \"Pusteria\" nella Campagna italiana di Grecia \n1944 - Come Capo di stato maggiore della brigata partigiana Feltre\nRiconoscimenti.\nLa citt\u00e0 di Feltre in ricordo della drammatica notte di Santa Marina ha dedicato una via a \"Angelo e Luciano Zancanaro\"."}
{"id": "2122135", "revid": "287204", "url": "https://it.wikipedia.org/wiki?curid=2122135", "title": "Bilimora", "text": " \nBilimora \u00e8 una suddivisione dell'India, classificata come \"municipality\", di 51.087 abitanti, situata nel distretto di Navsari, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 20\u00b0 45' 0 N e 72\u00b0 57' 0 E e ha un'altitudine di 3 .\nSociet\u00e0.\nEvoluzione demografica.\nAl censimento del 2001 la popolazione di Bilimora assommava a 51.087 persone, delle quali 26.153 maschi e 24.934 femmine. I bambini di et\u00e0 inferiore o uguale ai sei anni assommavano a 4.847, dei quali 2.626 maschi e 2.221 femmine. Infine, coloro che erano in grado di saper almeno leggere e scrivere erano 39.519, dei quali 21.178 maschi e 18.341 femmine."}
{"id": "2122136", "revid": "1573940", "url": "https://it.wikipedia.org/wiki?curid=2122136", "title": "Pomacanthus paru", "text": "Il pesce angelo francese (Pomacanthus paru) () \u00e8 un pesce osseo marino appartenente alla famiglia Pomacanthidae.\nDistribuzione e habitat.\nEndemico dell'Oceano Atlantico occidentale nelle zone tropicali e subtropicali lungo le coste americane dalla Florida al Brasile compresi anche il mar dei Caraibi e il golfo del Messico. Presente anche sulle coste dell'Isola di Ascensione. Popola le barriere coralline a bassa profondit\u00e0 (da 3 a 100 metri).\nDescrizione.\nIl corpo di questa specie, simile agli altri \"Pomacanthus\" come aspetto generale, \u00e8 di colore fondamentalmente nero con un bordo giallo oro su ogni scaglia tranne sulla nuca e nella regione ventrale. La testa \u00e8 pi\u00f9 chiara del corpo, la regione della bocca \u00e8 biancastra. Gli occhi sono bordati di giallo ed ahanno un sottile bordo blu solo nella parte inferiore. Come spesso accade nei Pomacanthidae la livrea giovanile \u00e8 del tutto diversa da quella dell'adulto, in questo caso il giovane \u00e8 nero con 5 strie giallo vivo verticali ed arcuate e pinna caudale quasi del tutto nera. La pinna caudale \u00e8 arrotondata a tutte le et\u00e0. Raggiunge una taglia massima di 41 cm.\nBiologia.\nVive in coppia, di solito nei pressi di gorgonie. Gli individui giovani svolgono il ruolo di \"pesci pulitori\" in modo simile al noto labride indopacifico \"Labroides dimidiatus\". Tra le specie che accettano la \"pulizia\" ci sono carangidi, lutianidi, murene, pesci grugnitori, pesci chirurgo e labridi. Durante l'avvicinamento all'ospite effettua un nuoto particolare e durante l'attivit\u00e0 di pulizia lo tocca ripetutamente con le pinne ventrali.\nRiproduzione.\nOviparo. Questa specie \u00e8 monogama e le coppie durano per tutta la vita. Le coppie sono fortemente territoriali nei confronti dei conspecifici. Non esiste alcun corteggiamento e anche il riconoscimento del sesso \u00e8 quasi impossibile. La deposizione avviene al tramonto.\nAlimentazione.\nSi nutre di alghe e di invertebrati bentonici come spugne, briozoi, coralli molli, gorgonie e ascidie.\nPesca.\nLe carni sono considerate di buona qualit\u00e0 e viene pescato per il consumo.\nAcquariofilia.\nViene allevato e riprodotto negli acquari marini.\nStato di conservazione.\n\"Pomacanthus paru\" \u00e8 una specie comune nell'areale, che \u00e8 molto vasto e le popolazioni sono numericamente stabili, per questo motivo non \u00e8 considerata minacciata di estinzione dalla IUCN. L'unico impatto noto \u00e8 la cattura per il mercato acquariofilo, che ha prodotto per\u00f2 solo rarefazioni localizzate e temporanee in aree soggette a sovrapesca."}
{"id": "2122142", "revid": "3732", "url": "https://it.wikipedia.org/wiki?curid=2122142", "title": "Radio Ferrara", "text": "Radio Ferrara fu un'installazione temporanea per la radiodiffusione circolare realizzata a Ferrara nel 1946. \nStoria.\nLa stazione radio fu realizzata dal radioamatore Franco Moretti nell'aprile 1946. Trasmetteva in onde medie sui 230 metri AM, con la potenza di 100 Watt. La costruzione venne realizzata con materiale proveniente da apparati militari abbandonati dai tedeschi in fuga, sull'argine del Po a Guarda Ferrarese. La responsabilit\u00e0 legale, in deroga al monopolio dello Stato, venne assunta dal prefetto di Ferrara dottor Hirsh. \nLa radio venne installata per seguire il processo a carico di un gerarca fascista, dando modo alla cittadinanza, che non sarebbe entrata nell'aula del tribunale, di seguire tutte le fasi del dibattimento, fino alla sentenza. \nLa radio fu smantellata alla fine del processo."}
{"id": "2122144", "revid": "287204", "url": "https://it.wikipedia.org/wiki?curid=2122144", "title": "Botad", "text": " \nBotad \u00e8 una suddivisione dell'India, classificata come \"municipality\", di 100.059 abitanti, situata nel distretto di Botad, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 10' 0 N e 71\u00b0 40' 0 E e ha un'altitudine di 69 .\nSociet\u00e0.\nEvoluzione demografica.\nAl censimento del 2001 la popolazione di Botad assommava a 100.059 persone, delle quali 52.668 maschi e 47.391 femmine. I bambini di et\u00e0 inferiore o uguale ai sei anni assommavano a 15.458, dei quali 8.304 maschi e 7.154 femmine. Infine, coloro che erano in grado di saper almeno leggere e scrivere erano 63.649, dei quali 37.435 maschi e 26.214 femmine."}
{"id": "2122145", "revid": "767487", "url": "https://it.wikipedia.org/wiki?curid=2122145", "title": "Johnny Most", "text": "Carriera.\n\u00c8 stato una leggenda per i tifosi dei Boston Celtics durante l'era d'oro della franchigia dagli anni cinquanta fino alla fine degli anni ottanta. Nel New England \u00e8 una figura paragonabile a quella di Bill Russell, Bob Cousy e Larry Bird, e molti tifosi guardando le partite in televisione abbassavano il volume per sentire le sue radiocronache.\nLeggendario il suo urlo roco \"Havlicek stole the ball! It's all over! Johnny Havlicek being mobbed by the fans!\" nella gara-7 della finale del 1964-65 contro i Philadelphia 76ers.\nNato da genitori ebrei a New York City, New York, prese il nome del nonno paterno Johann Most pensatore anarchico tedesco-americano. Johnny Most fu uno dei laureati di successo della DeWitt Clinton High School nel Bronx. Incominci\u00f2 la sua carriera negli anni quaranta, partecip\u00f2 alla seconda guerra mondiale e nel 1953 fu assunto dal proprietario dei Boston Celtics Walter Brown e dal coach Red Auerbach per le cronache alla radio della squadra.\nMost raramente criticava i Celtics durante le partite, ma non risparmiava le critiche ai giocatori delle altre squadre. Per esempio soprannomin\u00f2 Magic Johnson \"Crybaby Johnson\" dopo che questi aveva contestato con successo una decisione arbitrale. Inoltre fu molto duro con i Detroit Pistons per il loro gioco rude alla fine degli anni ottanta.\nIl 10 ottobre del 1990, Johnny Most annunci\u00f2 il ritiro per motivi di salute. Il 3 dicembre dello stesso anno, fu onorato con l'installazione permanente del suo microfono al Boston Garden.\nPoco dopo la sua morte nel 1993, gli fu assegnato il prestigioso \"Curt Gowdy Media Award\" dalla fondazione Basketball Hall of Fame per il suo contributo alla pallacanestro. Il 4 ottobre 2002 Most \u00e8 stato introdotto nella categoria media nella New England Basketball Hall of Fame alla University of Rhode Island."}
{"id": "2122148", "revid": "124428397", "url": "https://it.wikipedia.org/wiki?curid=2122148", "title": "Milice de Volontaires de la S\u00e9curit\u00e9 Nationale", "text": "I Volontaires de la S\u00e9curit\u00e9 Nationale, comunemente conosciuti come \"Tonton Macoutes,\" erano gli agenti di quella che era allo stesso tempo sia una milizia sia una polizia segreta, a Haiti, creata nel 1959 alle strette dipendenze del dittatore Fran\u00e7ois Duvalier.\nStoria.\nI Volontari della Sicurezza Nazionale erano comandati dal braccio destro di Duvalier, Luckner Cambronne. Dopo la caduta di Duvalier nel 1986 la MVSN fu sciolta.\nAlcuni dei suoi componenti si nascosero dietro i sommovimenti politici che caratterizzarono la travagliata storia di Haiti fino al 2000, partecipando anche alla destabilizzazione e caduta del governo democraticamente eletto di Jean-Bertrand Aristide.\nOrigine del nome.\nIl nome \"Tonton Macoute\" (letteralmente \"zio Sacco di juta\") trae origine dalla mitologia creola haitiana. Era il nome di un uomo nero che percorreva le strade al calare delle tenebre, rapendo i bambini che restavano fuori casa troppo a lungo e che infilava nel suo sacco di juta, non lasciando pi\u00f9 che di essi si sapesse nulla. Quanti parlavano contro Duvalier, infatti, sparivano di notte e di essi non si trovava pi\u00f9 alcuna traccia. Chiunque parlava della Milizia dei Volontari della Sicurezza Nazionale rischiava di essere rapito e da tutto ci\u00f2 deriv\u00f2 il nomignolo di \"Tonton Macoutes\"."}
{"id": "2122151", "revid": "1048993", "url": "https://it.wikipedia.org/wiki?curid=2122151", "title": "Peter Hinwood", "text": "Hinwood ha avuto una breve carriera cinematografica: prima di \"The Rocky Horror Picture Show\" recit\u00f2 nel ruolo del dio Hermes nell'Odissea (miniserie televisiva), e nel ruolo di Guy in \"Tam Lin\". \nDopo il ruolo di Rocky, Peter Hinwood si ritir\u00f2 dal mondo dello spettacolo e si mise a gestire un negozio di antiquariato in Inghilterra."}
{"id": "2122160", "revid": "1428919", "url": "https://it.wikipedia.org/wiki?curid=2122160", "title": "Dago Red", "text": "Dago Red \u00e8 una raccolta di tredici racconti di John Fante. La raccolta \u00e8 composta dai seguenti racconti:\nBen sette dei tredici racconti di \"Dago Red\" apparvero la prima volta tra il 1932 e il 1937 sulle pagine della celebre rivista \"The American Mercury\".\n\"Chierichetto\" rappresenta l'esordio letterario di Fante. Si tratta di un racconto costituito da una serie di immagini, tenute assieme da una voce narrativa in prima persona: un ragazzino alle prese con le sue interpretazioni personali circa i dogmi del catechismo cattolico.\nIn Italia furono pubblicati da Sellerio Editore, col titolo \"Una moglie per Dino Rossi\", 3 racconti: nell'ordine, \"Una moglie per Dino Rossi\", \"Il chirichetto\" e \"Prima Comunione\". Un'altra silloge, edita da Marcos y Marcos col titolo invariato \"Dago Red\", contenne i restanti 10 racconti."}
{"id": "2122161", "revid": "116890666", "url": "https://it.wikipedia.org/wiki?curid=2122161", "title": "La pelle di zigrino", "text": "La pelle di zigrino (\"La peau de chagrin\") \u00e8 un romanzo dello scrittore francese Honor\u00e9 de Balzac del 1831.\nTrama.\nUn giovane, Rapha\u00ebl de Valentin, perdendo le sue ultime risorse, desidera morire. Scopre, presso un vecchio antiquario, un talismano, una pelle di zigrino, che dovrebbe permettergli di soddisfare le tumultuose passioni della sua et\u00e0. Di rara bellezza la descrizione del negozio dell'antiquario dove la storia dell'umanit\u00e0 viene riassunta e raccontata in una carrellata di oggetti.\nCede il giovane all'impeto del piacere, conduce un'esistenza dissoluta, sogna anche l'amore e passa dalla crudele Fedora, una nobile russa dal cuore di pietra all'angelica Pauline, una ragazzina che incarna tutte le doti di candore, ingenuit\u00e0 e bellezza peculiari della femminilit\u00e0 idealizzata. Nelle sue esperienze successive Valentin si inaridisce. Ad ogni nuova gioia che si procura, la pelle, che \u00e8 tagliata a misura per la sua vita, si restringe; un giorno si accorge che ormai \u00e8 ridotta a qualche pollice e cerca invano di scongiurare il suo destino sfuggendo ad ogni desiderio, isolandosi, peregrinando fra stazioni termali e rifugi bucolici in Alvernia, ma non ci sar\u00e0 nulla da fare: irrimediabilmente condannato, sparir\u00e0 come il suo talismano.\nAnalisi dell'opera.\nQuesto racconto dal sottofondo moraleggiante \u00e8 una riflessione sull'alternativa cui gli uomini si trovano messi di fronte: una vita lunga ma priva di emozioni forti o una vita intensa ma breve.\nBalzac comunque coglie lo spunto per riflessioni amare sulla societ\u00e0 del suo tempo, rappresentata dalla cinica Fedora, sull'aridit\u00e0 e l'arrivismo di un potere che le vicende storiche hanno corrotto ed imborghesito (in senso deleterio, meschino) ed in particolare insiste in molte pagine sul potere dei giornalisti, dell'opinione pubblica (definita \"la pi\u00f9 viziosa delle prostitute\"), tracciando veloci ritratti di personaggi privi di scrupoli morali, ambiziosi e viziosi. Anche le pagine in cui la chimica, la meccanica, la medicina e la scienza vengono messe alla berlina nella loro incapacit\u00e0 di spiegare nulla sull'uomo e sulle sue profonde pulsioni sono ricche di spunti di riflessione per il lettore contemporaneo, e, come nella miglior tradizione del romanzo ottocentesco, ricche di interessanti informazioni sullo \"stato dell'arte\" delle varie discipline al momento in cui il testo viene scritto. Ancora da notare come il denaro non sia nel mondo descritto da Balzac particolarmente legato al lavoro, e anche se onnipresente nelle vicende e nei pensieri dei protagonisti -anche quando parlano d'amore - \u00e8 pi\u00f9 che altro ambito via improbabili colpi di fortuna, eredit\u00e0, rendite, scherzi del destino."}
{"id": "2122162", "revid": "6923", "url": "https://it.wikipedia.org/wiki?curid=2122162", "title": "Noel Furlong", "text": "Furlong deve il suo soprannome \"Noel\" al giorno di nascita. Vinse le World Series of Poker 1999, accaparrandosi il premio di 1.000.000 di dollari.\nFino al 2005 ha detenuto il record di giocatore irlandese con la pi\u00f9 alta cifra di guadagni ottenuti in carriera; il primato \u00e8 detenuto oggi da Andy Black.\nNel 1987 e nel 1989 vinse l'Irish Poker Open, il pi\u00f9 antico torneo di poker d'Europa.\nSi calcola che fino al 2011 abbia vinto pi\u00f9 di 1.100.000 dollari nei tornei dal vivo della sua carriera."}
{"id": "2122165", "revid": "287204", "url": "https://it.wikipedia.org/wiki?curid=2122165", "title": "Bajva", "text": " \nBajva \u00e8 una suddivisione dell'India, classificata come \"census town\", di 9.118 abitanti, situata nel distretto di Vadodara, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 19' 06 N e 73\u00b0 06' 46 E.\nSociet\u00e0.\nEvoluzione demografica.\nAl censimento del 2001 la popolazione di Bajva assommava a 9.118 persone, delle quali 4.788 maschi e 4.330 femmine. I bambini di et\u00e0 inferiore o uguale ai sei anni assommavano a 1.070, dei quali 610 maschi e 460 femmine. Infine, coloro che erano in grado di saper almeno leggere e scrivere erano 6.221, dei quali 3.623 maschi e 2.598 femmine."}
{"id": "2122171", "revid": "767487", "url": "https://it.wikipedia.org/wiki?curid=2122171", "title": "Cenere sotto il sole", "text": "Cenere sotto il sole \u00e8 un film statunitense del 1958 diretto da Delmer Daves.\nTrama.\nEstate 1944, ultimo anno della seconda guerra mondiale: l'Operazione Dragoon porta le truppe alleate nella Francia meridionale. Il tenente Sam Loggings, veterano dello sbarco in Sicilia, di quello di Salerno e di quello di Anzio, fa parte del corpo di sbarco con il suo plotone di esploratori. In confronto alle precedenti campagne, questa gli pare poco pi\u00f9 di una passeggiata, tuttavia i tedeschi, asserragliati in una valle delle Alpi Marittime, danno del filo da torcere al reggimento incaricato di sloggiarli, del quale egli fa parte. Fra i nuovi soldati arrivati entra nel suo plotone il radiotelegrafista caporale Britt Harris, un ricco giovanotto, laureato, brillante, il quale tutto riesce ad ottenere, in particolare con le donne, ma \u00e8 piuttosto incostante e fatuo. Prima degradato per aver disobbedito ad un ordine ma quasi decorato per l'ardimento e poi reintegrato e promosso sergente per aver contribuito brillantemente alla conquista di una casamatta occupata dal nemico, Britt finisce col diventare simpatico a Sam, del quale diventa amico. Intanto la guerra langue, la valle resta in mano nemica e Sam trascorre i suoi \"week end\" in libera uscita sulla Costa Azzurra, ove fa la conoscenza con Monique Blair, un'americana che vive fin da bambina in Francia a Villefranche-sur-Mer, un porto della Costa Azzurra, non lontano da Nizza. Sam se ne innamora, ma Monique non desidera rivederlo: il motivo viene chiarito in un drammatico colloquio, provocato dalla madre di Monique nella loro bella casa con giardino, nella quale le due donne rivelano a Sam che il padre di Monique, prematuramente defunto, era un uomo di colore.\nSam si prende una settimana per pensarci su, e decide quindi di tornare dalle due donne dicendo loro che la cosa non lo disturba per nulla. Un giorno Sam ha la malaugurata idea di portare Monique a cena al Gatto Nero, un locale di Nizza dove quella sera c'\u00e8 anche Britt, il quale si esibisce con l'orchestrina in un eccellente \"a solo\" di cornetta. Invitato da Sam al loro tavolo, Britt incanta Monique con il suo modo di fare, ed \u00e8 amore a prima vista. Il povero Sam si trova ridotto, nei suoi successivi weekend a casa di Monique, a reggere il moccolo. I due parlano di sposarsi e Britt decide d'inoltrare domanda di autorizzazione al matrimonio ai suoi superiori. Intanto per\u00f2 i tedeschi non solo non mollano la valle, ma vi hanno anche piazzato un bel po' di artiglieria, con la quale tengono sotto tiro le postazioni americane pi\u00f9 avanzate, cio\u00e8 quella comandata da Sam. Al quale viene un'idea: andare nottetempo in due nel paese a fondo valle, occupato dalle truppe della Wehrmacht, salire sul campanile della chiesa e via radio comunicare al comando le coordinate degli obiettivi sensibili. Il colonnello, capo diretto di Sam, non decide ma inoltra la proposta al Comando di Divisione. Di l\u00ec ad un paio di mesi giungono due notizie: il comando di divisione ha approvato il piano e la domenica mattina alle due Sam e Britt, con la radio, partiranno per eseguirlo; la seconda notizia \u00e8 la peggiore: Sam apprende dal segretario del colonnello, che Britt, dopo aver inoltrato la richiesta di autorizzazione al matrimonio, l'ha ritirata.\nLa sera prima dell'azione i due vanno a casa di Monique e qui Sam costringe Britt a svelare le sue intenzioni. Monique fugge disperata e tenta il suicidio. I due rientrano e partono per la loro missione, con Sam che giura a Britt, che dopo la missione lo avrebbe ucciso. La missione riesce, l'artiglieria americana polverizza le postazioni dei cannoni tedeschi, i quali fanno evacuare il paese dai pochi abitanti rimasti e decidono di andarsene. Sam invita via radio i colleghi dell'artiglieria a bombardare tutto il paese fra due ore, quando, a detta di Britt che ha sentito impartire gli ordini in tedesco, le truppe nemiche abbandoneranno il paese. I due scendono dal campanile ma apprendono, da ordini gridati in tedesco sulla via, che la partenza sar\u00e0 immediata: urge avvisare l'artiglieria americana. I due per\u00f2 vengono avvistati da altri soldati nemici che uccidono a fucilate Britt. Sam li elimina a sua volta, alza l'antenna della radio e chiede l'anticipo immediato del bombardamento, cosa che avviene puntualmente, ma ci sta in mezzo pure lui. Viene ritrovato vivo ma a pezzi dai suoi, giunti a fine bombardamento, spedito in un ospedale di Parigi, dal quale viene dimesso sei mesi dopo, privo del braccio destro. Prima di rientrare in patria, Sam va a trovare Monique, la quale nel frattempo \u00e8 rimasta orfana anche della madre e che, nella bella casa di Villefranche, ha istituito un orfanotrofio per orfani di guerra."}
{"id": "2122172", "revid": "92723", "url": "https://it.wikipedia.org/wiki?curid=2122172", "title": "Manuel Jos\u00e9 Abad y Queipo", "text": "Biografia.\nVescovo eletto di Michoac\u00e1n, in Messico, fu richiamato in Spagna intorno al 1814 dall'Inquisizione per il suo atteggiamento conciliante e filantropico nei confronti degli indigeni. \nAssolto in seguito all'intercessione di Ferdinando VII, nel 1817 venne nominato ministro della Giustizia e dei Culti. \nNel corso della rivoluzione del 1820 appoggi\u00f2 la decisione di sopprimere l'Inquisizione. \nNel 1822 fu designato dal governo vescovo di Tortosa (senza tuttavia ricevere la necessaria approvazione della Santa Sede) e membro della giunta provvisoria di governo, alla reazione del 1823 venne destituito e recluso in un convento, dove mor\u00ec due anni dopo."}
{"id": "2122176", "revid": "76963", "url": "https://it.wikipedia.org/wiki?curid=2122176", "title": "Nell Campbell", "text": "Deve la sua fama al ruolo di \"Columbia\" nel \"The Rocky Horror Show\" originale e nel successivo film \"The Rocky Horror Picture Show\" del 1975.\nBiografia.\nNata a Sydney, il soprannome \"Little Nell\" le venne dato dal padre scrittore in onore del personaggio de \"La bottega dell'antiquario\" di Dickens. Si trasfer\u00ec a Londra assieme alla sua famiglia all'inizio degli anni settanta dove venne selezionata nel cast del musical \"The Rocky Horror Show\" e nell'omonimo film.\nDopo il successo ottenuto venne messa sotto contratto dalla A&amp;M Records con cui produsse tre singoli. Quello che ottenne il miglior successo fu \"Do The Swim\", aiutato anche da una sua esibizione dal vivo sulla televisione britannica dove lei mostr\u00f2 accidentalmente il seno. Nel 1980 pubblic\u00f2 il suo quarto ed ultimo singolo, \"Beauty Queen\".\nNegli anni successivi continu\u00f2 a recitare in commedie musicali e negli anni novanta apr\u00ec tre nightclub a New York. Nel 2003 ha recitato a Broadway nel musical \"Nine\", come prima sostituta per Chita Rivera e poi per Eartha Kitt."}
{"id": "2122178", "revid": "287204", "url": "https://it.wikipedia.org/wiki?curid=2122178", "title": "Boriavi", "text": " \nBoriavi \u00e8 una suddivisione dell'India, classificata come \"municipality\", di 17.861 abitanti, situata nel distretto di Anand, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 37' 39 N e 72\u00b0 56' 05 E.\nSociet\u00e0.\nEvoluzione demografica.\nAl censimento del 2001 la popolazione di Boriavi assommava a 17.861 persone, delle quali 9.241 maschi e 8.620 femmine. I bambini di et\u00e0 inferiore o uguale ai sei anni assommavano a 2.351, dei quali 1.289 maschi e 1.062 femmine. Infine, coloro che erano in grado di saper almeno leggere e scrivere erano 11.836, dei quali 7.112 maschi e 4.724 femmine."}
{"id": "2122184", "revid": "287204", "url": "https://it.wikipedia.org/wiki?curid=2122184", "title": "Luigi Miliani", "text": "Biografia.\n\u00c8 noto soprattutto per essere stato presidente della Federazione Scacchistica Italiana\ndal 1920, anno della sua fondazione, fino alla morte nel 1944 (con una breve interruzione nel 1924, anno in cui fu presidente Casimiro Guidelli). Carlo Salvioli fu presidente onorario dal 1920 fino alla morte avvenuta nel 1930.\nDi professione ingegnere, entr\u00f2 a far parte del genio civile. Dal 1926 al 1941 fu presidente del magistrato alle acque di Venezia. Si avvicin\u00f2 agli scacchi sotto la guida dell'avvocato Emilio Orsini, suo concittadino, e nel 1898 partecip\u00f2 al primo torneo per corrispondenza dell'U.S.I. (Unione Scacchistica Italiana), vincendolo. Dopo questo lungo torneo si orient\u00f2 verso gli studi teorici. \nDal 1900 al 1903 fu condirettore con Carlo Salvioli della Nuova Rivista degli Scacchi, per la quale scrisse molti articoli teorici. Nel 1907 collabor\u00f2 alla stesura della III edizione del \"Manuale degli scacchi\" di Amerigo Seghieri e Emilio Orsini. Nel 1905 rielabor\u00f2 per intero quest'opera, che divenne da allora nota col suo nome. Successivamente uscirono altre edizioni rivedute, nel 1922 e 1935.\nNel 1906 fu nominato Maestro \"Ad honorem\" e prese parte al torneo nazionale di Milano, classificandosi 4\u00ba (vinse Giovanni Martinolich). Nel primo campionato italiano di Viareggio nel 1920 (vinto da Stefano Rosselli del Turco giunse decimo e l'anno successivo ottavo nel III torneo Crespi di Milano. Giunse ottavo anche nel torneo internazionale di Trieste del 1923, vinto da Paul Johner. Fu tra i principali organizzatori, nel 1929, del torneo internazionale di Venezia.\nTra i suoi articoli teorici vanno ricordate le sue analisi tendenti alla riabilitazione del gambetto Evans, in particolare quelle sulla variante Lasker di questa apertura, pubblicati sull\"'Italia Scacchistica\" nel 1940 e 1941.\nNel torneo di Merano 1924, il pi\u00f9 forte torneo internazionale disputato fino ad allora in Italia, ottenne una patta con il grande Akiba Rubinstein."}
{"id": "2122185", "revid": "20665929", "url": "https://it.wikipedia.org/wiki?curid=2122185", "title": "Ficr", "text": ""}
{"id": "2122186", "revid": "287204", "url": "https://it.wikipedia.org/wiki?curid=2122186", "title": "Bopal", "text": " \nBopal \u00e8 una suddivisione dell'India, classificata come \"census town\", di 12.181 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 01' 60 N e 72\u00b0 27' 37 E.\nSociet\u00e0.\nEvoluzione demografica.\nAl censimento del 2001 la popolazione di Bopal assommava a 12.181 persone, delle quali 6.473 maschi e 5.708 femmine. I bambini di et\u00e0 inferiore o uguale ai sei anni assommavano a 1.421, dei quali 822 maschi e 599 femmine. Infine, coloro che erano in grado di saper almeno leggere e scrivere erano 9.684, dei quali 5.414 maschi e 4.270 femmine."}
{"id": "2122187", "revid": "79520", "url": "https://it.wikipedia.org/wiki?curid=2122187", "title": "Little Nell", "text": ""}
{"id": "2122197", "revid": "300067", "url": "https://it.wikipedia.org/wiki?curid=2122197", "title": "Kim Hughes", "text": "Carriera.\nKim Hughes gioc\u00f2 nell'Universit\u00e0 del Winsconsin dal 1970 al 1974, con una media, nel quadriennio, di 13,6 punti e 11,2 rimbalzi; con il gemello Kerry, che lo affiancava nel quintetto base della squadra, formava un temibile duo di \"lunghi\" che i tifosi chiamavano \"Twins towers of power\".\nScelto al terzo giro dai Buffalo Braves nel draft del 1974, inizi\u00f2 la carriera da professionista in Italia, all'Innocenti Milano nella stagione 1974-75.\nRitornato negli Stati Uniti per la stagione 1975-76, esord\u00ec nella ABA con i New York Nets, registrando una media di 8,2 punti e 9,2 rimbalzi che gli valse la nomina nel primo quintetto dei rookie.\nI Nets, guidati da Julius Erving, vinsero quell'anno il titolo, l'ultimo della ABA, battendo in finale 4-2 i Denver Nuggets.\nHughes rimase ai Nets dopo l'ingresso della franchigia nella NBA, per un biennio (1976-77 e 1977-78), prima di essere scambiato, l'8 luglio 1978, con i Denver Nuggets, in cambio una seconda scelta nel draft del 1980; concluse la sua carriera nei \"pro\" con i Cleveland Cavaliers nel 1981.\nTornato in Italia gioc\u00f2 a Roma, Reggio Calabria e Brescia e infine fu chiamato estemporaneamente nuovamente dall' Olimpia Milano per sostituire Marc Iavaroni al Mc Donald's Open a Roma nel 1989 . Furono le ultime due partite in carriera.\nNella stagione 1982-83 fu per 27 partite di regular season il pivot titolare del Banco di Roma che avrebbe poi vinto lo scudetto, prima di infortunarsi ed essere sostituito per i playoff da Clarence Kea.\nConclusa la carriera cestistica ha iniziato quella dirigenziale ancora con i Denver Nuggets. Dopo essere passato ai Milwaukee Bucks \u00e8 stato assistant coach di Mike Dunleavy ai Los Angeles Clippers, per poi guidare la squadra nel finale della stagione 2009-10.\nNell'agosto 2012 viene assunto dai Portland Trail Blazers come vice del coach Terry Stotts.\nIl 24 novembre 2015 ritorna alla Viola Reggio Calabria, diventando il nuovo assistente di coach Giovanni Benedetto."}
{"id": "2122198", "revid": "287204", "url": "https://it.wikipedia.org/wiki?curid=2122198", "title": "Bavla", "text": " \nBavla \u00e8 una suddivisione dell'India, classificata come \"municipality\", di 30\u00a0851 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe III (da 20\u00a0000 a 49\u00a0999 persone).\nSociet\u00e0.\nEvoluzione demografica.\nAl censimento del 2001 la popolazione di Bavla assommava a 30\u00a0851 persone, delle quali 16\u00a0349 maschi e 14\u00a0502 femmine. I bambini di et\u00e0 inferiore o uguale ai sei anni assommavano a 4\u00a0028, dei quali 2\u00a0252 maschi e 1\u00a0776 femmine. Infine, coloro che erano in grado di saper almeno leggere e scrivere erano 21\u00a0518, dei quali 12\u00a0564 maschi e 8\u00a0954 femmine."}
{"id": "2122199", "revid": "1753484", "url": "https://it.wikipedia.org/wiki?curid=2122199", "title": "Dieta della Dalmazia", "text": "La Dieta della Dalmazia (in tedesco \"Dalmatinischer Landtag\", in croato \"Dalmatinski sabor\", in serbo \"\u0414\u0430\u043b\u043c\u0430\u0442\u0438\u043d\u0441\u043a\u0438 \u0441\u0430\u0431\u043e\u0440\") fu il parlamento del Regno di Dalmazia all'interno dell'Impero austro-ungarico.\nStoria.\nLe premesse.\nNell'ambito delle riforme costituzionali promosse dall'imperatore Francesco Giuseppe col Diploma imperiale del 20 ottobre 1860, l'Impero venne in qualche maniera \"federalizzato\", seguendo l'opinione della maggioranza dei componenti del Consiglio dell'Impero: in base a tali determinazioni, ogni provincia del regno avrebbe ricostituito - o costituito \"ex novo\" - una propria Dieta, alla quale sarebbero stati demandati molti poteri legislativi e giudiziari.\nIn Croazia la legge imperiale, accompagnata dalla prima convocazione della locale Dieta, venne accolta molto favorevolmente, e fin dalle prime riunioni i rappresentanti invocarono l'unione con la Dalmazia: un'antica questione periodicamente sollevata di fronte alle autorit\u00e0 imperiali.\nUn autografo imperiale del 5 dicembre cre\u00f2 a Vienna un \"Dicastero Aulico\" (ministero) per la Croazia-Slavonia (dal 1862 al 1869 la Regia Cancelleria Aulica Croato-Slavona), introdusse la lingua croata nell'amministrazione di quei territori e dichiar\u00f2 di tener conto delle richieste di ricostituzione dell'antico triregno croato-slavone-dalmato, rinviando per\u00f2 una decisione definitiva al momento in cui la Dalmazia, ancora priva di Dieta provinciale, sarebbe stata in grado di esprimere una propria volont\u00e0 politica. Si stabil\u00ec inoltre che una rappresentanza politica della Dalmazia sarebbe stata inviata a Zagabria per discutere la questione in una conferenza presieduta dal bano di Croazia, la massima autorit\u00e0 politica nel territorio croato-slavone.\nL'autografo imperiale produsse varie rimostranze nelle citt\u00e0 dalmate: fu in particolare la congregazione municipale di Spalato - guidata da Antonio Bajamonti - a distinguersi per l'asprezza delle proteste, inviando un appello a Francesco Giuseppe perch\u00e9 convocasse la Dieta provinciale della Dalmazia prima di prendere alcuna decisione riguardo all'assetto costituzionale della provincia all'interno dell'Impero. Nella relazione allegata all'appello, Bajamonti scrisse alcune frasi poi divenute famose: \"Il Dalmata quand'anche dovesse essere Slavo, non sar\u00e0 mai Croato per elezione!\".\nGran parte dei municipi dalmati, sulla scorta di Spalato, rifiut\u00f2 di inviare i propri rappresentanti a Zagabria, decidendo invece di formare una delegazione che andasse a Vienna per perorare le tesi antiannessionistiche.\nNel frattempo, alla corte imperiale si inizi\u00f2 a temere che la concessione di poteri troppo estesi alle Diete avrebbe facilitato lo scatenarsi di forze nazionali centrifughe, riducendo l'autorit\u00e0 dell'imperatore.\nNel febbraio del 1861 si tennero numerose riunioni del Consiglio dei ministri austriaco, nel corso delle quali si discusse a lungo il problema della Dalmazia e della sua possibile riunione con la Croazia: Ivan Ma\u017eurani\u0107, presidente del Dicastero Aulico per la Croazia-Slavonia, peror\u00f2 appassionatamente la causa, spalleggiato dal ministro degli esteri Bernhard von Rechberg, che riteneva l'unione necessaria per contrastare un presunto \"pericolo italiano\" nei confronti della Dalmazia: era necessario - spieg\u00f2 Rechberg - rafforzare l'elemento slavo in Dalmazia, fedele all'Austria, di fronte ai sogni secessionisti di una minoranza italiana molto influente. Le posizioni degli autonomisti dalmati furono invece sostenute dai politici liberali di lingua tedesca, che riuscirono a convincere l'imperatore a rinviare la decisione, convocando una Dieta provinciale dalmata che avrebbe successivamente negoziato con i rappresentanti croati sull'eventualit\u00e0 dell'unificazione.\nLa creazione della Dieta.\nConsigliato dai liberali di lingua tedesca, Francesco Giuseppe eman\u00f2 una patente il 26 febbraio 1861 con la quale si creava un Parlamento imperiale (Consiglio imperiale), composto da Camera e Senato con vasta competenza legislativa, riducendo drasticamente i poteri precedentemente previsti per le Diete provinciali. All'interno di questa patente, vennero approvati 15 statuti delle ricostituite Diete provinciali, con i relativi regolamenti dietali, che prevedevano un sistema elettorale che concedeva il diritto di voto solo a chi era in possesso di un pur minimo censo.\nIl sistema elettorale era fondato su quattro \"curie\", rappresentanti diversi corpi sociali:\nOltre a questi, per il Regno della Dalmazia era previsto che fossero deputati di nomina imperiale l'Arcivescovo di Zara e il \"vladika\" (metropolita) ortodosso per la Dalmazia, Istria e Albania \"pro tempore\". La sede della Dieta sarebbe stata Zara.\nQuesto sistema favoriva le classi borghesi e aristocratiche, nonch\u00e9 le popolazioni cittadine rispetto a quelle contadine: se nel resto dell'Impero rafforzava il peso politico del gruppo tedesco, nelle regioni orientali dell'Adriatico (Istria, Quarnero e Dalmazia) favoriva le popolazioni di lingua e cultura italiana, tradizionalmente pi\u00f9 ricche e concentrate nelle citt\u00e0 della costa.\nFra i rappresentanti della Dieta veniva eletta la Giunta, composta dal Presidente (anche presidente della Dieta) e da quattro assessori, pi\u00f9 quattro assessori-sostituti che intervenivano nei lavori di giunta in assenza dei titolari.\nLa prima Dieta del 1861.\nSulla base di queste premesse, fra il 24 e il 30 marzo 1861 si tennero le prime elezioni per la Dieta provinciale della Dalmazia.\nQueste sancirono un'eclatante vittoria del movimento liberale autonomista (Partito Autonomista) rispetto alla formazione avversa del Partito del Popolo croato (Partito Popolare, dal 1889 Partito Popolare Croato o Partito Nazionale Croato) chiamato anche \"Annessionista\" o \"Nazionale\" (croato: \"Narodna stranka\", dal 1889 \"Narodna hrvatska stranka\"). Gli autonomisti conquistarono 29 seggi su 43.\nEletti per Partito Autonomista:\nAntonio Bajamonti, Cosimo de Begna Possedaria, Vittorio Bioni, Francesco Borelli, Simeone Bujas, Antonio Buljan, Vincenzo degli Alberti, Giuseppe Descovich, Melchiorre Difnico, Leonardo Dudan, Vincenzo Duplancich, Antonio Fanfogna, Natale Filippi, Antonio Galvani, Giacomo Ghiglianovich, Giorgio Giovannizio, Luigi Lapenna, Giovanni Battista Macchiedo (o Machiedo), Girolamo Macchiedo (o Machiedo), Giovanni Marassovich, Niccol\u00f2 Mirossevich, Spiro Petrovi\u0107, Antonio Radman, Giovanni Radmilli, Luigi Serragli, Giovanni Smerchinich, Antonio Smirich (sostituito nel 1863 da Giovanni Salghetti-Drioli), Giacomo Vucovich, Girolamo Vusio.\nEletti per il Partito del Popolo:\nMarino Giorni, Josip Gjurovi\u0107 (sostituito nel 1863 da Kosta Vojnovi\u0107), Miho Klai\u0107, Krsto Kulisi\u0107, Krsto Jerkovi\u0107, Stjepan Mitrov Ljubi\u0161a, Mihovil Pavlinovi\u0107, Djure Puli\u0107, Petar Radulovi\u0107, Pane Sabli\u0107, Bernardo Verona (sostituito nel 1863 da Josip Banovi\u0107-Damianovi\u0107), Luka Tripkovi\u0107.\nPresidente della Dieta: Spiro Petrovi\u0107 (serbo Autonomista.)\nIn questa prima elezione non si era ancora radicalizzata l'identificazione fra il Partito Autonomista e il Partito del Popolo rispettivamente con gli italiani e i croati (o pi\u00f9 in generale gli slavi della Dalmazia): l'idea della \"Nazione Dalmata\" - cara al Tommaseo - e cio\u00e8 di una nazione-ponte fra Slavia e Italia - aveva fatto breccia anche fra i dalmati di etnia slava, tanto che fra gli autonomisti risultarono eletti alcuni esponenti serbi (Petrovi\u0107) o bilingui ma di madrelingua croata (Buljan, Bujas, Marassovich e Mirossevich). Allo stesso tempo, fra gli annessionisti tutti conoscevano la lingua italiana ed alcuni (Giorni e Verona) erano pure etnicamente italiani: le cronache del tempo segnalano addirittura che alcuni deputati annessionisti venivano derisi per la loro incapacit\u00e0 d'esprimersi in croato.\nIl 18 aprile 1861, la Dieta vot\u00f2 una mozione presentata da Bajamonti e Galvani per respingere la richiesta di unione della Dalmazia alla Croazia e Slavonia. Solo due furono i voti contrari.\nLa Dieta del 1864.\nEletti per il Partito Autonomista (NB: Si riportano i nomi che si \u00e8 riuscito a repererire):\nGirolamo Alesani (1864-1866), Antonio Bajamonti, Cosimo de Begna Possedaria, Vittorio Bioni, Orsatto Bonda, Giuseppe Descovich (1866-1867), Melchiorre Difnico, Pietro Doimi, Stefano Doimi, Giovanni Fanfogna, Natale Filippi (1866-1867), Antonio Galvani, Giacomo Ghiglianovich (1866-1867), Nicola Lallich, Francesco Lanza, Luigi Lapenna (1864-1866), Giovanni Battista Macchiedo (o Machiedo), Pietro Doimo Maupas, Luigi Mery, Simeone Michieli Vitturi, Andrea Nicolich, Spiridione Petrovich, Giuseppe Piperata, Valerio Ponte, Giovanni Radmilli, Simeone Rossignoli, Luigi Serragli, Antonio Stermich, Giacomo Vucovich, Vincenzo Vuletich, Giovanni Zaffron, Francesco Zanchi.\nPresidente della Dieta: Spiro Petrovi\u0107 (serbo del Partito Autonomista).\nLa Dieta del 1867.\nEletti per il Partito Autonomista (NB: Si riportano i nomi che si \u00e8 riuscito a repererire):\nGirolamo Alesani (1869-1870), Antonio Bajamonti, Cosimo de Begna Possedaria, Vittorio Bioni, Agostino Cindro, Giuseppe Descovich (1867-1868), Stefano Doimi (1867-1869), Giovanni Fanfogna, Gaetano Frari, Luigi Frari, Giacomo Ghiglianovich, Giorgio Giovannizio, Stefano Knezevich (precedentemente nel Partito del Popolo), Luigi Lapenna, Enrico Matcovich, Pietro Doimo Maupas, Andrea Nicolich, Spiridione Petrovich, Giuseppe Piperata, Antonio Radman, Antonio Rolli, Simeone de Rossignoli, Giovanni Salghetti-Drioli, Luigi Serragli, Giacomo Vucovich, Vincenzo Vuletich, Giovanni Zaffron.\nPresidente della Dieta: Spiro Petrovi\u0107 (serbo del Partito Autonomista).\nLa Dieta del 1870.\nMembri di diritto: Pietro Doimo Maupas (Arcivescovo di Zara, Primate della Dalmazia), Stjepan Kne\u017eevi\u0107 (Vescovo greco-orientale per la Dalmazia).\nEletti per il Partito Autonomista (NB: Si riportano i nomi che si \u00e8 riuscito a repererire):\nVincenzo Alesani, Antonio Bajamonti, Cosimo de Begna Possedaria (1870-1873), Valerio de Ponte (1870-1870), Natale Filippi (1870-1873), Gaetano Frari, Matteo Gligo, Stefano Knezevich, Andrea Krussevich (1872-1873 e 1875-1876), Francesco Lanza di Casalanza (1870-1874), Luigi Lapenna (1872-1873), Luigi Mery, Francesco Milcovich (1874-1876), Giuseppe Mladineo (1871-1874), Luigi Nutrizio (1875-1876), Giuseppe Piperata (1871-1873), Giuseppe Radman (1874-1876), Simeone Rossignoli (1874-1876), Niccol\u00f2 Trigari (1874-1876), Vincenzo Vuletich (1871-1876).\nEletti per il Partito Nazionale: Edoardo Tacconi, Raffaello Pozza, Giovanni Rubrizius, Giorgio Vojnovi\u0107, Francesco Fontana, Stefano Ivichievich, Pietro Budmani, Giovanni Botteri, Vincenzo Lucovich, Antonio de Bersa, Pietro Cingria, Giuseppe Antonietti, Giuseppe Pastrovi\u0107, Giuseppe Raimondi, Antonio Supuk, Geroteo Kova\u010devi\u0107, Lovro Monti, Giovanni Vrankovi\u0107, Cristoforo Kuli\u0161i\u0107, Giovanni Danilo, Giovanni Deskovi\u0107, Miho Klai\u0107, Antonio Tripalo, Michele Paulinovi\u0107, Casimiro Ljubi\u0107, Raffaello Arneri, Stjepan Mitrov Ljubi\u0161a, Gerasimo Petranovi\u0107.\nPresidente della Dieta: Stjepan Mitrov Ljubi\u0161a (serbo-montenegrino del Partito del Popolo).\nPer la prima volta il Partito del Popolo vinse le elezioni in Dalmazia. La maggioranza croata non riconobbe la validit\u00e0 dell'elezione di molti rappresentanti autonomisti, e ci\u00f2 comport\u00f2 una serie di dimissioni e sostituzioni, oltre ad un pesantissimo clima interno. Le Diete regionali all'interno dell'Impero avevano la potest\u00e0 decisionale in materia scolastica, di conseguenza in questo periodo si chiusero tutte le scuole italiane in Dalmazia, ad esclusione di quelle zaratine. \u00c8 in questi anni che il capo del Partito Nazionale, il raguseo Miho Klai\u0107, pronunci\u00f2 un discorso alla Dieta, nel quale afferm\u00f2 che in Dalmazia non esisteva una minoranza italiana. Questa affermazione era gi\u00e0 stata e sar\u00e0 uno dei \"refrain\" pi\u00f9 tipici dei dalmati croati, tanto da esser contenuta in varie pubblicazioni, paradossalmente spesso scritte in lingua italiana.\nLa Dieta del 1876.\nEletti per il Partito Autonomista (NB: Si riportano i nomi che si \u00e8 riuscito a repererire):\nPietro Abelich, Antonio Bajamonti, Cosimo de Begna Possedaria (1878-1880), Giovanni Botteri, Gustavo Ivanich, Stefano Knezevich, Pietro Doimo Maupas, Cesare Pellegrini Danieli, Giovanni Smerchinich, Niccol\u00f2 Trigari.\nPresidente della Dieta: \u0110or\u0111e Vojnovi\u0107 (serbo del Partito del Popolo. Dal 1879 del Partito Serbo).\nLa Dieta del 1883.\nEletti per il Partito Autonomista (NB: Si riportano i nomi che si \u00e8 riuscito a repererire):\nAntonio Bajamonti (1888), Gustavo Ivanich (1883-1885), Michele Kapovich (?), Pietro Doimo Maupas, Giuseppe Messa, Giuseppe Pezzi, Antonio Radman (1885-1886), Luigi Serragli (1883-1885), Leopoldo Stermich (?), Niccol\u00f2 Trigari.\nPresidente della Dieta: \u0110or\u0111e Vojnovi\u0107 (serbo del Partito Serbo).\nPer la prima volta, alle elezioni per il rinnovo della Dieta i rappresentanti slavi della Dalmazia si dividono. Il Partito del Popolo diviene Partito Nazionale Croato detto anche Partito Popolare Croato mentre si presenta per la prima volta un Partito Serbo, nato alcuni anni prima. Questo partito persegu\u00ec una politica molto flessibile: prima alleato con i croati, in seguito pass\u00f2 con gli autonomisti in molte elezioni locali, venendo ferocemente attaccato dai nazionalisti croati: ci\u00f2 avvenne per esempio a Ragusa, che per vari motivi etnico-linguistici i serbi ritenevano citt\u00e0 serba. Da questa posizione, il partito serbo si riavvicin\u00f2 ai croati, tanto pi\u00f9 quanto pi\u00f9 prendeva piede il \"movimento jugoslavista\", che riteneva di unire tutti i popoli slavi. La difficolt\u00e0 di distinguere in questa fase i deputati serbi dagli autonomi si riflette nell'elenco di nominativi soprariportato, anche perch\u00e9 i documenti coevi riportano molto spesso la dizione dei nomi nella forma \"latinizzata\" (il nome in italiano e il cognome - quando sia - terminante con \"-ch\"): con un punto di domanda si indicano quei deputati identificabili probabilmente come serbi.\nLa Dieta del 1889.\nEletti per il Partito Autonomista (NB: Si riportano i nomi che si \u00e8 riuscito a repererire):\nAntonio Bajamonti (fino al 1891), Lorenzo Benevenia, Pietro Doimo Maupas (fino al 1891), Baldassarre Podich, Ercolano Salvi (dal 1891), Antonio Smirich, Niccol\u00f2 Trigari, Niccol\u00f2 de' Vidovich.\nPresidente della Dieta: \u0110or\u0111e Vojnovi\u0107 (serbo del Partito Serbo).\nLa Dieta del 1895.\nEletti per il Partito Autonomista (NB: Si riportano i nomi che si \u00e8 riuscito a repererire):\nRoberto Ghiglianovich, Giovanni Lubin, Ercolano Salvi, Stefano Smerchinich, Niccol\u00f2 Trigari, Luigi Ziliotto\nPresidente della Dieta: Miho Klai\u0107 (croato del Partito Nazionale, fino al 1896); Gajo Bulat (croato del Partito Nazionale, dal 1896 al 1901).\nLa Dieta del 1901.\nEletti per il Partito Autonomista (NB: Si riportano i nomi che si \u00e8 riuscito a repererire):\nRoberto Ghiglianovich, Natale Krekich, Luigi Pini (dal 1903), Ercolano Salvi, Stefano Smerchinich, Niccol\u00f2 Trigari (fino al 1902), Luigi Ziliotto.\nPresidente della Dieta: Vicko Iv\u010devi\u0107 (croato del Partito Nazionale).\nLa Dieta del 1908.\nEletti per il Partito Autonomista (NB: Si riportano i nomi che si \u00e8 riuscito a repererire):\nRoberto Ghiglianovich, Natale Krekich, Luigi Pini (1910-1918), Ercolano Salvi, Stefano Smerchinich, Luigi Ziliotto.\nPresidente della Dieta: Vicko Iv\u010devi\u0107 (croato del Partito Croato formato nel 1905 dal Partito Nazionale Croato e dalla maggioranza del Partito dei Diritti)."}
{"id": "2122208", "revid": "287204", "url": "https://it.wikipedia.org/wiki?curid=2122208", "title": "Bharuch INA", "text": " \nBharuch INA \u00e8 una citt\u00e0 dell'India di 391 abitanti, situata nel distretto di Bharuch, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone). L'acronimo INA sta per Industrial Notified Area (\"Area Industriale Pianificata\").\nSociet\u00e0.\nEvoluzione demografica.\nAl censimento del 2001 la popolazione di Bharuch INA assommava a 391 persone, delle quali 219 maschi e 172 femmine. I bambini di et\u00e0 inferiore o uguale ai sei anni assommavano a 52, dei quali 30 maschi e 22 femmine. Infine, coloro che erano in grado di saper almeno leggere e scrivere erano 280, dei quali 167 maschi e 113 femmine."}
{"id": "2122212", "revid": "300067", "url": "https://it.wikipedia.org/wiki?curid=2122212", "title": "Ticky Burden", "text": ""}
{"id": "2122214", "revid": "300067", "url": "https://it.wikipedia.org/wiki?curid=2122214", "title": "Luther Burden", "text": ""}
{"id": "2122216", "revid": "287204", "url": "https://it.wikipedia.org/wiki?curid=2122216", "title": "Bodeli", "text": " \nBodeli \u00e8 una suddivisione dell'India, classificata come \"census town\", di 10.494 abitanti, situata nel distretto di Vadodara, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 16' 45 N e 73\u00b0 42' 37 E.\nSociet\u00e0.\nEvoluzione demografica.\nAl censimento del 2001 la popolazione di Bodeli assommava a 10.494 persone, delle quali 5.436 maschi e 5.058 femmine. I bambini di et\u00e0 inferiore o uguale ai sei anni assommavano a 1.180, dei quali 658 maschi e 522 femmine. Infine, coloro che erano in grado di saper almeno leggere e scrivere erano 7.536, dei quali 4.265 maschi e 3.271 femmine."}
{"id": "2122219", "revid": "599013", "url": "https://it.wikipedia.org/wiki?curid=2122219", "title": "Billy Shepherd", "text": ""}
{"id": "2122223", "revid": "117467827", "url": "https://it.wikipedia.org/wiki?curid=2122223", "title": "Padri e figli nell'Europa medievale e moderna", "text": "Padri e figli nell'Europa medievale e moderna (\"L\u2019Enfant et la vie familiale sous l'Ancien R\u00e9gime\") \u00e8 un saggio dello storico francese Philippe Ari\u00e8s, nel quale l'autore, utilizzando fonti letterarie e iconografiche, restituisce una dimensione fondamentale dell'Europa medioevale e moderna, attraverso lo studio dell'infanzia, dell'abbigliamento, dei giochi e delle istituzioni scolastiche.\nIl saggio, originariamente pubblicato a Parigi da Seuil nel 1960 \u00e8 stato tradotto in italiano da Laterza nel 1968."}
{"id": "2122226", "revid": "91475", "url": "https://it.wikipedia.org/wiki?curid=2122226", "title": "American garage", "text": ""}
{"id": "2122230", "revid": "767487", "url": "https://it.wikipedia.org/wiki?curid=2122230", "title": "Roger Brown (cestista 1950)", "text": ""}
{"id": "2122231", "revid": "767487", "url": "https://it.wikipedia.org/wiki?curid=2122231", "title": "Orgoglio e passione", "text": "Orgoglio e passione \u00e8 un film diretto e prodotto da Stanley Kramer nel 1957. \u00c8 liberamente ispirato al romanzo \"The Gun\" di Cecil Scott Forester.\nTrama.\nSpagna, 1810. \nAnthony Trollope, un ufficiale inglese deve recuperare un enorme cannone abbandonato dalle truppe spagnole di fronte all'arrivo delle truppe napoleoniche e portarlo in Inghilterra via mare. Prima di questo per\u00f2 concede a Miguel, capo dei guerriglieri locali, la possibilit\u00e0 di usarlo per entrare nella citt\u00e0 di Avila che per\u00f2 si trova lontano dal percorso da fare per raggiungere il mare.\nDurante il difficile viaggio per raggiungere la citt\u00e0 nasce l'amore tra l'inglese e Juana, fidanzata di Miguel.\nDopo diverse liti e incomprensioni e una dura lotta fuori e dentro la citt\u00e0 la donna decide di stare al fianco di Miguel sacrificandosi con lui e il cannone verr\u00e0 preso in possesso dal capitano.\nProduzione.\nPrimo film Americano per Sophia Loren \u00e8 stato interamente girato in Spagna, accanto alle storie legate alla lavorazioni ne sono nate altre relative ai rapporti tra le star coinvolte: l'attore inglese Cary Grant, ormai in crisi con la moglie Betsy Drake, rimase folgorato dal fascino della collega Italiana tanto da dichiararle, senza molto successo, il suo amore; il cantante di origine italiana Frank Sinatra, invece, aveva accettato il film solo perch\u00e9 cercava di risolvere i problemi coniugali con Ava Gardner impegnata nel film \"Il sole sorger\u00e0 ancora\" e chiese e ottenne dal regista di girare le sue scene nel minor tempo possibile per poterla seguire nei vari set - tra cui anche la Spagna - coinvolti nelle riprese del film tratto da Ernest Hemingway."}
{"id": "2122233", "revid": "339392", "url": "https://it.wikipedia.org/wiki?curid=2122233", "title": "Trenta giorni ha settembre", "text": ""}
{"id": "2122235", "revid": "104458", "url": "https://it.wikipedia.org/wiki?curid=2122235", "title": "Roger Brown", "text": ""}
{"id": "2122237", "revid": "466539", "url": "https://it.wikipedia.org/wiki?curid=2122237", "title": "William Gilmore Simms", "text": "I suoi romanzi ottennero molto successo nel XIX secolo ed Edgar Allan Poe lo dichiar\u00f2 il migliore romanziere che l'America avesse mai prodotto. In anni pi\u00f9 recenti, le sue opere hanno perso il favore del pubblico, anche se \u00e8 tuttora conosciuto tra gli studiosi come uno dei maggiori esponenti della letteratura sudista dell'anteguerra. \u00c8 inoltre ricordato per la sua forte opposizione a \"La capanna dello zio Tom\", in risposta al quale scrisse dei commenti ed un romanzo.\nBiografia.\nSimms nacque il 17 aprile 1806 a Charleston, in South Carolina, di discendenza scozzese ed irlandese. La madre mor\u00ec durante la sua infanzia e il padre fall\u00ec in affari. Di conseguenza, Simms venne allevato dalla nonna. Durante l'adolescenza, lavor\u00f2 come commesso nel negozio di un droghiere, poi inizi\u00f2 a studiare legge a diciotto anni. Spos\u00f2 Anne Malcolm Giles nel 1826. Inizi\u00f2 ad esercitare la professione di legale nel 1827, anche se abbandon\u00f2 ben presto per dedicarsi alla letteratura.\nPrimi scritti.\nAll'et\u00e0 di otto anni inizi\u00f2 a scrivere poesie e a 19 anni produsse una monodia sul generale Charles Cotesworth Pinckney. Due anni dopo, nel 1827, comparve \"Lyrical and Other Poems and Early Lays\". Nel 1828 divenne giornalista ed editore, nonch\u00e9 azionista del giornale locale, il \"City Gazette\", ruoli che mantenne fino al 1832, quando la testata fall\u00ec. Simms rivolse quindi la sua attenzione interamente alla scrittura e pubblic\u00f2 in rapida successione \"Tile Vision of Cones, Cain, and Other Poems\" (1829); \"The Tricolor, or Three Days of Blood in Paris\" (1830); e il suo poema pi\u00f9 famoso, \"Atalantis, a Tale of the Sea\" (1832). \"Atalantis\" determin\u00f2 ben presto la sua fama come autore. Il suo romanzo \"Martin Faber, the Story of a Criminal\", versione ampliata del racconto intitolato \"The Confessions of a Murderer\", venne pubblicato nel 1833 permettendo a Simms di farsi conoscere a tutta la nazione.\nRomanzi sul Sud.\nSimms scrisse diversi romanzi che diventarono piuttosto popolari tra il 1830 e il 1860, spesso concentrandosi sul periodo coloniale e pre-coloniale della storia del sud degli Stati Uniti. Tra questi si annoverano \"The Yemassee\" (1835); \"The Lily and the Totem, or, The Huguenots in Florida\" (1850); \"Vasconselos\" (1853); e \"The Cassique of Kiawah\" (1859). Molti critici sostengono che \"The Cassique of Kiawah\" sia il miglior libro di Simms. Inizialmente i lettori del Sud, specialmente quelli della sua citt\u00e0 natale, non apprezzarono Simms e le sue opere, in quanto non era di estrazione aristocratica. Comunque poi venne segnalato come la \"versione sudista\" di James Fenimore Cooper e gli abitanti di Charleston lo invitarono a far parte della prestigiosa St. Cecilia Society.\nSimms scrisse anche otto romanzi ambientati nella Carolina del Sud durante la Guerra d'indipendenza americana, iniziando con \"The Partisan\" (1835), che \u00e8 probabilmente il libro pi\u00f9 letto tra le opere di Simms, e \"Katherine Walton\" (1851). Altri titoli sono \"Mellichampe\" (1836), \"The Kinsmen\" (1841), \"The Forayers\" (1855), \"Eutaw\" (1856), e \"Joscelyn\" (1867). Infine scrisse dieci romanzi che trattavano dell'\u2019espansione nei territori di frontiera dalla Georgia alla Louisiana, tra cui \"Richard Hurdis; o, the Avenger of Blood. A Tale of Alabama\" (1838) e \"Border Beagles: A Tale of Mississippi\" (1840). Nel 1852, Simms pubblic\u00f2 \"The Tennessean's Story\", l'unico suo libro intriso di humor sudista. Scrisse anche poesie e in una lettera al critico letterario e poeta Rufus Wilmot Griswold sostenne di non essere interessato alla forma come al contenuto, \u201c\"combattuto tra il desiderio di apparire corretto e il grande desiderio di essere originale e vero\"\u201d.\nNegli anni 40 dell\u2019ottocento, la fama di Simms era ormai cos\u00ec grande che Edgar Allan Poe lo dichiar\u00f2 \u201c\"il migliore romanziere che il nostro Paese nel complesso ha prodotto\"\u201d e \"di gran lunga il miglior scrittore di narrativa in America\". Tuttavia, nonostante la fama e la reputazione acquistate in vita, oggigiorno i romanzi di Simms sono per la maggior parte fuori catalogo e non vengono pi\u00f9 stampati. \u00c8 comunque ancora conosciuto tra gli studiosi in quanto autore di spicco della letteratura ante-guerra civile.\nLavoro come storico.\nSimms era uno dei migliori e pi\u00f9 rispettati storici del suo tempo. La sua \"History of South Carolina\" (1842) \u00e8 stata usata per molte generazioni come testo scolastico di storia. Scrisse anche le biografie degli eroi di guerra Francis Marion, Nathanael Greene e John Laurens. Inoltre era professore di storia americana e possedeva una delle pi\u00f9 grandi collezioni di manoscritti sulla guerra d'indipendenza americana. Sfortunatamente, la maggior parte della sua collezione \u00e8 andata perduta quando l'esercito di William Tecumseh Sherman appicc\u00f2 il fuoco alla sua casa.\nScritti pro-schiavismo.\nSimms \u00e8 ricordato anche per il suo forte sostegno al sistema della schiavit\u00f9 e per la conseguente opposizione al romanzo abolizionista di Harriet Beecher Stowe \"La capanna dello zio Tom\", in risposta al quale scrisse addirittura un libro intitolato \"The Sword and the Distaff.\"\nAnche se il suo romanzo venne pubblicato solo qualche mese dopo quello della Stowe, contiene delle sezioni e discussioni che sono chiaramente in contrasto con il libro della Stowe e con la sua visione della schiavit\u00f9. Il romanzo si concentra sulla guerra di indipendenza e le sue conseguenze attraverso le vite del Capitano Porgy e di uno dei suoi schiavi. Anche molti degli altri scritti di Simms hanno un punto di vista pro-schiavit\u00f9.\nIl libro di Simms fu uno dei vari romanzi \"anti-Tom\" scritti dopo la pubblicazione di quello di Harriet Stowe. Come quello di Simms, questi romanzi tendono a presentare un patriarca bianco benevolo ed una moglie pura, che guidano insieme una piantagione in cui lavorano degli schiavi che recitano la parte di \u201c\"figli\"\u201d, al fine di creare una famiglia estesa e felice. Il romanzo di Simms fu abbastanza popolare e venne quindi ristampato nel 1854 con il titolo \"Woodcraft\".\nUltimi anni.\nDurante gli ultimi anni della sua vita, Simms entr\u00f2 a far parte della casta dei proprietari di piantagioni e support\u00f2 fermamente la schiavit\u00f9 e la secessione. Durante la guerra civile, abbracci\u00f2 infatti la causa secessionista. Prest\u00f2 poi servizio nella \"House of Representatives\" tra il 1844 e il 1846, dopodich\u00e9 venne battuto alle elezioni di luogotenente-governatore per solo un voto. Mor\u00ec nella sua casa in Society Street a Charleston l'11 giugno 1870; \u00e8 sepolto al Magnolia Cemetery."}
{"id": "2122239", "revid": "1543377", "url": "https://it.wikipedia.org/wiki?curid=2122239", "title": "Ponte dell'Olio", "text": "Ponte dell'Olio (\"Al Pont da l'Oli\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nIl comune di Ponte dell'Olio si trova sulla sponda destra del torrente Nure, in una zona dove la valle si restringe e l'estremit\u00e0 meridionale della pianura Padana lascia il posto alle prime propaggini dell'Appennino ligure. La porzione settentrionale del territorio comunale, fino al confine con San Giorgio Piacentino \u00e8 pianeggiante, mentre la porzione meridionale presenta caratteristiche collinari che variano tra zone di prima collina e zone di alta collina. Una porzione del territorio comunale si trova nella val Riglio, valle percorsa dall'omonimo torrente il cui corso segna il confine comunale.\nLa vetta pi\u00f9 elevata del comune \u00e8 il monte Santo, di \nIl territorio \u00e8 ricco d'acqua, grazie alla presenza di numerosi corsi d'acqua secondari che formano piccole valli in prevalenza con andamento sud-nord; oltre a questi sono presenti derivazioni artificiali, come il Rio San Giorgio, che traggono le proprie acque dal corso del torrente Nure.\nStoria.\nParte dei fondi della Basilica di Sant'Antonino di Piacenza sin dal 418, nell'alto Medioevo la zona era sede di un ponte di legno sul Nure, per passare sul quale era necessario il pagamento di un pedaggio.\nDopo la met\u00e0 del XII secolo, i pellegrini provenienti dal nord Europa e diretti in Spagna a Santiago di Compostela, salivano i sentieri dell'Appennino ligure passando per la val Nure e inevitabilmente a Ponte dell'Olio, allora chiamato Ponte Albarola, il toponimo Albarola rimase, poi, per indicare una frazione del comune di Vigolzone, situata sulla sponda opposta del torrente Nure, circa a valle di Ponte dell'Olio. Vi sorgeva una piccola chiesa dedicata a San Rocco e gestita dai frati con annesso un \"hospitale\": una struttura dedicata a fornire il ristoro, e non solo cure mediche, ai pellegrini.\nNel Medioevo viene testimoniano il ruolo importante del paese come punto snodo alla confluenza delle due strade principali della pianura e della citt\u00e0 all'inizio della valle, vi era un grande afflusso di viandanti e viaggiatori e molti scambi commerciali con la Liguria lungo mulattiere, strade, e sentieri appenninici. Nella prima met\u00e0 del XVI secolo era fiorente l'esportazione illegale dei grani valnurensi, oltre a questo la zona era interessata dal commercio di olio e grani: nel territorio erano attivi sei torchi per l'olio e diversi mulini. Le merci trattate negli scambi commerciali consistevano principalmente in olio d'oliva, lino, sapone, miele, scorze di arancia, \"olio da brusar\" (olio per le lampade), formaggio, fagioli e zucchero.\nDopo la caduta di Alberto Scoto, nel 1324 la zona pass\u00f2 a Lancillotto Anguissola, i cui eredi nel 1414 ottennero dal re dei romani Sigismondo di Lussemburgo l'investitura feudale dei castelli di Vigolzone, Folignano, della villa di Albarola, di Riva e Monte Santo. A partire dal 1567 entr\u00f2 a far parte dei domini dei Farnese, venendo inglobato nel Ducato di Parma e Piacenza.\nNel 1806 Ponte dell'Olio divenne sede di una municipalit\u00e0, dotata di un'assemblea, che riun\u00ec anche altri paesi. \nPonte divenne anche sede di una pretura di seconda classe. L'espansione demografica verificatesi nei primi quindici anni del secolo era destinata a subire una brusca battuta d'arresto in coincidenza con l'epidemia di tifo petecchiale sviluppatesi localmente nel 1817.\nPer lo sviluppo del commercio fu necessario provvedere allo studio e alla realizzazione, tra il 1835 e il 1836, di un ponte in sasso per i passeggeri, che fu detto \"di Maria Luigia d'Austria\", dal nome della duchessa di Parma e Piacenza, che ne aveva ordinato la costruzione.\nSotto l'impulso della curia piacentina, nell'anno 1879 fu creata la parrocchia di Ponte dell'Olio che comprendeva la chiesa di San Giacomo e quella di San Rocco.\nDurante la seconda guerra mondiale, nel 1944, Ponte dell'Olio sub\u00ec bombardamenti da parte delle truppe alleate che colpirono la stazione e il viadotto ferroviario sul Nure, che croll\u00f2 in seguito all'azione.\nNella notte fra il 14 e il 15 settembre 2015, Ponte dell'Olio, cos\u00ec come il resto della val Nure ed un'ampia parte della provincia di Piacenza, venne colpita dall'esondazione del torrente Nure, dovuta al maltempo e ad ammassi di detriti, che caus\u00f2 danni, tra gli altri al ponte dell'ex strada statale 654 ed al campo sportivo del paese. L'alluvione caus\u00f2 anche il crollo di parte dell'ex strada statale 654 a Recesio, frazione di Bettola situata tra quest'ultimo paese e Ponte dell'Olio causando 3 morti; nel giorno successivo all'alluvione, nei pressi della frazione pontolliese di Biana, venne trovato il corpo di una delle vittime, Luigi Agnelli.\nEconomia.\nAgricoltura.\nNella zona di Ponte dell'Olio \u00e8 presente, fin dal quattrocento, la viticoltura; a testimonianza della tradizione, nell'azienda agricola Perinelli si trova un torchio cinquecentesco dotato di una gabbia dalla forma quadrata con lato lungo e con movimento impresso da un tronco di rovere. Il comune di Ponte dell'Olio fa parte della zona DOC dei colli piacentini.\nIndustria.\nLe origini dell'attivit\u00e0 manifatturiera a Ponte dell'Olio sono riconducibili al XIII secolo quando, a seguito della realizzazione del rio San Giorgio, un canale artificiale che derivava l'acqua dal torrente Nure nei pressi del castello di Riva, in analogia con la sponda opposta del Nure dove fu realizzata una derivazione dalle caratteristiche simili, il rio Grazzano, sorsero nelle vicinanze di Ponte dell'Olio diversi impianti alimentati grazie alla forza cinetica delle acque tra cui alcuni magli per la lavorazione di componenti metallici, folli impiegati nel processo di tintura dei tessuti e mulini.\nNella seconda parte del XIX secolo sorsero a Ponte dell'Olio i primi insediamenti manifatturieri moderni, tra i quali bottonifici, trafilerie e corderie, tra cui si segnala la viteria Tevi, situata tra il capoluogo e Riva, la cui produzione continu\u00f2 fino ai primi anni del XXI secolo. A questi insediamenti seguirono, tra la fine del secolo e i primi decenni del Novecento, le fornaci per la produzione di calce. La presenza di queste attivit\u00e0 influenz\u00f2 fortemente l'economia del comune, portando tra l'altro alla realizzazione di diversi servizi per la comunit\u00e0 come opere di edilizia residenziale e la scuola materna costruita intorno agli anni '50.\nQuesti primi insediamenti industriali erano localizzati nei pressi del centro storico del capoluogo e sono state parzialmente recuperate a seguito della cessazione, o quantomeno della riduzione, delle attivit\u00e0 industriali in loco. A partire dagli anni '80 del XX secolo, le nuove attivit\u00e0 produttive furono concentrate nella localit\u00e0 Il Maglio, situata tra il corso del torrente Nure e il percorso della strada provinciale 36, in una zona sostanzialmente pianeggiante a nord del centro di Ponte dell'Olio.\nLe fornaci.\nUn importante impulso all'attivit\u00e0 economica locale tra la fine dell'Ottocento e la prima met\u00e0 del Novecento deriv\u00f2 dalla costruzione, avvenuta a partire dal 1890 del complesso delle fornaci atte alla produzione della calce viva, edificate su impulso dell'azienda Calce Val Nure. Nei primi anni del XX secolo le fornaci, divenute di propriet\u00e0 del pontolliese Giovanni Rossi, futuro fondatore del cementificio Cementirossi di Piacenza, aumentarono progressivamente di numero fino agli anni '20, periodo in cui erano attivi 5 impianti. La produzione della calce prosegu\u00ec fino agli anni '50.\nInfrastrutture e trasporti.\nIl territorio comunale di Ponte dell'Olio \u00e8 interessato dal percorso della ex strada statale 654 di Val Nure, sulla quale si innesta in paese il tracciato della strada provinciale 36 di Godi che collega Ponte dell'Olio con il comune di San Giorgio Piacentino.\nTranvie.\nNel periodo 1853-1856 presero corpo progetti di ferrovia da Piacenza a Genova attraverso la val Nure e, quindi, Ponte dell'Olio, oltrech\u00e9 infrastrutture dedicate al trasporto merci con sistema decauville, da Ponte dell'Olio a Ferriere.\nA partire dal 1881 fu attiva, realizzata dalla societ\u00e0 Piacenza, Bettola and Cremona Railway Company con sede a Londra, la tranvia Piacenza-Bettola, passante per Ponte dell'Olio, dove i tram a vapore superavano il Nure sul ponte stradale. Il binario era situato sul lato sinistro del viadotto per chi proveniva da Piacenza; superato il ponte la linea proseguiva verso il centro di Ponte dell'Olio dove, nelle vicinanze della chiesa di san Rocco, si trovava la stazione. All'interno del territorio comunale si trovavano anche le fermate di Riva, Scambio Gorroni, Molino Croce e Biana.\nFerrovie.\nNel 1932 la tranvia venne sostituito da una nuova linea ferroviaria elettrica che lambiva Ponte dell'Olio su un tracciato periferico rispetto al centro, con binari ancorati su massicciata. Proprio immediatamente prima di Ponte dell'Olio la ferrovia superava il torrente Nure per mezzo di un ponte in curva di cemento armato, uno dei primi viadotti di questo tipo costruiti in Italia, realizzato appositamente per l'infrastruttura. Oltre al capoluogo, la ferrovia aveva altre tre stazioni all'interno del territorio comunale pontolliese: Riva, Molino Croce e Biana.\nDurante la seconda guerra mondiale il ponte venne bombardato e fatto crollare da parte delle truppe alleate per bloccare i collegamenti alle truppe tedesche: a seguito dell'azione la circolazione ferroviaria risult\u00f2 divisa in due tronconi fino al 1947 quando il viadotto venne definitivamente ricostruito. La circolazione ferroviaria fu definitivamente sospesa, nonostante numerose proteste da parte degli utenti, nel 1967 con l'istituzione di autocorse sostitutive.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl 23 dicembre 2015 il consiglio comunale deliber\u00f2 l'invio alla regione Emilia-Romagna di un'istanza per l'avvio del procedimento di fusione con il confinante comune di Vigolzone e il 29 febbraio 2016 la giunta regionale approv\u00f2 la proposta di legge riguardante la fusione dei due comuni. Il successivo 12 luglio l'assemblea legislativa regionale approv\u00f2 la proposta di legge sull'indizione di un referendum consultivo, poi deliberato con decreto del presidente della giunta regionale e fissato per il 16 ottobre. Il referendum vide la vittoria del no in entrambi i comuni con una percentuale del 60,03 % a Ponte dell'Olio e del 59,14 % a Vigolzone.\nDal 2013 Ponte dell'Olio \u00e8 parte, insieme ai comuni di Bettola, Farini e Ferriere, dell'Unione Montana Alta Val Nure, ente nato a seguito dello scioglimento della Comunit\u00e0 montana valli del Nure e dell'Arda, di cui Ponte dell'Olio non faceva parte, e che \u00e8 subentrato in tutti i rapporti facenti capo ad essa."}
{"id": "2122243", "revid": "767487", "url": "https://it.wikipedia.org/wiki?curid=2122243", "title": "Amy Jacques Garvey", "text": "\u00c8 stata una pioniera tra le donne di colore nel mondo del giornalismo e dell'editoria nel XX secolo. Arriv\u00f2 a New York nel 1917 e ben presto entr\u00f2 a far parte della redazione del giornale \"Negro World\" di Harlem, a partire dalla prima pubblicazione, nell'agosto del 1918. Divenne poi la seconda moglie dell'editore di \"Negro World\", il Pan-africanista e presidente generale dell'UNIA-ACL Marcus Garvey. Si sposarono il 27 luglio 1922 ed ebbero due figli, Marcus Jr. e Julius. Durante la sua permanenza alla redazione di Negro World, dal 1924 al 1927, Amy Jacques Garvey cre\u00f2 la rubrica intitolata \"Our Women and What They Think\".\nAmy Jacques cur\u00f2 la pubblicazione, durante gli anni venti, di entrambi i volumi di \"Philosophy &amp; Opinions of Marcus Garvey\". Dopo la morte del marito, avvenuta nel 1940, divent\u00f2 coeditrice di \"African\", un giornale pubblicato ad Harlem negli anni quaranta. Anche dopo la morte di Garvey, Amy Jacques continu\u00f2 a restare fedele alla causa della liberazione africana sostenuta dal marito, continuando a scrivere innumerevoli articoli e lettere.\nNel novembre 1963 Amy Jacques Garvey visit\u00f2 la Nigeria come ospite del Dr. Nnamdi Azikiwe, a cui era stato attribuito l'incarico di governatore del paese. Pubblic\u00f2 un libro, \"Garvey and Garveyism\", ed un altro volumetto , \"Black Power in America: The Power of the Human Spirit\" nel 1968. La sua ultima opera \u00e8 stata \"Philosophy and Opinions of Marcus Garvey volume III\", scritto insieme a E.U. Essien-Udom.\nAmy Jacques Garvey mor\u00ec il 25 luglio 1973 nella sua citt\u00e0 natale, Kingston."}
{"id": "2122244", "revid": "1347902", "url": "https://it.wikipedia.org/wiki?curid=2122244", "title": "Vasilij Ivanovi\u010d Abaev", "text": " Membro dell'Accademia delle scienze dell'URSS, ha dedicato la sua vasta opera di oltre 200 titoli alla linguistica caucasica, iranica e generale ed \u00e8 stato autore di opere fondamentali sulla lingua osseta."}
{"id": "2122245", "revid": "1305772", "url": "https://it.wikipedia.org/wiki?curid=2122245", "title": "Paul Laurence Dunbar", "text": " Ottenne fama nazionale grazie al suo poema \"Lyrics of a Lowly Life\" del 1896, contenuto nella collezione Ode to Ethiopia.\nBiografia.\nDunbar nacque a Dayton, Ohio da genitori fuggiti dalla schiavit\u00f9, suo padre era un veterano della guerra civile che aveva prestato servizio nel 55th Massachusetts Infantry Regiment e nel 5th Massachusetts Colored Cavalry Regiment. I suoi genitori gli avevano instillato l'amore per la conoscenza e la storia, e Dunbar era l'unico studente di colore a frequentare la Dayton Central High School. Durante il college, era sia l'editore del giornale scolastico, sia il capoclasse, sia il presidente della societ\u00e0 letteraria della scuola. Ha anche fondato il primo bollettino afroamericano della citt\u00e0.\nScrisse la sua prima poesia all'et\u00e0 di sei anni e fece la sua prima lettura pubblica a nove. Il suo primo lavoro venne pubblicato in un giornale dai suoi amici Wilbur e Orville Wright, che avevano una macchina da stampa. I fratelli Wright investirono poi nel \"Dayton Tattler\", un giornale indirizzato alla comunit\u00e0 nera, edito e pubblicato da Dunbar.\nLa sua prima raccolta di poesie, \"Oak and Ivy\", venne pubblicata nel 1892 e attrasse l'attenzione di James Whitcomb Riley. Sia Riley che Dunbar scrissero poesie in inglese standard e dialetto afroamericano. Il secondo libro, \"Majors and Minors\" (1895) gli port\u00f2 fama nazionale ed il sostegno di William Dean Howells, scrittore e critico del \"Harper's Weekly\". Dopo le lodi di Howells, i primi due libri di Dunbar vennero fusi in un unico volume intitolato \"Lyrics of Lowly Life\", e grazie ad essi Dumbar inizi\u00f2 ad essere noto a livello internazionale. Si trasfer\u00ec quindi a Washington, D.C. nelle vicinanze di Le Droit Park e frequent\u00f2 la Howard University.\nSua moglie Alice Dunbar Nelson era anche lei una celebre poetessa. Laureata alla Dillard University di New Orleans, tra i suoi lavori pi\u00f9 famosi un racconto intitolato \"Violets\". Lei ed il marito scrissero anche libri di poesie a quattro mani. Un resoconto del loro amore, vita e matrimonio si pu\u00f2 trovare nel testo teatrale di Kathleen McGhee-Anderson intitolato \"Oak and Ivy\".\nL'amicizia con i fratelli Wright dur\u00f2 tutta la vita, inoltre frequentava anche Frederick Douglass, Booker T. Washington e Brand Whitlock. Venne onorato con una spada cerimoniale dal presidente Theodore Roosevelt.\nScrisse una dozzina di libri di poesia, quattro di racconti, cinque romanzi e un testo teatrale. Compose inoltre le parole per \"In Dahomey\", il primo musical scritto ed interpretato interamente da afroamericani ad apparire a Broadway, nel 1903; il musical venne poi rappresentato in tourn\u00e9e in Inghilterra ed America per pi\u00f9 di quattro anni, risultando una delle produzioni teatrali pi\u00f9 fortunate dell'epoca. I suoi testi e le sue poesie furono spesso pubblicati sui giornali, apparvero su \"Harper's Weekly\", \"Saturday Evening Post\", \"Denver Post\", \"Current Literature\" e molte altre testate. Durante la sua vita, venne enfatizzato molto il fatto che Dunbar fosse di pura discendenza nera, senza neppure un antenato bianco.\nDunbar si rec\u00f2 in Inghilterra nel 1897 per eseguire letture dei suoi lavori nel circuito letterario di Londra. Incontr\u00f2 il brillante e promettente Samuel Coleridge-Taylor che music\u00f2 alcune delle sue poesie e che venne spinto dall'influenza di Dunbar ad usare le melodie delle canzoni africane ed afroamericane nelle sue composizioni successive.\nDopo il suo ritorno, Dunbar ottenne un lavoro alla Biblioteca del Congresso a Washington. Nel 1900 gli venne diagnosticata la tubercolosi e si trasfer\u00ec in Colorado con la moglie su consiglio dei medici. Mor\u00ec il 9 febbraio 1906 e fu sepolto al Woodland Cemetery di Dayton.\nUso del dialetto.\nLe opere di Dunbar sono conosciute per il suo linguaggio, per l'uso del dialetto afroamericano e per il tono colloquiale, con una brillante struttura retorica.\nGran parte dei suoi lavori sono in inglese standard, anche se alcuni sono stati scritti nel dialetto parlato dagli afroamericani. Dunbar rimase sempre deluso dalla scarsa commerciabilit\u00e0 delle poesie in dialetto. Diceva infatti:"}
{"id": "2122247", "revid": "767487", "url": "https://it.wikipedia.org/wiki?curid=2122247", "title": "Roger Brown (cestista 1942)", "text": "Dal 2013 fa parte del Naismith Memorial Basketball Hall of Fame in qualit\u00e0 di giocatore."}
{"id": "2122249", "revid": "287204", "url": "https://it.wikipedia.org/wiki?curid=2122249", "title": "Vasilij Ivanovic Abaev", "text": ""}
{"id": "2122250", "revid": "767487", "url": "https://it.wikipedia.org/wiki?curid=2122250", "title": "The Foreshadowing", "text": "The Foreshadowing sono una gothic/doom metal band con influenze ambient nata a Roma nel 2005.\nStoria.\nIl gruppo nasce ufficialmente nel dicembre del 2005, ma in realt\u00e0 il progetto era gi\u00e0 attivo dal 1998 da un'idea del chitarrista Alessandro Pace, il quale coinvolse nel progetto l'altro chitarrista Andrea Chiodetti e il tastierista Francesco Sosto, con l'intento di creare una band con forti sonorit\u00e0 \"doom\" sullo stile di gruppi come My Dying Bride, Katatonia e Anathema. Data la difficolt\u00e0 a trovare degli elementi stabili e validi con cui suonare, il progetto viene presto accantonato ed i tre decidono di intraprendere altre esperienze con altri gruppi di vario genere (Klimt 1918, Spiritual Front, Grimness, Dope Stars Inc.).\nVerso la fine del 2005 il gruppo ritrova di nuovo le motivazioni giuste per riprendere il progetto a lungo accantonato riuscendo a trovare una formazione adeguata alle loro esigenze con l'ingresso del batterista Jonah Padella e del bassista Davide Pesola, ma soprattutto con l'ingresso del cantante Marco Benevento, leader e mastermind della doom band How Like a Winter.\nTra l'autunno del 2005 e gli inizi del 2006 registrano il loro album di debutto \"Days of Nothing\", un concept sulla rassegnazione all'idea di un'imminente apocalisse immaginata da un uomo qualunque. L'album \u00e8 caratterizzato da uno stile semplice e minimale, le canzoni hanno breve durata, alternando melodie accattivanti ad un potente arrangiamento chitarristico tipico del sound doom e gotico.\nL'11 gennaio 2007 i The Foreshadowing hanno debuttato dal vivo al Jailbreak a Roma per la presentazione ufficiale di \"Days of Nothing\", suonando anche una cover di \"Russians\" di Sting. Tale cover \u00e8 stata inserita successivamente nella tracklist del loro secondo album \"Oionos\".\nIl 22 ottobre 2007, l'album viene pubblicato tramite l'etichetta inglese Candlelight Records con la quale la band romana aveva da poco firmato un contratto, e riceve responsi molto positivi dalla stampa internazionale.\nI The Foreshadowing firmano un nuovo contratto discografico con l'etichetta tedesca Cyclone Empire Records. Il 2 aprile 2010 \u00e8 uscito il loro secondo album dal titolo \"Oionos\", un album che non \u00e8 altro che una prosecuzione del tema dell'apocalisse gi\u00e0 affrontato nel precedente disco.. L'album verr\u00e0 promosso con un minitour in Europa con la gothic band italiana Theatres des Vampires, e in seguito prendono parte ad importanti festival come il Wave Gothic Treffen e il Summer Breeze Open Air in Germania, e l'Ost Metal Festival in Romania.\nIl 7 settembre 2010 i The Foreshadowing annunciano che il bassista Francesco Giulianelli ha ufficialmente occupato il posto lasciato vacante dal suo predecessore, Davide Pesola.\nIl 20 aprile 2012, sempre per l'etichetta Cyclone Empire Records viene pubblicato il loro terzo album Second World. Il 14 agosto l'etichetta statunitense Metal Blade Records pubblica sia \"Second World\" che \"Oionos\" in territorio nordamericano, e contemporaneamente la band viene ingaggiata dall'agenzia statunitense Rock the Nation USA. I The Foreshadowing hanno partecipato nuovamente al Summer Breeze e al Rockharz Open Air, che si svolge ogni anno a Ballenstedt, in Germania.\nL'8 gennaio 2013, i The Foreshadowing annunciano che il loro batterista Jonah Padella lascia la band e che verr\u00e0 sostituito stabilmente da Giuseppe Orlando, gi\u00e0 fondatore e batterista dei Novembre. Il 6 febbraio 2017, annunciano il loro nuovo bassista, Michele Attolino."}
{"id": "2122253", "revid": "647919", "url": "https://it.wikipedia.org/wiki?curid=2122253", "title": "Calcio (metallo)", "text": ""}
{"id": "2122260", "revid": "3831", "url": "https://it.wikipedia.org/wiki?curid=2122260", "title": "Marmo Verde di Prato", "text": ""}
{"id": "2122262", "revid": "1305772", "url": "https://it.wikipedia.org/wiki?curid=2122262", "title": "First Circle", "text": "First Circle \u00e8 un album del Pat Metheny Group pubblicato nel 1984.\nL'album vinse un Grammy Award (1984) come miglior performace vocale e strumentale di jazz fusion\nMusicisti.\nForward March\nYolanda, You Learn\nThe First Circle\nIf I Could\nTell It All\nEnd of the Game\nM\u00e1s All\u00e1 (Beyond)\nPraise\nClassifica.\nAlbum"}
{"id": "2122263", "revid": "287204", "url": "https://it.wikipedia.org/wiki?curid=2122263", "title": "Steve Forrest", "text": "Esistono pi\u00f9 persone di nome Steve Forrest:"}
{"id": "2122264", "revid": "75104180", "url": "https://it.wikipedia.org/wiki?curid=2122264", "title": "Tedesche", "text": ""}
{"id": "2122265", "revid": "1543377", "url": "https://it.wikipedia.org/wiki?curid=2122265", "title": "CRYPTON", "text": "Il CRYPTON \u00e8 un algoritmo crittografico a blocchi sviluppato nel 1998 da tre ricercatori di Future Systems Inc., una societ\u00e0 coreana, che lo proposero come candidato per l'Advanced Encryption Standard. \u00c8 molto efficiente nelle implementazioni hardware.&lt;br&gt;\nDell'algoritmo ne furono presentate 2 versioni: la prima, denominata CRYPTON 0.5, lavorava con chiavi lunghe da 64 a 256 bit (con incrementi di 32 bit); la seconda, denominata CRYPTON 1.0, lavorava con chiavi lunghe da 0 a 256 bit (con incrementi di 8 bit).\nL'algoritmo processa blocchi dati di 128 bit sotto forma di matrici di 32x32 bit. La funzione di trasformazione del passaggio si articola in 4 mosse: sostituzione a livello di byte, permutazione a livello di colonne di bit, trasposizione da-colonna-a-riga, aggiunta della chiave. Il CRYPTON utilizza 12 passaggi di questo processo computazionale.\nA causa della struttura del CRYPTON il processo di decifratura, identico a quello di cifratura, pu\u00f2 essere compiuto anche con una chiave differente da quella di cifratura."}
{"id": "2122268", "revid": "282629", "url": "https://it.wikipedia.org/wiki?curid=2122268", "title": "Ugonotte", "text": ""}
{"id": "2122270", "revid": "1543377", "url": "https://it.wikipedia.org/wiki?curid=2122270", "title": "Genevieve Behrend", "text": "\u00c8 nota anche per essere stata l'unica persona ad aver ricevuto personalmente l'insegnamento di Thomas Troward.\nMentre Troward andava elaborando l'insieme di concetti della sua \"scienza mentale\" egli decise di trasmettere le sue idee a un'unica discepola, la quale avrebbe potuto raccoglierne l'eredit\u00e0 e condividere tali insegnamenti con il mondo. Dopo aver terminato i suoi studi con Troward la Behrend si trasfer\u00ec a New York City, dove inizi\u00f2 a predicare e dove mand\u00f2 avanti una scuola, \"The School of Builders\", fino al 1925. Si rec\u00f2 quindi a Los Angeles, dove fond\u00f2 una nuova scuola prima di iniziare a girare le principali citt\u00e0 nordamericane, tenendo apprezzate conferenze per i successivi 35 anni. Durante questo periodo .\nIl primo libro pubblicato dalla Behrend, \"Il potere invisibile della visualizzazione\", nel quale insegna varie tecniche, come la visualizzazione creativa, volte a cambiare la vita per il meglio, \u00e8 anche quello che ha avuto il pi\u00f9 grande e duraturo successo ed \u00e8 oggi considerato un classico del New Thought."}
{"id": "2122275", "revid": "1318658", "url": "https://it.wikipedia.org/wiki?curid=2122275", "title": "Vincent Tulli", "text": ""}
{"id": "2122277", "revid": "339392", "url": "https://it.wikipedia.org/wiki?curid=2122277", "title": "Pfalz Flugzeugwerke GmbH", "text": ""}
{"id": "2122279", "revid": "1632387", "url": "https://it.wikipedia.org/wiki?curid=2122279", "title": "Camouflage (gruppo musicale)", "text": "I Camouflage sono un gruppo musicale Synth pop tedesco composto da Marcus Meyn, Heiko Maile e Oliver Kreyssig.\nSi formano nel 1983 sotto il nome di \"Licenced Technology\". Dopo l'uscita dal gruppo di Martin K\u00e4hling, nel 1984, cambiano in \"Camouflage\" prendendo spunto dal titolo di un omonimo brano dei Yellow Magic Orchestra.\nAl 1988 risale l'album di debutto, \"Voices and Images\", notevolmente influenzato dallo stile dei Depeche Mode. Il singolo di apertura, \"The Great Commandment\", raggiunse per 3 settimane la prima posizione della Billboard \"Number-one dance hits\".\nNegli anni seguenti non verr\u00e0 ripetuto lo stesso exploit, passando ad un livello musicale commercialmente meno rilevante ma continuando comunque a pubblicare album periodicamente, avvalendosi delle collaborazioni di produttori e artisti di rilievo, come Dan Lacksman dei Telex e Volker Hinkel dei Fool's Garden, suonando in nord Europa, specialmente in Germania, Polonia e Russia, dove \u00e8 presente gran parte degli appassionati del gruppo."}
{"id": "2122285", "revid": "3115", "url": "https://it.wikipedia.org/wiki?curid=2122285", "title": "Giba", "text": "Giba (\"Giba\" in sardo) \u00e8 un comune italiano di abitanti della provincia del Sud Sardegna. Si trova nella zona sud-occidentale dell'isola, nell'antica subregione storica del Sulcis. Il comune comprende il centro abitato di Giba e la frazione di Villarios.\nGiba si snoda principalmente attorno a due importanti strade; la statale 293 che inizia dal bivio Villasanta, sulla statale 131, e si conclude al centro del paese, e la Strada statale 195 Sulcitana, l'antica via di congiunzione tra \"Karalis\" e \"Sulki\". Dista 70\u00a0km da Cagliari e pochi chilometri dalle spiagge del basso Sulcis, come la spiaggia di Porto Pino o la costa di Teulada.\nVillarios si trova su un'altura a 5\u00a0km ad ovest di Giba, dalla quale si pu\u00f2 ammirare l'intero arcipelago del Sulcis e il golfo di Palmas.\nGeografia fisica.\nTerritorio.\nIl centro abitato di Giba si trova adagiato in pianura ad una quota di 59 metri sul livello del mare, circondato da basse colline in un territorio vocato all'agricoltura ed all'allevamento, attivit\u00e0 fondamentali per l'economia locale.\nA nord dell'abitato si trova il lago artificiale di Montepranu, originatosi da uno sbarramento costruito negli anni cinquanta per scopi irrigui, dove \u00e8 possibile praticare la pesca. A sud-est del paese, in prossimit\u00e0 del confine con Masainas, si trova la localit\u00e0 di \"Semuras\", zona collinare fittamente ricoperta dalla macchia mediterranea e dove sono presenti molti esemplari secolari di olivo.\nNel golfo di Palmas vi \u00e8 una piccola spiaggia (Porto Botte) ed una zona palustre costiera che rappresenta l'habitat naturale di animali come il fenicottero rosa, gli aironi, il cavaliere d'Italia, la garzetta, l'avocetta, il pollo sultano ed il falco di palude.\nCale, coste e spiagge del Comune.\nNel litorale del Comune di Giba, partendo da nord verso sud, si hanno le seguenti cale, coste e spiagge pi\u00f9 conosciute:\nStoria.\nIl territorio venne frequentato dall'uomo sin dall'epoca neolitica e nuragica, come testimoniano le \"domus de janas\", i numerosi nuraghi e le tombe dei giganti presenti nella zona. Fra i siti di maggiore interesse vi \u00e8 il complesso nuragico di Meurra. Oltre al nuraghe Meurra ve ne sono numerosi altri, molti dei quali diroccati e prevalentemente monotorre.\nI Fenici durante i loro spostamenti da Karalis (l'attuale Cagliari) verso Sulki (l'attuale Sant'Antioco) percorrevano una strada che corrisponde all'incirca all'attuale statale 195, ed i Cartaginesi, con i loro drappelli armati, attraversavano il paese provenienti da monte Sirai e diretti verso Pani Loriga dove avevano costruito delle cittadelle fortificate per controllare la viabilit\u00e0 principale; i romani sfruttarono i fertili terreni per produrre grano e cereali.\nIn seguito alla caduta dell'Impero romano d'Occidente la Sardegna pass\u00f2 sotto il controllo dei Vandali, che depredavano il territorio e utilizzavano le coste come porti per controllare la zona, e poi dei Bizantini.\nVerso il 1000 i monaci benedettini diedero nuovi impulsi alla comunit\u00e0, insegnarono nuove tecniche per lo sfruttamento terriero e si proposero come guide spirituali. Costellarono il territorio di monasteri e costruirono varie chiese, tra le quali la chiesa di Santa Marta, a Villarios, (alcuni scritti ne testimoniano l'esistenza gi\u00e0 nel 1066) e la chiesa di San Giorgio di Tului, completamente distrutta. All'epoca la villa di Giba (termine sardo che significa collina) faceva parte del giudicato di Cagliari, nella curatoria di Sulcis. Nel 1122, a causa delle incursioni piratesche, il vescovo dovette fuggire da Sant'Antioco per dimorare, per un breve periodo, presso la chiesa di Santa Maria di Palma (risalente all'XI secolo, come la chiesa di Santa Marta) (ma non vi sono fonti documentarie che testimoniano tale \"fuga\") per poi trasferirsi a Tratalias in seguito alla costruzione, avvenuta nel 1213, della chiesa di Santa Maria (fermo restando che la sede della Diocesi era nella chiesa di Sulci dove era sepolto il corpo del martire patrono).\nNel periodo in cui rimase interdetto il porto di Sant'Antioco venne allestito e frequentato un porto nella localit\u00e0 di Porto Botte, il Porto Sulcitanum, dove nel 1323 approdarono gli Aragonesi con una poderosa flotta guidata dall'infante Alfonso d'Aragona. Essi cinsero d'assedio Villa di Chiesa e \"Cagliari Castrum\", sconfissero i Pisani e iniziarono il loro dominio sulla Sardegna che dur\u00f2 400 anni. Nel censimento stilato dagli Aragonesi nel 1323 Giba contava 60 \"fuochi\" (famiglie), per un totale di circa 300 abitanti; nel 1355 Giba invi\u00f2 i suoi rappresentanti all'assemblea parlamentare tenuta dagli Aragonesi a Cagliari, alla quale parteciparono i rappresentanti degli ecclesiastici, i feudatari ed i rappresentanti delle citt\u00e0 regie e degli altri centri abitati. Gli scritti pisani attestano, oltre alla presenza di una chiesa dedicata a san Giorgio, risalente all'XI secolo come la chiesa di Santa Marta, anche l'esistenza di un castello andato ormai completamente distrutto.\nIn seguito al trasferimento della sede vescovile ad Iglesias, nel 1503, la zona entr\u00f2 in un periodo di decadenza e spopolamento e del quale non si hanno molte notizie. Nel XVI secolo, a Villarios venne costruita una torre d'avvistamento, per controllare eventuali scorrerie nel Golfo di Palmas, che si pu\u00f2 ancora ammirare nei pressi del paese. Giba e Villarios, in seguito, vennero pi\u00f9 volte infeudati ai vari Baroni e Marchesi dell'epoca: nel 1647 Giba form\u00f2 con Villarios, Masainas e Sant'Anna Arresi il Marchesato di Villarios, dato in feudo a Francesco Amat di San Filippo; il marchesato fu riscattato agli Amat nel 1839 con la soppressione del sistema feudale, e i singoli paesi divennero comuni indipendenti tra loro. \nVerso la fine dell'Ottocento alcune famiglie cominciarono a trasferirsi nel paese attuale, in zona San Pietro, ma qualche famiglia ha continuato a vivere a Tului sino alla fine degli anni cinquanta; dell'antico paese ormai restano solo pochi ruderi, alcuni dei quali sommersi dall'acqua. Nel 1891 il territorio di Giba venne attraversato da una ferrovia, che veniva utilizzata per il trasporto del carbone e dei distillati del legno che venivano prodotti nella foresta Pantaleo (Santadi) dalla societ\u00e0 francese Forges. Dal molo di Porto Botte venivano caricati i velieri che facevano la spola con i porti di Marsiglia e Tolone. Giba entr\u00f2 a far parte del comune di Villarios nel 1853. Nel 1858 Giba possedeva una chiesa parrocchiale e ottenne un sussidio di 300 lire dal governo per la realizzazione di una scuola. Nel 1875 Masainas divent\u00f2 sede municipale e Giba divenne frazione del nuovo comune. Il 30 marzo 1928, con atto deliberativo del podest\u00e0, Giba divenne comune autonomo accorpando Villarios, Masainas, Sant'Anna Arresi e Piscinas. Masainas divent\u00f2 comune autonomo nel 1975, Sant'Anna Arresi nel 1965 e Piscinas nel 1988. Una parte dell'antica Giba si trovava pi\u00f9 a nord rispetto alla posizione attuale, in una zona denominata \"Tului\" che ora appartiene al comune di Tratalias, e che in precedenza era parte della baronia di Villaperuccio.\nMonumenti e luoghi d'interesse.\nArchitetture religiose.\nLa sua costruzione risale all'XI secolo (alcuni scritti ne testimoniano l'esistenza gi\u00e0 nel 1066) e faceva parte delle chiese del vescovato del Sulcis come le chiese di \"Santa Maria di Palmas\", di \"Santa Maria di Flumentepido\" e di \"San Giorgio di Tului\".\nSiti archeologici.\nNel territorio di Giba sono presenti parecchie testimonianze della presenza dell'uomo sin dai periodi neolitico e nuragico. Molte di queste testimonianze sono andate perdute, e nonostante la rilevante importanza di tali reperti non si \u00e8 ancora provveduto a eseguire approfonditi studi e a recuperane almeno una parte. In territorio di Giba sono presenti i seguenti siti archeologici:\nNumerose anche le tracce dei Fenici e dei Cartaginesi: parecchie le tombe ritrovate nelle campagne, ormai non pi\u00f9 visitabili, i cui reperti sono stati catalogati e conservati nei musei oppure saccheggiati da privati. Del periodo romano restano il basamento di un ponte, i resti di una strada e due ville con terme, di cui una in localit\u00e0 \"Bettiani\", denominata \"Sa Cresiedda\", e l'altra in localit\u00e0 \"Is Concias\".\nNuraghe Meurra.\nIl complesso nuragico di Meurra \u00e8 posto ai confini tra Giba, Tratalias e San Giovanni Suergiu. Si tratta di un nuraghe complesso databile intorno al XII secolo a.C., in ottime condizioni; nei dintorni vi sono i resti di un villaggio nuragico, un pozzo sacro ed una tomba dei giganti, parzialmente distrutti e sommersi dalle acque nell'invaso di Montepranu. Pur essendo un monumento di grande interesse, \u00e8 ancora in attesa di essere valorizzato con futuri progetti di scavo e studio.\nSociet\u00e0.\nLingue e dialetti.\nLa variante del sardo parlata a Giba \u00e8 il campidanese sulcitano.\nCultura.\nCucina.\nLa cucina locale si caratterizza per i dolci, il pane, i formaggi, gli ortaggi, soprattutto pomodori e carciofi, ed il vino.\nPer quanto riguarda i primi piatti troviamo vari tipi di pasta: \"mallareddus\", \"curroxionis\" (ravioli di ricotta e bietola), \"sappueddus\" (pasta di farina integrale), \"pillus\" (pasta ottenuta dagli avanzi della pasta dei ravioli), \"macciamurru\" (zuppa di pane \"civraxiu\" tagliato a fette ammorbidito con brodo di carne e pecorino grattugiato e cotto al forno) ed i legumi, soprattutto fave. Per i secondi piatti, arrosti di vari tipi di carne (agnello, pecora, maiale, cinghiale) o pesce, agnello in umido con i carciofi e pollo ripieno.\nIl pane \u00e8 ancora preparato con i forni tradizionali; molte famiglie possiedono un forno a legna tradizionale e preparano il pane in casa. Esistono vari tipi di pane, diversi in base alla stagione e all'occasione in cui erano preparati. \"Su civraxiu\" era il pane giornaliero, preparato con la semola o con la farina integrale (\"civraxiu nieddu\"). \"Su coccoi\", pane di semola lavorato con delle punte, veniva preparato in occasioni di festivit\u00e0 come Natale, Pasqua, battesimi e matrimoni; pi\u00f9 era importante l'occasione pi\u00f9 veniva decorato, e prendeva il nome di \"coccoi pintau\". Per Pasqua si preparava \"su coccoi cun s'ou\", pane \"coccoi\" con un uovo al centro, e \"sa pippia cun s'ou\", bambolina di pane con un uovo in corrispondenza della pancia (era un simbolo di maternit\u00e0, di buon auspicio per le donne). Per la giornata dei morti, veniva preparato \"su pani se saba\", pane condito con \"Sa saba\" (marmellata di uva) farcito con noci e mandorle, e guarnito con \"saba\" (marmellata di fico d'India) e palline di zucchero colorate (\"tragera\"). In base al periodo si preparavano dei tipi di pane conditi con ortaggi e prodotti di stagione: \"pani cun tamatiga\" (pomodoro), \"pani cun oria\" (olive), \"pani cun fa\" (fave), \"pani cun gerda\" (pezzetti di carne di maiale), \"pani cun arriscottu\" (ricotta), \"pani cun cipudda\" (cipolla), \"pani cun casu\" (formaggio fresco), \"pani cun pabassa\" (uva passa).\nI dolci tipici sono: \"amaretti\", \"pistoncus\" (dolci ricoperti di glassa), \"gatteaux\", \"pabassinas\" (dolce con marmellata d'uva), \"gueffus\" (dolci di mandorla e zucchero), \"piricchittus\" (dolci ricoperti di glassa al limone) e le \"pardulas\", con ripieno di formaggio e dalla particolare forma \"a rosa\"; fatta una striscia di pasta, si mette sopra il ripieno e si avvolge il tutto su se stesso sino ad ottenere una forma che ricorda vagamente una rosa.\nEconomia.\nL'economia si basa sulla pastorizia e l'agricoltura. Il comparto zootecnico e caseario produce formaggi e carni di pecora e agnello. Le coltivazioni agricole producono carciofi e, grazie alla grande superficie serricola, ortaggi e, in particolare, il pomodoro da mensa. Alla produzione agricola concorre anche l'olivicoltura e, soprattutto, la viticoltura; dall'uva del vitigno Carignano del Sulcis si produce l'omonimo vino conosciuto a livello internazionale.\nArtigianato.\nL'artigianato \u00e8 diffuso a livello familiare. \u00c8 particolarmente sviluppato l'artigianato tessile. Moltissime persone possiedono un telaio artigianale e vengono confezionati tappeti, arazzi, cuscini, coperte e asciugamani, conosciuti e apprezzati in tutto il mondo.\nVi sono molti artigiani che producono coltelli, cestini e ricami. Si producono anche oggetti particolari e interessanti come \"Is Pippias de Canna\", bamboline con il corpo di canna vestite con il costume tradizionale, oppure le \"zucchine decorate\" a fuoco, utilizzate dagli uomini come borraccia con il costume. Esiste inoltre un tipo d'artigianato che riguarda la confezione del costume: sono poche, infatti, le sarte capaci di confezionare un intero abito tradizionale. Vi \u00e8 per\u00f2 un buon numero di persone capaci di produrre pizzi a mano, ricami e confezionare a mano elementi particolari del costume."}
{"id": "2122286", "revid": "547034", "url": "https://it.wikipedia.org/wiki?curid=2122286", "title": "Visualizzazione creativa", "text": "La visualizzazione creativa \u00e8 una tecnica che consiste nell'immaginare (visualizzare) delle cose o delle situazioni nella propria mente per provocarne la materializzazione e l'accadimento nella realt\u00e0.\nLa visualizzazione creativa \u00e8 una tecnica spirituale di importanza fondamentale nel sistema di insegnamenti e pratiche del New Thought e del pensiero positivo e accompagna la pratica delle affermazioni positive (o preghiera affermativa). Essa viene teorizzata dagli esponenti del movimento fin dalla fine dell'Ottocento e uno dei primi autori a parlarne \u00e8 Wallace Wattles, autore de \"La scienza del diventare ricchi\".\nLa differenza tra la visualizzazione creativa e il sogno ad occhi aperti consiste nel fatto che nell'atto di fantasticare la persona crea un'immagine o una scena mentale di cui \u00e8 spettatore dall'esterno, mentre nell'atto della visualizzazione creativa colui che visualizza \u00e8 al centro stesso della propria visualizzazione, la sperimenta in prima persona, sforzandosi di percepirla come il pi\u00f9 reale possibile attraverso tutti i sensi. \nTecniche di visualizzazione sono rintracciabili anche nelle religioni orientali come il buddhismo cos\u00ec come in ambito scientifico tali tecniche sono state studiate e applicate ampiamente in campo sportivo dalla psicologia dello sport, sia per migliorare aspetti tecnico-tattici che mentali."}
{"id": "2122287", "revid": "28592", "url": "https://it.wikipedia.org/wiki?curid=2122287", "title": "Vassilij Abaev", "text": ""}
{"id": "2122288", "revid": "1543377", "url": "https://it.wikipedia.org/wiki?curid=2122288", "title": "Signoria di Cesarea", "text": "La Signoria di Cesarea era un vassallo del regno crociato di Gerusalemme.\nIl suo territorio si estendeva lungo il litorale tra Arsuf ed Haifa.\nStoria.\nCesarea fu conquistata nel 1101/2 da Baldovino I, durante la Prima crociata, la citt\u00e0, seppure in una fase di decadenza, era ancora molto ricca.\nA Cesarea i genovesi trovarono un calice di vetro verde che essi identificarono come il Graal e portarono a Genova, dove \u00e8 tuttora conservato nel Museo del tesoro della cattedrale di San Lorenzo.\nI Crociati ricostruirono la citt\u00e0, la dotarono di possenti fortificazioni e ne fecero la sede della signoria.\nBrevemente occupata da Saladino nel 1187 fu riconquistata da Riccardo Cuor di Leone nel 1191 e restituita al suo legittimo signore.\nNel 1217 inizi\u00f2 la ricostruzione delle fortificazioni eliminate da Saladino ma queste furono smantellate da al-Mu'azzam Isa nel 1219. \nI lavori iniziarono di nuovo nel 1228 e furono portati a termine nel 1251 da San Luigi IX di Francia.\nNel 1266 fu definitivamente conquistata dai Mamelucchi, che si assicurarono che non ci sarebbero state altre battaglie sul sito - il cui porto era comunque insabbiato - radendo al suolo le fortificazioni, in linea con quanto praticato in altre citt\u00e0 costiere ex-crociate.\nArcidiocesi di Cesarea.\nEra una delle quattro archidiocesi del Regno, sede dell'Arcivescovo di Caesarea.\nGli storici cattolici hanno ricostruito un elenco di trentasei vescovi latini, il pi\u00f9 famoso dei quali fu probabilmente Eraclio, dal 1101 al 1496.\nSignori di Cesarea.\nArpino di Bourges potrebbe essere stato il primo signore, ma probabilmente il vero primo signore di Cesarea fu Eustachio I de Grenier:"}
{"id": "2122289", "revid": "173219", "url": "https://it.wikipedia.org/wiki?curid=2122289", "title": "Emmanuel de Nay, conte di Richecourt", "text": "Biografia.\nFiglio di Charles Ignace de Nay (m. 1732/5), signore di Pont-sur-Meuse e barone di Richecourt e consigliere di stato del duca Leopoldo di Lorena e di sua moglie Barbe-Catherine de Tailfumyer, figlia di Charles de Tailfumyer, signore di Moranville, egli sposer\u00e0 Jeanne de Bourcier de Villers figlia di Jean Baptiste Joseph de Bourcier, signore di Villers-en-Haye. Nell'aprile 1756 il conte di Richecourt, viene colpito da un colpo apoplettico e ritorna in Lorena.\nMassone, fu membro della loggia inglese di Firenze\nDiscendenza.\nEmmanuel e Jeanne ebbero tra i loro figli:"}
{"id": "2122304", "revid": "117588463", "url": "https://it.wikipedia.org/wiki?curid=2122304", "title": "Discoparade", "text": "Discoparade \u00e8 stato un programma radiofonico italiano, in onda su Discoradio dal 1988 fino al cambio di gestione avvenuto nel 2006, che presentava la classifica delle venti canzoni pi\u00f9 ballate allo Studio Zeta, all'epoca la pi\u00f9 grande discoteca della Lombardia.\nUno dei programmi pi\u00f9 longevi e di maggior successo di Discoradio, \"Discoparade\" \u00e8 stata condotta da Dario Desi dal 1988 al 1990 e da Marco Ravelli dal 1990 al 2006, e andava in onda il sabato pomeriggio alle ore 14.00, in diretta concorrenza con l'analoga \"Deejay Parade\", condotta da Albertino su Radio Deejay.\nIl cambio di gestione di Discoradio, nel 2006, ha visto il ridimensionamento della quota di musica dance all'interno del palinsesto dell'emittente con conseguente chiusura della trasmissione.\nDiscoparade dell'anno.\nAlla fine di ogni anno, il 31 dicembre, Marco Ravelli conduceva una discoparade speciale che riepilogava le trenta hit pi\u00f9 ballate durante l'anno che stava per concludersi. La classifica veniva poi replicata il giorno seguente nella fascia pomeridiana.\nIl criterio di scelta dei brani era per\u00f2 piuttosto soggettivo dal momento che in alcune occasioni sono state inserite tracce mai entrate nelle edizioni settimanali della classifica. \nNel caso in cui un interprete avesse avuto pi\u00f9 canzoni in classifica nello stesso anno, esse venivano tutte riepilogate alla stessa posizione. A titolo di esempio si veda Robert Miles al vertice della Discoparade dell'anno 1996 con ben tre brani.\nSi riportano qui le classifiche \"discoparade dell'anno\" a partire da quella del 1996, il primo riepilogo annuale realizzato dalla radio, fino a quella del 2005, l'ultima andata in onda prima della chiusura della classifica nel giugno del 2006.\nNel 2003 e nel 2004 and\u00f2 in onda il D.D.D. dell'anno con le canzoni non ordinate, mentre nel 2005 la classifica fu di 20 posizioni invece delle consuete 30, con l'inserimento in coda di altre canzoni significative ma non classificate.\nUn'analisi dei brani entrati nelle Discoparade dell'anno e dei brani entrati nelle omologhe Deejay Parade dell'anno, trasmesse da Radio Deejay ed inerenti alla stessa tematica mostra parecchie diversit\u00e0, fatto strano dato che entrambe le classifiche avrebbero dovuto rappresentare i migliori brani passati in discoteca durante l'anno conclusosi.\nD.D.D. dell'anno 2003.\nN.B. La seguente \u00e8 una playlist e non una classifica.\nD.D.D. dell'anno 2004.\nN.B. La seguente \u00e8 una playlist e non una classifica."}
{"id": "2122309", "revid": "20667825", "url": "https://it.wikipedia.org/wiki?curid=2122309", "title": "Cielo a pecorelle", "text": ""}
{"id": "2122311", "revid": "37056", "url": "https://it.wikipedia.org/wiki?curid=2122311", "title": "Bar Kokba", "text": ""}
{"id": "2122317", "revid": "1226", "url": "https://it.wikipedia.org/wiki?curid=2122317", "title": "Onnipotente", "text": ""}
{"id": "2122318", "revid": "125491877", "url": "https://it.wikipedia.org/wiki?curid=2122318", "title": "Giuliano di Alicarnasso", "text": "Biografia.\nPoco si sa della vita di Giuliano. Al principio del VI secolo era vescovo monofisita di Alicarnasso in Caria. Nel 518, per ordine dell'imperatore Giustino, fu cacciato dalla sua sede, per non aver aderito alla definizione di Calcedonia e al \"Tomus ad Flavianum\" di Leone Magno. Rifugiatosi ad Alessandria d'Egitto, sotto la protezione del patriarca monofisita Timoteo IV, si scontr\u00f2 con Severo di Antiochia, profugo anch'egli, sulla questione della corruttibilit\u00e0 del corpo di Ges\u00f9 in terra. Giuliano riteneva l'atto stesso dell'incarnazione del Verbo talmente significativo da rendere il corpo di Cristo differente rispetto a quello degli altri uomini, che invece vivono nel regime del peccato e della corruzione. Giuliano e i suoi seguaci, detti \"giulianisti\" o \"aftartodoceti\", sostenevano che al contrario il corpo di Ges\u00f9 non fosse soggetto a corruzione o a passioni umane fin dal concepimento. Severo riteneva che la concezione di Giuliano togliesse valore alla realt\u00e0 terrestre di Cristo, alla consustanzialit\u00e0 tra la condizione umana di Cristo e quella degli altri uomini, a tal punto da metterne a rischio le potenzialit\u00e0 salvifiche e da rendere inutili la nascita nella carne, la sofferenza e la croce. Giuliano rispose con varie opere (\"Tomo\", \"Contro le bestemmie di Severo\", \"Apologia\") di cui oggi restano solo pochi frammenti."}
{"id": "2122326", "revid": "162719", "url": "https://it.wikipedia.org/wiki?curid=2122326", "title": "Harrier AV-8B", "text": ""}
{"id": "2122336", "revid": "125390576", "url": "https://it.wikipedia.org/wiki?curid=2122336", "title": "Steve Forrest (attore)", "text": "Biografia.\nVita e carriera.\nFiglio di Annis Speed e Charles Forrest Andrews, un ministro della chiesa battista, Forrest era il 12\u00ba di 13 bambini. Uno dei suoi fratelli maggiori fu la star cinematografica Dana Andrews. Forrest entr\u00f2 nella United States Army a 18 anni e combatt\u00e9 nella Offensiva delle Ardenne durante la Seconda guerra mondiale. Nel 1950 consegu\u00ec un dottorato alla UCLA, con specializzazione in teatro e psicologia. Lavor\u00f2 come macchinista presso la compagnia teatrale La Jolla Playhouse, vicino a San Diego. L\u00ec lo scopri Gregory Peck, che lo inser\u00ec nel cast della pi\u00e8ce \"Goodbye Again\", e gli fece ottenere un provino cinematografico con la casa produttrice MGM, che lo mise sotto contratto.\nTra le numerose interpretazioni di Forrest, sono da ricordare i film \"Solo per te ho vissuto\" (1953), per il quale vinse il Golden Globe per il miglior attore debuttante, \"Il giorno pi\u00f9 lungo\" (1962), \"I mastini del Dallas\" (1979), e \"Mammina cara\" (1981). Apparve in camei nelle commedie \"Spie come noi\" (1985) e \"Donne amazzoni sulla Luna\" (1987), e in \"S.W.A.T. - Squadra speciale anticrimine\" (2003), adattamento cinematografico della serie televisiva \"S.W.A.T.\".\nForrest fu anche interprete teatrale, debuttando a Broadway nel 1958 nel ruolo del pugile professionista Bob Stanton nella pi\u00e8ce \"The Body Beautiful\", accanto a Mindy Carson, Jack Warden e Brock Peters.\nNel 1965, Forrest si trasfer\u00ec con la famiglia a Londra dove interpret\u00f2 John Mannering nella serie televisiva britannica \"Il barone\". Tra le altre sue partecipazioni televisive, da ricordare \"The DuPont Show with June Allyson\", \"Storefront Lawyers\", \"S.W.A.T.\", \"Hollywood Wives\", e l'episodio \"Dimensioni parallele\" della serie \"Ai confini della realt\u00e0\", prodotta da Rod Serling, e l'episodio \"The Waiting Room\" della serie \"Mistero in galleria\", sempre di Serling. Nell'episodio \"Mannon\" della serie \"Gunsmoke\" (1969), interpret\u00f2 Will Mannon, personaggio che riprese 18 anni dopo nel film televisivo \"\" (1987) con James Arness.\nNella stagione 1986-1987 Steve Forrest partecip\u00f2 alla serie televisiva \"Dallas\", nel ruolo di Wes Parmalee, l'uomo che nella finzione televisiva dichiara di essere Jock Ewing, il personaggio interpretato da Jim Davis fra il 1978 e il 1981, che si supponeva fosse rimasto ucciso in un incidente in elicottero e il cui corpo non fu mai trovato.\nVita personale.\nIl 23 dicembre 1948 Forrest spos\u00f2 Christine Carilas, dalla quale ebbe tre figli: Michael, Forrest e Stephen Andrews.\nAbile golfista, Forrest spesso gioc\u00f2 in tornei di beneficenza, fra i quali, per il team Americano, al \"Bing Crosby Great Britain vs. USA Tournament\" a Gleneagles (Scozia).\nMorte.\nForrest mor\u00ec il 18 maggio 2013 a Thousand Oaks, California, all'et\u00e0 di 87 anni, per cause non specificate."}
{"id": "2122337", "revid": "1442080", "url": "https://it.wikipedia.org/wiki?curid=2122337", "title": "Maurice Grammont", "text": "Biografia.\nInsegn\u00f2 nel 1892 linguistica alla facolt\u00e0 di lettere dell'universit\u00e0 di Digione e dal 1895 fino al 1939 occup\u00f2 la cattedra di grammatica e filologia presso la facolt\u00e0 di lettere dell'universit\u00e0 di Montpellier.\nNel 1904 fond\u00f2 il \"Laboratoire de phon\u00e9tique exp\u00e9rimentale\" dell'universit\u00e0 di Montpellier. \nFra le sue opere si evidenziano \"Les vers fran\u00e7aise: ses moyens d'expression, son harmonie\" del 1904, \"Trait\u00e9 de phon\u00e9tique\" del 1933."}
{"id": "2122338", "revid": "1632387", "url": "https://it.wikipedia.org/wiki?curid=2122338", "title": "Long Live the Loud", "text": "Long Live the Loud \u00e8 il terzo album del gruppo musicale Exciter, realizzato nel 1985."}
{"id": "2122346", "revid": "1632387", "url": "https://it.wikipedia.org/wiki?curid=2122346", "title": "Unveiling the Wicked", "text": "Unveiling the Wicked \u00e8 il quarto album del gruppo musicale Exciter, realizzato nel 1986.\n\u00c8 il primo in cui non compare la formazione originale: infatti, il chitarrista Brian McPhee subentra a John Ricci."}
{"id": "2122348", "revid": "767487", "url": "https://it.wikipedia.org/wiki?curid=2122348", "title": "Johnjohn", "text": "Johnjohn \u00e8 un disco musicale del musicista Gianni Ferretti, pubblicato dalla Lengimusic nel 2003.\nComprende dieci pezzi originali composti da Gianni Ferretti, di cui nove strumentali e uno cantato da Sabrina Cimino su testo di Paolo Audino, il quale \u00e8 la versione cantata del pezzo che apre l'album."}
{"id": "2122349", "revid": "1226", "url": "https://it.wikipedia.org/wiki?curid=2122349", "title": "Basico", "text": ""}
{"id": "2122350", "revid": "104458", "url": "https://it.wikipedia.org/wiki?curid=2122350", "title": "Muski", "text": ""}
{"id": "2122355", "revid": "547034", "url": "https://it.wikipedia.org/wiki?curid=2122355", "title": "Meshech", "text": "Nella Bibbia, Meshech o Mosoch (ebraico: \u05de\u05b6\u05ab\u05e9\u05b6\u05c1\u05da Me\u0161e\u1e35 \"prezzo\" o \"prezioso\") \u00e8 nominato come figlio di Jafet in Genesi 10:2 e 1 Cronache 1:5. Un altro Meshech \u00e8 indicato come figlio di Sem in 1 Cronache 1:17 (corrispondente alla forma Mash in Genesi 10).\nInterpretazioni.\nMeshech \u00e8 nominato con Tubal (e Rosh, in alcune traduzioni) come principato di \"Gog, principe di Magog\" in Ezechiele 38:2 e 39:1, ed \u00e8 considerata una trib\u00f9 jafetita, identificata da Flavio Giuseppe con i \"Mosocheni\" (Mushki, anche associati ai Frigi o Bryges) e alla loro capitale Mazaca. Nella cronaca di Ippolito di Roma (234 d.C.), gli \"Illiri\" furono identificati come discendenti di Meshech. Inoltre, i Georgiani hanno tradizioni secondo cui loro e altri popoli del Caucaso come gli Armeni condividono la discendenza da Meshech (georgiano: Meskheti), Tubal e Togarma.\nNel 1498 Annio da Viterbo pubblic\u00f2 frammenti noti come pseudo-Berosso, ora considerato un falso, sostenendo che i registri babilonesi mostravano che un figlio di Jafet chiamato Samothes aveva iniziato a colonizzare quella che in seguito divenne la Gallia nel 13\u00ba anno di Nimrod. Gli storici successivi come Raphael Holinshed (1577) identificarono Samothes come Meshech, e asserirono che egli govern\u00f2 per primo anche in Gran Bretagna.\nA partire dal XVI secolo, alcuni studiosi europei hanno proposto l'idea che i moscoviti fossero derivati da Meshech. Sir Walter Raleigh (c. 1616) attribuisce questa opinione a Philipp Melanchthon (1497-1560) e a Benito Arias Montano (1571), e successivamente fu seguito anche da Jonathan Edwards (1703\u20131758). Inoltre, secondo una leggenda apparsa per la prima volta nella \"Sinossi di Kiev\" (1674), Mosca (Moskva) fu fondata dal re Mosokh figlio di Japheth (cio\u00e8 Meshech), e prese il nome da lui e sua moglie, Kva. In questa leggenda, si dice anche che abbiano avuto un figlio, Ya, e una figlia, Vuza, che hanno dato il loro nome al vicino fiume Yauza.\nSecondo Archibald Sayce, Meshech pu\u00f2 essere identificato con Muska, un nome che appare nelle iscrizioni assire, e generalmente si ritiene che si riferisca ai Mushki.\nLa maggior parte dei testi a partire da Flavio Giuseppe in genere identifica il Meshech dei tempi di Ezechiele come un'area nella Turchia moderna."}
{"id": "2122359", "revid": "13648", "url": "https://it.wikipedia.org/wiki?curid=2122359", "title": "Sionisti", "text": ""}
{"id": "2122360", "revid": "599013", "url": "https://it.wikipedia.org/wiki?curid=2122360", "title": "Chapter Two (Gianni Ferretti)", "text": "Chapter Two \u00e8 il secondo disco solista del musicista Gianni Ferretti, pubblicato nel 2005.\nEdito dalla Lengimusic, contiene nove pezzi originali e una versione particolare della celebre \"\"Oxygene part IV\" di Jean-Michel Jarre.\nIl disco.\nIl brano \"Incontro\" \u00e8 stato scritto e registrato a quattro mani con il chitarrista Riccardo Zappa, mentre le parole recitate nella prima parte di \"Io sono il bambino\" sono state scritte da Gianni Ferretti e da Paolo Audino con la collaborazione di Anna Maria Federici.\nIl brano \"Daysy (una margherita nel cielo)\" \u00e8 dedicata a Margherita Diazenna, mentre \"Hi, Joe!\"\" \u00e8 dedicato a Joe Zawinul."}
{"id": "2122365", "revid": "767487", "url": "https://it.wikipedia.org/wiki?curid=2122365", "title": "The Falcon and the Snowman", "text": "The Falcon and the Snowman \u00e8 un album del Pat Metheny Group registrato nel 1984 e pubblicato dalla EMI America Records nel 1985.\nIn questo album il Pat Metheny Group collabora con David Bowie e la National Philharmonic Orchestra (diretta da Steve Rodby) per la realizzazione della colonna sonora del film \"Il gioco del falco\" (\"The Falcon and the Snowman\")."}
{"id": "2122368", "revid": "92723", "url": "https://it.wikipedia.org/wiki?curid=2122368", "title": "Regione di Cuzco", "text": ""}
{"id": "2122373", "revid": "767487", "url": "https://it.wikipedia.org/wiki?curid=2122373", "title": "Larry Jones", "text": ""}
{"id": "2122374", "revid": "300067", "url": "https://it.wikipedia.org/wiki?curid=2122374", "title": "Mike Lewis (cestista)", "text": ""}
{"id": "2122377", "revid": "2111022", "url": "https://it.wikipedia.org/wiki?curid=2122377", "title": "Chang'an Motors", "text": "Chang'an Automobile Co., Ltd. (Cinese semplificato: \u91cd\u5e86\u957f\u5b89\u6c7d\u8f66\u80a1\u4efd\u6709\u9650\u516c\u53f8; Cinese tradizionale: \u91cd\u6176\u9577\u5b89\u6c7d\u8eca\u80a1\u4efd\u6709\u9650\u516c\u53f8; pinyin: Ch\u00f3ngq\u00ecng Ch\u00e1ng'\u0101n Q\u00ecch\u0113 G\u01d4f\u00e8n Y\u01d2uxi\u00e0n G\u014dngs\u012b) anche chiamata Chang'an Motors, Chang'an Auto e Chana Auto \u00e8 un'azienda cinese produttrice di automobili con sede a Chongqing.\nStoria.\nLa sua attivit\u00e0 nel comparto automobilistico \u00e8 iniziata nel 1990 con la produzione di veicoli commerciali su licenza della giapponese Suzuki, azienda con la quale ha stretto un accordo di collaborazione sotto forma di joint venture due anni dopo.\nIn seguito la societ\u00e0 ha stretto altre 2 joint venture per produrre automobili e propulsori con il gruppo Ford e pianifica di produrre dei modelli progettati internamente per l'esportazione in un prossimo futuro.\nDal 2005 Chang'an Automobile \u00e8 il quarto produttore di automobile in Cina e fa parte delle cosiddette \"5 sorelle\", unitamente a First Automobile Works, Dongfeng Motor Corporation, Shanghai Automotive Industry Corporation e Chery Automobile.\n\u00c8 quotata alla Borsa di Shenzhen."}
{"id": "2122383", "revid": "599013", "url": "https://it.wikipedia.org/wiki?curid=2122383", "title": "George Carter (cestista)", "text": ""}
{"id": "2122387", "revid": "767487", "url": "https://it.wikipedia.org/wiki?curid=2122387", "title": "Neil Johnson", "text": ""}
{"id": "2122395", "revid": "1543377", "url": "https://it.wikipedia.org/wiki?curid=2122395", "title": "Dorival J\u00fanior", "text": "Carriera.\nGiocatore.\nClub.\nDurante la sua carriera ha giocato per diverse squadre tra cui Palmeiras, Gr\u00eamio e Botafogo.\nApproda al calcio professionistico nel 1982 con la Ferroviaria, squadra nella quale gioca 19 partite. Nel 1984 passa al Guarani, ma a Campinas colleziona solo 3 gettoni. Dopo una breve esperienza nell'Ava\u00ed (1985-86), viene acquistato dal Joinville Esporte Clube. Dopo aver concluso la stagione vincendo il Campionato Catarinense e totalizzando 25 presenze, nel 1988 si ritrova a giocare per S\u00e3o Jos\u00e9 e Coritiba. Nel 1989 il Palmeiras acquista Dorival J\u00fanior: con i biancoverdi gioca fino al 1992 prima di passare al Gr\u00eamio, dove vince il Campionato Ga\u00facho. In seguito gioca con Juventude (1994-95), S\u00e3o Jos\u00e9 (1997), Ara\u00e7atuba (1997), Matonense (1997-98), per poi concludere la carriera nel Botafogo nella stagione 1998-99. Alla fine della carriera conta circa 170 presenze nei campionati brasiliani.\nAllenatore.\nNella stagione 2003-04 comincia la carriera di allenatore nelle file della Figueirense: vince subito il campionato Catarinense. Nel 2004 viene chiamato ad allenare il Fortaleza con i quali vince il Campionato Cearense. Dopo due brevi esperienze con Crici\u00fama e Juventude, approda allo Sport, dove lascia un segno del suo passaggio vincendo il Campionato Pernambucano. Dopo aver allenato Ava\u00ed e S\u00e3o Caetano, dove trascina la formazione al secondo posto nel campionato Paulista, viene ingaggiato dal Cruzeiro nel 2007. Dopo una sola stagione viene chiamato al Coritiba, squadra con la quale conquista il Campionato Paranaense. Nel 2009 passa al Vasco da Gama e nel 2010 al Santos in seguito alla decisione da parte del Vasco da Gama di non rinnovare il contratto. Al Santos vince la Coppa del Brasile e il Campionato Paulista nel 2010; tiene in panchina per due giornate consecutive il brasiliano Neymar per i suoi comportamenti controversi durante una partita precedente, e perci\u00f2 viene esonerato dalla dirigenza bianconera. In seguito allena l'Atl\u00e9tico Mineiro e nel 2011 viene incaricato di allenare l'Internacional."}
{"id": "2122396", "revid": "767487", "url": "https://it.wikipedia.org/wiki?curid=2122396", "title": "Slick Leonard", "text": "\u00c8 membro, in qualit\u00e0 di allenatore, del Naismith Memorial Basketball Hall of Fame."}
{"id": "2122398", "revid": "300067", "url": "https://it.wikipedia.org/wiki?curid=2122398", "title": "Bobby Leonard", "text": ""}
{"id": "2122399", "revid": "300067", "url": "https://it.wikipedia.org/wiki?curid=2122399", "title": "Bob Leonard", "text": ""}
{"id": "2122403", "revid": "6923", "url": "https://it.wikipedia.org/wiki?curid=2122403", "title": "La sfida del terzo uomo", "text": "La sfida del terzo uomo (\"Third Man on the Mountain\") \u00e8 un film del 1959 diretto da Ken Annakin, tratto dal libro \"Banner in the Sky\" di James Ramsey Ullman. Il film ha ispirato l'attrazione \"Matterhorn Bobsleds\" di Disneyland in California.\nTrama.\nNel 1866, Rudi Matt \u00e8 un diciottenne che lavora come sguattero in un albergo di Kurtal, in Svizzera. Un giorno, stuzzicato dai discorsi del cuoco Teo, pianta il suo lavoro e va a fare una scalata, fermandosi a contemplare la vetta della Cittadella. Cervino. Viene raggiunto dal grido d'aiuto di un alpinista bloccato in un crepaccio e lo salva. Questi, che si presenta come il capitano inglese John Winter, apprendendo che \u00e8 il figlio dell'alpinista Josef Matt, morto sulla montagna, gli propone di fargli da guida per l'ascensione alla Cittadella. Rudi per\u00f2 non si sente all'altezza.\nIl capitano Winter va a chiedere a Franz Lerner, zio di Rudi, d'ingaggiare lui come guida e il ragazzo come portatore per una scalata a un altro picco, il Wunderhorn. Il giorno dopo parte cos\u00ec la cordata formata da Franz, il capitano e Rudi, che raggiunge la sua meta. Un'iniziativa personale di Rudi lo blocca per\u00f2 su uno sperone roccioso; per andare a recuperarlo, lo zio mette in pericolo la sua vita. Al ritorno, Rudi \u00e8 molto avvilito.\nWinter si reca a Ginevra per impegni e chiede a Franz di scalare insieme la Cittadella al suo ritorno. La guida per\u00f2, per punire il nipote, vende i suoi scarponi nuovi da montagna, che sono acquistati da Lizbeth Hempel, la figlia del datore di lavoro di Rudi, di cui il ragazzo \u00e8 innamorato. Per restituire \nun po' di fiducia al giovane, Teo organizza un'escursione con lui e Lizbeth, facendogli scalare uno sperone roccioso con una pesante \nzavorra.\nSulla via del ritorno, Lizbeth chiede a Rudi di accompagnarla alla festa del paese, dicendogli che gliel'ha chiesto anche Klaus Wesselhoft, una giovane e aitante guida alpina del paese, suscitandone la gelosia. All'albergo, Rudi viene a sapere che Winter \u00e8 ritornato ma Franz non ha voluto impegnarsi ad accompagnarlo sulla Cittadella. Nuovamente avvilito, Rudi rifiuta di ballare con Lizbeth, spingendola tra le braccia di Klaus. Dopo aver contemplato la Cittadella di notte, si accorda con Winter, che ha ingaggiato come guida Emil Saxo di Broli per unirsi alla sua cordata, raccontandogli falsamente che la madre e lo zio gli hanno dato il permesso.\nTeo racconta al consesso delle guide di Kurtal che la spedizione composta da Winter, Saxo e Rudi \u00e8 partita per la Cittadella; spronati dalle sue parole, diverse guide (tra le quali Franz) si ripromettono d'inseguirli per convincerli a desistere da quella che ritengono un'impresa suicida.\nIn una notte passata in un rifugio, Winter chiede a Rudi di tornare a Kurtal per convincere suo zio a unirsi a loro, mentre egli e Saxo \nandrebbero a Broli per approvvigionarsi, ma la guida alpina di Broli rifiuta di collaborare con una di Kurtal.\nDue giorni dopo Winter e Broli incontrano al bivacco gli inseguitori da Kurtal; stanno per venire alle mani, ma sopraggiunge Rudi, che dice di aver trovato una via per l'ascensione alla Cittadella, forse la stessa seguita da suo padre anni prima. Franz vorrebbe riportare il nipote a casa, ma Teo e Winter lo convincono a lasciarlo proseguire e a unirsi anche lui alla cordata.\nIl cunicolo scoperto da Rudi si rivela essere pi\u00f9 stretta del previsto e, a giudizio di Saxo, impraticabile; Rudi per\u00f2 riesce a passarvi e a issare i suoi compagni esternamente al di sopra della parete tramite una corda. Winter \u00e8 dolorante per una ferita alla testa e il gruppo bivacca su un nevaio. Saxo propone a Franz che proseguano solo loro due, ma quest'ultimo rifiuta, cos\u00ec la mattina Saxo parte da solo, ma scivola. \u00c8 soccorso da Rudi, che lo accompagna gi\u00f9: intanto Franz e Winter sono ripartiti, ma le due coppie non s'incrociano. Il capitano inglese e la guida svizzera raggiungono la vetta, portando con s\u00e9 lo zaino di Franz, che avevano trovato salendo, e piantano, a mo' di bandiera, la camicia rossa che era appartenuta al padre di lui. Al loro ritorno a Kurtal sono grandemente festeggiati.\nProduzione.\nRomanzo originale.\nIl film si bas\u00f2 sul romanzo del 1954 \"Banner in the Sky\" di James Ramsey Ullman,che aveva scritto anche \"The White Tower\", e che si basava sulla vera storia della prima scalata del Cervino nel 1865. Il personaggio del capitano John Winter \u00e8 ispirato a Edward Whymper, ma il giovane Rudi \u00e8 completamente immaginario. Il \"New York Times\" lo defin\u00ec \"una superba storia di scalate di montagne per giovani lettori\".\nSviluppo.\nI diritti per la trasposizione cinematografica furono acquistati da Disney nel luglio del 1957. Si tratt\u00f2 del suo quinto film girato in Gran Bretagna, dopo \"L'isola del tesoro\", \"Robin Hood e i compagni della foresta\", \"La spada e la rosa\" e \"Rob Roy, il bandito di Scozia\".\nIn gennaio il ruolo principale fu assegnato a James MacArthur, che aveva appaena partecipato alla produzione disneyana \"Johnny, l'indiano bianco\". Eleanor Griffin fu incaricata di scivere la sceneggiatura. La regia fu affidata a Ken Annakin, che aveva gi\u00e0 realizzato vari film per Disney. L'altro ruolo principale sarebbe dovuto andare a David Niven.\nNel giugno del 1958 Michael Rennie sostitu\u00ec David Niven.\nFu il secondo dei cinque film Disney a cui prese parte Janet Munro, dopo \"Darby O'Gill e il re dei folletti\".\nRiprese.\nLe riprese iniziarono il 23 giugno 1958. Il film fu girato in esterni in Svizzera con Gaston R\u00e9buffat come capo della fotografia della seconda unit\u00e0 di montagna. Fu girato per lo pi\u00f9 a Zermatt, una localit\u00e0 familiare a Walt Disney da quando vi andava a sciare. Le parti del film in studio furono girate a Londra. Zermatt fu il modello per la cittadina fittizia di Kurtal. Le scene alpinistiche furono girate a Rotenboden.\nTutto il cast e la \"troupe\", per un totale di 170 membri, seguirono un corso d'alpinismo prima dell'inizio delle riprese.\nDurante le riprese, James Donald cadde gi\u00f9 da una roccia per sei metri, ma se la cav\u00f2 con ferite di poco conto. L'operatore assistente Pierre Tairraz cadde in un crepaccio e si ruppe tre costole.\nLa straordinaria difficolt\u00e0 della realizzazione di questo film sul Cervino fu documentata nell'episodio \"Perilous Assignments\" della serie \"Walt Disney Presents\".\nHelen Hayes fece visita suo figlio James MacArthur sul luogo delle riprese e disse a Disney che le sarebbe piaciuto partecipare al film; egli fece in modo che fosse creata per lei una piccola parte.\nColonna sonora.\nLa colonna sonora de \"La sfida del terzo uomo\" fu composta da William Alwyn e comprende la canzone originale di Franklyn Marks \"Climb the Mountain\".\nAccoglienza.\nIncassi.\nIl film incass\u00f2 1,7 milioni di dollari tra Stati Uniti e Canada a fronte di un budget di 2 milioni.\nCritica.\nBosley Crowther del \"New York Times\" scrisse che \"\u00e8 una questione aperta se le tecniche di scalata mostrate qui, e alcune delle azioni alpinistiche disperate, fossero in uso quasi cent'anni fa. Sia come sia, e per quanto ci si possa preoccupare dell'accuratezza storica, l'impresa della scalata \u00e8 ritratta in modo eccitante sino alla fine [...] e come se non bastasse, lo scenario \u00e8 incantevole.\" \"Variety\" dichiar\u00f2: \"D\u00e0 il tipo di vertigine che fa s\u00ec che lo spettatore si senta rimpicciolire nella sua poltrona e il tipo di emozione che lo fa stare sulle spine.\" Philip K. Scheuer del \"Los Angeles Times\" scrisse: \"L'ambientazione da sola [...] vale il prezzo del biglietto. Una \"troupe\" di Walt Disney ha passato mesi estenuanti nelle Alpi svizzere macinando con fatica ciak dopo ciak, ma \u00e8 tornata con una delizia in Technicolor che ricca di tensione, eccitazione e divertimento semplice, senza complicazioni.\" Richard L. Coe del \"Washington Post\" lo defini\u00ec \"un fine esempio di una film narrativo Disney, ben fotografato e ben accolto nel suo complesso.\" Gli \"Harrison's Reports\" dissero, \"Come avviene nel caso della maggio parte delle produzioni Disney, si \u00e8 data un'attenzione meticolosa ai valori della produzione, e il film risulta sovraccarico di sentimenti stucchevoli. Tuttavia, \u00e8 difficile presentare un argomento logico contro una formula di successo, e sembra che non ci sia ragione, in un'ottica affaristica, per deviare dalla strada segnata di recente da Disney.\" \"The Monthly Film Bulletin\" defin\u00ec le scene di montagna \"efficaci e terribili in modo quasi continuo. Ma Ken Annakin sembra pi\u00f9 felice nello scegliere gli angoli delle inquadrature e nel pianificare spericolate scene d'azione che nel dirigere scene dialogate. La recitazione di tutti, a parte Michael Rennie e James MacArthur, \u00e8 vigorosamente sopra le righe, forse sforzandosi che le scene nella valle sembrino troppo elementari per un pubblico in et\u00e0 scolare. Ma in effetti tutta la produzione, vivace ed eccitante al limite dell'assurdo, sembra calibrata per diventare un classico del cinema per ragazzi.\""}
{"id": "2122405", "revid": "767487", "url": "https://it.wikipedia.org/wiki?curid=2122405", "title": "Ad\u00edlson Batista", "text": ""}
{"id": "2122409", "revid": "767487", "url": "https://it.wikipedia.org/wiki?curid=2122409", "title": "Geremia, cane e spia", "text": "Geremia cane e spia (\"The Shaggy Dog\") \u00e8 un film del 1959 diretto da Charles Barton e prodotto dalla Walt Disney, tratto dal romanzo \"The Hound of Florence\" di Felix Salten, il creatore del capriolo Bambi.\nDiretto da Charles Barton, fu la prima live-action comedy della Disney e la prima di una lunga serie con protagonista Fred MacMurray. Con lui sono un gruppo di adolescenti con gi\u00e0 alle spalle una lunga carriera con la Disney: Tommy Kirk, Tim Considine, Roberta Shore, Annette Funicello e il piccolo Kevin Corcoran.\nIl film ha avuto quattro seguiti (tutti Disney), il primo dei quali \u00e8 \"Quello strano cane... di pap\u00e0\" del 1976, poi un sequel televisivo nel 1987, un remake televisivo negli anni '90 e un rifacimento cinematografico nel 2007: \"Shaggy Dog - Pap\u00e0 che abbaia... non morde\".\nTrama.\nPer colpa di un antico anello magico appartenuto ai Borgia, il giovane Wilby Daniels cade vittima di un maleficio che lo trasforma in un cane peloso, Geremia, identico a Chiffon, il bobtail della sua amata vicina Franceska Andrassy. Gli unici a conoscenza di quell'incredibile storia sono suo fratellino Moochie, che lo aiuta nelle situazioni pi\u00f9 imbarazzanti, e il professor Plumcutt, da cui apprende che l'unico modo per rompere l'incantesimo \u00e8 compiere un'azione eroica. Per il momento per\u00f2 il ragazzo non pu\u00f2 nemmeno rientrare fra le mura domestiche perch\u00e9 suo padre Wilson, postino in pensione, \u00e8 allergico ai cani e l'ha chiuso fuori di casa. Comincia cos\u00ec per Wilby tutta una serie di disavventure causate dai suoi continui e inaspettati passaggi dall'aspetto umano a quello canino e viceversa.\nNelle sembianze di Geremia, Wilby scopre che il dottor Mikhail Andrassy, il padre adottivo di Franceska, in realt\u00e0 \u00e8 una spia che vuole rubare dei documenti segreti per far cadere il governo e che intende anche liberarsi di quella figlia divenuta ormai imbarazzante e inutile. Mentre il dottore e il suo maggiordomo Stefano se ne vanno per attuare il proprio piano portando con loro la ragazza, Wilby/Geremia con l'aiuto di Moochie riesce a coinvolgere nell'inseguimento suo padre, il suo amico e rivale in amore Buzz Miller e soprattutto la polizia. Le spie, vistesi scoperte, tentano la fuga con una barca e, nella successiva colluttazione, Franceska cade in acqua ma viene salvata dal coraggioso intervento di Geremia che, cos\u00ec facendo, compie quell'atto di eroismo necessario a liberarlo dal maleficio dell'anello dei Borgia.\nConclusione con i cattivi arrestati, con Franceska che se ne torna in Francia dopo aver donato Chiffon alla famiglia Daniels, con Wilby e Buzz ritornati amici essendo venuta meno la ragione della loro rivalit\u00e0, e con Wilson e Chiffon onorati come degli eroi."}
{"id": "2122410", "revid": "599013", "url": "https://it.wikipedia.org/wiki?curid=2122410", "title": "Francesco Pricolo", "text": "Generale designato d'armata aerea della Regia Aeronautica, ricopr\u00ec incarichi di grande responsabilit\u00e0, fu sottosegretario al Ministero dell'aeronautica e capo di stato maggiore dell'Arma azzurra.\nCarriera militare.\nNel 1909 si arruol\u00f2 volontario nel Regio Esercito, partecip\u00f2 al corso per allievo ufficiale presso la Regia Accademia di artiglieria e genio, frequentando successivamente la Scuola di applicazione di artiglieria di Torino. Fu nominato sottotenente del Genio nell'agosto 1911. Venne assegnato al Battaglione dirigibilisti e con questo prese parte alla campagna italo-turca del 1910-1911.\nPartecip\u00f2 alla prima guerra mondiale con il grado di capitano del Genio, conseguito nel settembre 1915. Consegu\u00ec il brevetto di pilota dirigibilista nel dicembre 1915, e quello di comandante nell'agosto 1917. A bordo di diversi dirigibili, tra cui il \"P.4\", il \"V.2\" e l\"'M.15\", prese parte a pi\u00f9 di sessanta missioni di guerra. Per il coraggio e l'audacia dimostrate venne decorato con due medaglie d'argento e due di bronzo. Subito dopo la guerra gli fu assegnato il comando del dirigibile N1-Norge, fu anche comandante in seconda dell'Accademia Aeronautica e capo della segreteria del Comandante generale dell'Aeronautica.\nNel 1926 comand\u00f2 lo Stormo dirigibili, nel 1928 fu promosso a colonnello, dal 1\u00ba gennaio al 30 maggio 1928 comanda il 21\u00ba Stormo e fino al 1929 fu capo di stato maggiore della 2\u00aa Z.A.T. Fra il 1931 e il 1932 comand\u00f2 la 1\u00aa Brigata Aerea da Bombardamento. Fu Sottocapo di Stato Maggiore della Regia Aeronautica fra il dicembre 1932 e l'ottobre 1933, quando fu destinato al comando della 2\u00aa Zona Aerea Territoriale (Z.A.T.), nel luglio 1938 divenne comandante della 2\u00aa Squadra aerea. Il 10 novembre 1939 divenne sottosegretario di Stato e capo di Stato maggiore dell'Aeronautica Militare.\nComand\u00f2 le forze aeree italiane nei primi 18 mesi di guerra fino al 15 novembre 1941, quando dovette lasciare l'incarico sia perch\u00e9 in grave contrasto con il generale Cavallero, sia perch\u00e9 poco gradito ai tedeschi che lo ritenevano responsabile delle deludenti operazioni aeree italiane. In un rapporto a Berlino dell'8 ottobre 1941, Rommel insistette perch\u00e9 venisse mandato in Italia Kesselring come comandante delle forze tedesche nel Mediterraneo, e si preparassero piani per la conquista di Malta e Biserta, inoltre aggiunse: \u00abMettete in guardia il Comando Supremo contro la leggerezza del generale italiano Pricolo\u00bb. \nNel mese di novembre si iniziava la dotazione ai reparti dei nuovi M.C.202 quando la situazione sul fronte libico era grave, per colpa dell'offensiva inglese. I superiori ordini erano di far affluire tutti gli aerei che sono disponibili, ma si trattengono ancora gli MC 202, per non inviarli in combattimento, con personale non bene addestrato e senza i filtri anti-sabbia. Anche questa decisione, motivata da ragioni di ordine tecnico, pregiudica l'incarico di Capo di Stato Maggiore dell'Aeronautica, a Pricolo, per aver ritardato l'inoltro dei nuovi velivoli e quindi disubbidito ad ordini superiori (14 novembre 1941).\nMesso a riposo il 15 agosto 1945, and\u00f2 in congedo assoluto nel maggio 1954.\nContributi all'aviazione.\nIl generale Pricolo ebbe il grande merito di valorizzare la specialit\u00e0 degli aerosiluranti, che fu a lungo osteggiata dagli alti vertici di Aeronautica e Marina, convinti che si trattasse di un \u201ccostoso giocattolo\u201d. Egli prese a cuore la trasformazione degli S 79 in versione aerosilurante, e fece di tutto per convincere i dirigenti della fabbrica Whitehead di Fiume a stornare una commessa tedesca di siluri per sommergibili e a fornirgli 80 siluri da montare su questi aeroplani, riuscendo a rendere operativi gli SM 79 aerosiluranti nell'agosto 1940.\nPricolo si impegn\u00f2 anche per realizzare il Macchi M.C.202, che fu ideato per modernizzare la Regia Aeronautica, i cui aerei, anche se numerosi, tecnicamente non erano in grado di competere con i Messerschmitt Bf 109 tedeschi e i Supermarine Spitfire inglesi.\nIl grosso problema da risolvere fu la motorizzazione, perch\u00e9 il motore Fiat A.38 non forniva la potenza richiesta, cos\u00ec nel gennaio del 1940, Pricolo decise di accantonare il progetto del motore Fiat A.38, e ordin\u00f2 l'allestimento presso le officine Alfa Romeo di Milano di linee di montaggio che fossero in grado di produrre industrialmente su licenza Daimler-Benz il DB 601, il motore tedesco dei Messerschmitt Bf 109.\nQuesto motore, montato sul Macchi M.C.200 al quale era stata completamente ridisegnata la fusoliera lasciando le ali e i piani di coda invariati, diede origine al Macchi C 202, il cui prototipo prese il volo, a Lonate Pozzolo, il 10 agosto 1940."}
{"id": "2122412", "revid": "123859588", "url": "https://it.wikipedia.org/wiki?curid=2122412", "title": "Raffaella Carr\u00e0 Show", "text": "Raffaella Carr\u00e0 Show \u00e8 stato un programma televisivo italiano andato in onda alle 20.30 su Canale 5 per 16 puntate da sabato 9 gennaio a sabato 23 aprile 1988, pi\u00f9 3 speciali abbinati: uno a dicembre 1987 \"Benvenuta Raffaella\" e due con il meglio e qualche dietro le quinte nel maggio del 1988, \"Pubblico e privato del Raffaella Carr\u00e0 show\".\nIl programma.\nCondotto da Raffaella Carr\u00e0 con la partecipazione di Lello Arena, Alfredo Papa, Corrado Tedeschi e le gemelle Mandy e Debbie Hill, lo show prevedeva ogni settimana la presenza di un super ospite internazionale (tra gli altri Mickey Rourke, Harry Belafonte, Joan Collins, Omar Sharif, Jerry Lewis, Larry Hagman e Linda Gray). \nAltri ospiti e numerosi personaggi famosi furono: Elliott Gould, Umberto Tozzi, Lola Flores e Paul Newman.\nNel programma la Carr\u00e0 conduce interviste, introduce ospiti, duetta con cantanti internazionali e si esibisce nel suo repertorio canoro, cantando anche la sigla di testa \"1, 2, 3, 4, Dancing\" di Danilo Vaona.\nPiatto forte del programma erano anche le imitazioni di Alfredo Papa, che spaziavano dai politici Bettino Craxi e Francesco Cossiga fino ad arrivare a personaggi pubblici quali Maurizio Costanzo e Johnny Dorelli.\nIn onda dallo Studio 10 di Cologno Monzese, il variet\u00e0, dai costi faraonici ed ascolti discreti ma sotto le aspettative, segn\u00f2 il debutto di Raffaella Carr\u00e0 sulle reti Fininvest e quello di Sergio Japino come regista.\nNel dicembre 1987, \u00e8 in onda su Canale 5 uno speciale dal titolo \"Benvenuta Raffaella\". Durante lo speciale di 35 minuti, vengono mostrati i dietro le quinte dello spettacolo, pronto a debuttare da l\u00ec a poche settimane, ed interviste a Raffaella ed a Sergio Japino, coreografo e regista dello spettacolo, nonch\u00e9, allora, fidanzato di Raffaella.\nIl programma, che ricalcava i grandi show del sabato sera della Rai, veniva registrato il gioved\u00ec sera per permettere la diffusione in cassette del programma in tutte le sedi Fininvest d'Italia, poich\u00e9 per le reti private non era ancora possibile trasmettere programmi in diretta. Il programma, coprodotto dalla tv spagnola catalana TV3, verr\u00e0 trasmesso in Spagna in una versione ridotta di 7 puntate nei mesi di luglio e agosto del 1988 con una nuova sigla finale in spagnolo,\u201cNo pensar en ti\u201d, e l'aggiunta di esibizioni di alcuni artisti catalani non presenti per la versione italiana di Canale 5."}
{"id": "2122413", "revid": "125963069", "url": "https://it.wikipedia.org/wiki?curid=2122413", "title": "2\u00ba Reggimento genio guastatori alpino", "text": "Il 2\u00ba Reggimento genio guastatori \u00e8 un reparto guastatori dell'Esercito Italiano con sede a Trento; dipende dalla Brigata alpina \"Julia\". Con il 32\u00ba Reggimento genio guastatori \u00e8 uno dei due reggimenti guastatori alpini.\nStoria.\nLa storia dell'unit\u00e0 d'Italia si riallaccia al 2\u00ba Reggimento Zappatori del 1860 e si dipana attraverso la storia d'Italia nelle campagne per l'unit\u00e0 del 1860-61, contro il Brigantaggio (1860-70), la 3\u00aa Guerra d'Indipendenza (1866) e la presa di Roma (1870), l'Eritrea (1895-96), la Libia (1911-12), la Grande Guerra (1915-18), la spedizione del Mediterraneo orientale, Anatolia nel 1919-20 e quindi nella 2\u00aa Guerra Mondiale alla frontiera francese nel 1940, nei Balcani nel 1941 e nel 1942 ed in Russia nel 1942-43.\nNel giugno del 2010 il 2\u00ba Reggimento festeggiava il 150\u00ba anno dalla costituzione risultando il reggimento del genio da combattimento pi\u00f9 \"vecchio\" d'Italia. In tale ricorrenza riceveva dal Comune di Trento il \" Vigilio d'oro\"( https://www.giornaletrentino.it/cronaca/trento/trento-il-san-vigilio-d-oro-a-dematt\u00e8demozzi-e-al-genio-guastatori-1.801147) . Inoltre veniva realizzato, su input del Comandante di Rgt. e con la partecipazione volontaria di alcuni ufficiali , il finanziamento concesso dalla Provincia di Trento, un Libro sulla storia del Reggimento.( https://www.ladigetto.it/permalink/2191.html)\nDopoguerra.\nRicostituito in Bolzano il 20 aprile 1954 come 2\u00ba battaglione Minatori, il reparto segue l'evoluzione delle unit\u00e0 del Corpo d'Armata alpino.\nImpegnato nel 1976 nelle emergenze a seguito del terremoto del Friuli e nel disastro della Val di Stava (1985).\nIl Reggimento appartiene alla specialit\u00e0 Guastatori dal 1986 quando il preesistente 2\u00ba battaglione Minatori viene convertito al nuovo impiego, con la Compagnia Genio Pionieri che diviene Compagnia Genio Guastatori, e denominato 2\u00ba Battaglione genio guastatori \u201cIseo\u201d, inquadrato nel IV Corpo d'armata alpino.\n\u00c8 intervenuto in Valtellina (1987), e divenuto reggimento nel 1992, dal 1993 concorse con personale e mezzi alle operazioni in Albania (Pellicano), Somalia (Ibis) e Mozambico (Albatros).\nDal 1995 la sede \u00e8 a Trento nella caserma \"Cesare Battisti\". Nel 1997 il reggimento passa alle dipendenze della Brigata alpina \"Julia\".\nNell'estate del 2000 un plotone di genieri alpini inquadrati nel 2\u00ba reggimento alpini partecipano all'operazione \"Joint Forge\" (24 aprile\u00a01998\u00a0- 1\u00ba dicembre\u00a02004), inquadrati nella forza multinazionale della\u00a0NATO\u00a0dispiegata in\u00a0Bosnia ed Erzegovina \"Stabilisation Force\"\u00a0(SFOR). Questo \u00e8 stato il primo impiego di VFA (volontari a ferma annuale) in un contesto di missioni internazionali.\nDa Ottobre 2010 ad Aprile 2011 il 2* Rgt. si rischierava ad Herat in Afghanistan. Per la prima volta la Bandiera di guerra e il Comandante di Reggimento uscivano dal territorio nazionale per partecipare ad una missione oltremare unitamente alla Brigata Alpina Julia. Il 2\u00b0 \u00e8 stato il primo reggimento del Genio Guastatori in Afghanistan in un momento particolarmente cruento e tormentato. La missione \u00e8 stata portata a termine con successo.\nIl 22 ottobre 2020, dopo tre anni di comando, il Colonnello Gaetano Celestre ha consegnato il comando del Reggimento al Colonnello Michele Quarto.\nSimboli.\nScudo.\nInquartato. Nel primo d'azzurro al tridente bizantino d'Ucraina; nel secondo di Gaeta che \u00e8 inquartato di rosso alla croce d'oro accantonata da quattro B all'antica, affrontati, pure d'oro, nel secondo e terzo d'argento al capo di rosso, sul tutto una rotella d'azzurro raggiante d'oro al monogramma di Cristo IHS d'argento; nel quarto di Belluno che \u00e8 d'azzurro alla croce d'oro, accantonata nei primi due quartieri da due draghi alati, affrontati di rosso.\nOrnamenti.\nSullo scudo corona turrita d'oro, accompagnata sotto da cinque nastri annodati nella corona, scendenti e svolazzanti in sbarra e in banda al lato dello scudo, uno d'azzurro filettati d'argento, tre d'azzurro, uno d'azzurro e bronzo ed uno tricolore rappresentativi delle ricompense al Valore. Sotto lo scudo su lista bifida d'oro, svolazzante, con la concavit\u00e0 rivolta verso l'alto, il motto \"Per omnia asperrima\". \u200b\nOnorificenze.\nNella sua storia il 2\u00ba Reggimento genio guastatori alpino ha meritato le seguenti onorificenze alla bandiera:"}
{"id": "2122417", "revid": "785863", "url": "https://it.wikipedia.org/wiki?curid=2122417", "title": "Gli UFO Robot contro gli invasori spaziali", "text": "Gli UFO Robot contro gli invasori spaziali \u00e8 un film di montaggio realizzato in Italia nel 1979 utilizzando tre diversi anime cinematografici originali giapponesi di fantascienza usciti in anni differenti e del tutto indipendenti tra loro.\nTrama.\nLa trama si articola in tre episodi distinti, corrispondente alla trama dei tre mediometraggi originali montati insieme.\nProduzione.\nSull'onda del successo televisivo della serie \"UFO Robot Goldrake\" la pellicola venne realizzata dalla \"Cinestampa Internazionale\" montando nell'ordine, in modo del tutto arbitrario, i seguenti tre diversi mediometraggi della Toei Animation: \"Il Grande Mazinga contro Getta Robot G\" del 1975, \"UFO Robot Goldrake, il Grande Mazinga e Getta Robot G contro il Dragosauro\" del 1976, e \"Mazinga Z contro il Generale Nero\" del 1974.\nI dialoghi e l'adattamento furono opera di Enrico Bomba, mentre il doppiaggio fu curato dalla \"Cinitalia Edizioni\" con la collaborazione della \"C.D. Cooperativa Doppiatori\".\nDistribuzione.\nDopo essere stato distribuito nei cinema italiani nel marzo 1979, il film circol\u00f2 per la visione casalinga in pellicola Super 8 (in due versioni, una sonorizzata e una muta, pi\u00f9 economica).\nIn seguito venne pubblicato dalla Cinehollywood su VHS in due edizioni, la prima negli anni ottanta e la seconda negli anni novanta, e poi in DVD nel 2006. Nelle edizioni per l'home video la pellicola, tuttavia, \u00e8 stata adattata al formato televisivo in 4:3, tagliando l'originale formato in 16:9.\nBibliografia.\nIl film \u00e8 presente nei dizionari \"Il Farinotti\" e nelle ultime edizioni de \"Il Mereghetti\"."}
{"id": "2122425", "revid": "306856", "url": "https://it.wikipedia.org/wiki?curid=2122425", "title": "A Day in the Life", "text": "A Day in the Life \u00e8 la traccia conclusiva del disco \"Sgt. Pepper's Lonely Hearts Club Band\" dei Beatles (lato B). \u00c8 stata scritta da John Lennon e Paul McCartney.\nConsiderato da alcuni critici una delle vette artistiche della band, il brano \u00e8 stato inserito alla posizione numero 28 nella classifica delle 500 migliori canzoni di sempre redatta dalla rivista \"Rolling Stone\".\nIl brano.\nRegistrazione e composizione.\nLe registrazioni iniziarono il 19 gennaio 1967 con il titolo \"In the Life of\"... Come nel caso di \"She's Leaving Home\", anch'essa presente nell'LP \"Sgt. Pepper's Lonely Hearts Club Band\" e la cui storia fu tratta da un articolo di stampa, lo spunto per la composizione di \"A Day in the Life\" deriv\u00f2 a John Lennon dalla lettura del quotidiano \"Daily Mail\".\nIl testo si sviluppa giustapponendo quattro nuclei narrativi diversi. La prima e la quarta parte si riferiscono infatti a due notizie tratte dal \"Daily Mail\" del 17 gennaio 1967 e rielaborate da Lennon in chiave surreale e umoristica: il 18 dicembre 1966, Tara Browne, erede dei Guinness, figlio di un membro della Camera dei lord, nonch\u00e9 amico di John Lennon e Paul McCartney, perde la vita in un incidente d'auto; il secondo parlava delle circa quattromila buche nelle strade di Blackburn, nel Lancashire. Il nonsenso voluto fu creato unendo il verso: \"\u00abNow they know how many holes it takes to...\u00bb\" e un trafiletto che parlava di un'importante esibizione alla Royal Albert Hall. La liaison \"fill\" fu suggerita a Lennon da Terry Doran, collaboratore del gruppo. Nella seconda parte \u00e8 presente un riferimento indiretto al film \"Come ho vinto la guerra\" di Richard Lester (dove John recita una parte), satira antimilitarista tratta dal libro di Patrick Ryan. Poich\u00e9 il film usc\u00ec solo verso ottobre, a pi\u00f9 di tre mesi dalla pubblicazione di \"Sgt. Pepper\", la battuta si cap\u00ec solo pi\u00f9 tardi.\nMcCartney ricorda che entrambi passarono molto tempo insieme per scrivere questo brano cercando di influenzarsi a vicenda. Secondo John, il contributo migliore del coautore fu la frase: \"\u00abI'd love to turn you on\u00bb\"; ma di McCartney \u00e8 anche la parte centrale (la terza). Si rif\u00e0 a ricordi dell'adolescenza, quando si affrettava per andare a prendere l'autobus che lo portava a scuola e sul quale era solito fumare una sigaretta, immergendosi nei suoi pensieri. In piena era psichedelica, con i Beatles determinati sia da un punto di vista culturale che artistico a giocare sui doppi sensi, tutti quei riferimenti finirono per essere censurati dalla BBC per paura di riferimenti all'uso di sostanze stupefacenti.\nOrchestrazione.\nL'idea dell'orchestra fu di McCartney, che chiese a George Martin un organico formato da 90 elementi per realizzare una traccia sonora innovativa. A questo proposito, dato che sia Lennon, sia a McCartney, sarebbe piaciuto inserire nella canzone il crescendo pi\u00f9 potente che un'orchestra potesse suonare, tale richiesta, rivelatasi assai dispendiosa per il produttore, fu accantonata con una controproposta di un'orchestra composta da 45 elementi. \nSembrava un'idea abbandonata sul nascere, finch\u00e9 nello studio di registrazione non si ud\u00ec la voce di Starr. Il batterista era famoso per le sue idee strampalate, che la band sempre alla ricerca di sperimentazioni frequentemente accettava. Quella volta Starr propose: \"Se un'orchestra costa troppo, perch\u00e9 non chiamiamo mezza orchestra e la registriamo due volte?\" L'idea piacque a tutti, e cos\u00ec fecero.\nAi componenti della stessa e a tutti gli astanti in studio, tra gli altri erano presenti anche Mick Jagger e Keith Richards dei Rolling Stones , Lennon, per la realizzazione del videoclip, fece indossare nasoni di cartapesta completi di baffi e occhiali. La traccia sonora consisteva nel realizzare un vortice da inserire nella canzone come intermezzo e come coda. In pratica, fu chiesto all'orchestra di suonare, crescendo man mano in intensit\u00e0 e volume, la nota pi\u00f9 bassa per proprio strumento fino a raggiungere quella pi\u00f9 alta, possibilmente una nota dell'accordo di Mi maggiore, creando cos\u00ec il famoso vortice di archi, ottoni e fiati di imponente impatto emotivo. Per il vortice di coda i Beatles decisero di concludere con un accordo al pianoforte, protratto fino alla dissolvenza totale del suono. Per ottenere tale effetto, lo stesso accordo venne suonato contemporaneamente da Lennon, McCartney, Ringo Starr, George Martin, e Mal Evans su tre pianoforti a coda, e il volume di registrazione venne man mano alzato per raccogliere ogni minimo suono, oltre che inevitabilmente alcuni rumori di fondo fra i quali il cigolio di una scarpa di Ringo e il fruscio dei condizionatori d'aria. L'inadeguatezza delle tecniche di registrazione del tempo venne notata quando il nastro fu trasferito su CD, e si not\u00f2 che la registrazione terminava mentre si sente ancora l'accordo.\n\"Sgt. Pepper Inner Groove\".\nIl frammento finale, battezzato \"Sgt. Pepper Inner Groove\", traccia fantasma dell'album, venne inciso nel solco di fine facciata che la puntina quindi percorre a ripetizione finch\u00e9 non viene sollevata; ovviamente questo solco \u00e8 di norma vuoto. L'idea era quella di riempire tutti gli spazi possibili anche con una gamma di suoni diversi dal normale. Fu una cosa fatta per puro divertimento, sullo stile di \"Pet Sounds\" dei Beach Boys. Nell'edizione su compact disc, che al contrario del 33 giri si ferma automaticamente al termine della riproduzione, la traccia viene ripetuta alcune volte per simulare l'effetto originale.\nRiguardo alla sua registrazione ci sono informazioni discordanti: Paul McCartney ha affermato che c'erano molti nastri contenenti improvvisazioni dei Beatles e fu scelto un pezzetto che piaceva particolarmente ai quattro, mentre George Martin ha dichiarato che il gruppo scese nella sala di registrazione e inizi\u00f2 a gridare frasi molto casuali, registrando mezzo minuto di questa sorta di \"jam\" vocale dal quale venne estratto il frammento che chiude \"Sgt. Pepper\". Su questo \"loop\", si sente un fischio di 20.000 hertz, udibile dai cani e dai gatti ma non dall'uomo, aggiunta commentata da McCartney come un regalo a \"Martha, Fluffy e Rover\". Con il nome di \"Sgt. Pepper Inner Groove\", \u00e8 la traccia di chiusura della versione americana dell'album \"Rarities\" (1978).\nCensura BBC.\nLa canzone cre\u00f2 svariate polemiche per i presunti riferimenti all'uso di droga presenti nel testo. La BBC annunci\u00f2 che avrebbe bandito il brano dalle sue programmazioni. Il verso principalmente incriminato di \"A Day in the Life\" fu la frase: \"\u00abI'd love to turn you on\u00bb\" (\"Vorrei farti andare su di giri\"), che, secondo la dirigenza della BBC, istigava al consumo di droga. Altre parti del testo messe sotto accusa furono il passaggio cantato da McCartney: \"\u00abFound my way upstairs and had a smoke / somebody spoke and I went into a dream\u00bb\" (\"Me ne andai su per una fumata / qualcuno parlava e sprofondai in un sogno\"). Un portavoce della BBC afferm\u00f2: \"Abbiamo attentamente e ripetutamente ascoltato la canzone molte volte. E siamo giunti alla conclusione che sembra essersi spinta un po' troppo in l\u00e0, e potrebbe incoraggiare un atteggiamento lassista connesso all'assunzione di droga\".\nAll'epoca Lennon e McCartney negarono che ci fossero consapevoli riferimenti alle droghe nella canzone e si dimostrarono pubblicamente amareggiati per la messa al bando della canzone da parte della BBC. Lennon disse che il brano parlava semplicemente di \"un incidente e della vittima\", e defin\u00ec la frase in questione \"la pi\u00f9 innocente delle frasi\". Successivamente McCartney ammise che i riferimenti velati all'uso di sostanze stupefacenti erano stati consapevolmente inseriti da lui e Lennon come pura provocazione. Inoltre, George Martin comment\u00f2 a posteriori di aver sempre sospettato che la frase \"found my way upstairs and had a smoke\" fosse un riferimento all'uso di droghe, ricordando di come molto spesso i Beatles si allontanassero dallo studio per farsi una canna, fumando abbondanti quantit\u00e0 di marijuana, anche se mai in sua presenza.\nQuando \"Sgt. Pepper's Lonely Hearts Club Band\" venne pubblicato nel Sud-est asiatico, in Malaysia e a Hong Kong, \"A Day in the Life\", \"With a Little Help from My Friends\" e \"Lucy in the Sky with Diamonds\" furono omesse dalla scaletta dei brani per i presunti riferimenti alle droghe.\nAccoglienza ed influenza artistica.\nFin dalla sua prima pubblicazione \"A Day in the Life\" divenne uno dei brani pi\u00f9 influenti e celebrati dei Beatles. Paul Grushkin nel suo libro \"Rockin' Down the Highway: The Cars and People That Made Rock Roll\", definisce la canzone \"una delle pi\u00f9 ambiziose, influenti, e sconcertanti opere nella storia della musica pop\". Nel saggio \"From Craft to Art: Formal Structure in the Music of The Beatles\", il brano viene descritto come \"una delle composizioni pi\u00f9 importanti nella storia della musica rock\". Richard Goldstein del \"New York Times\" defin\u00ec \"A Day in the Life\" \"un evento pop storico\" ed \"una delle composizioni pi\u00f9 artisticamente rilevanti della coppia Lennon-McCartney\". Ian Mac Donald definisce il brano dei Beatles \u00abun'opera che resta fra le riflessioni artistiche pi\u00f9 penetranti e innovative della sua epoca\u00bb.\nLa canzone \u00e8 stata inserita in numerose classifiche di merito. \"A Day in the Life\" \u00e8 alla terza posizione nella classifica delle canzoni pi\u00f9 acclamati di tutti i tempi del sito \"Acclaimed Music\". Si trova al 12\u00ba posto nella classifica \"50 Tracks\" della Canadian Broadcasting Corporation. \u00c8 prima nella classifica delle migliori 50 canzoni inglesi di tutti i tempi redatta dalla rivista \"Q\", e prima anche nella lista \"101 Greatest Beatles' Songs\" della rivista \"Mojo\", per decisione di musicisti e giornalisti vari. \"A Day in the Life\" ricevette anche una nomination ai Grammy Award del 1967 per la categoria Best Arrangement Accompanying Vocalist Or Instrumentalist. Nel 2004, \"Rolling Stone\" classific\u00f2 \"A Day in the Life\" alla posizione numero 28 nella sua lista delle \"500 migliori canzoni di sempre\", e nel 2010, la stessa rivista la decret\u00f2 la miglior canzone dei Beatles. Inoltre, il brano \u00e8 quinto nella classifica \"The 200 Greatest Songs of the 1960s\" di Pitchfork.\nNell'aprile 1967, McCartney suon\u00f2 un nastro della canzone a Brian Wilson dei Beach Boys, mentre si trovava in sua compagnia a Los Angeles. Il brano impression\u00f2 fortemente Wilson, che all'epoca soffriva di gravi problemi emotivi. Subito dopo, Wilson abbandon\u00f2 la lavorazione dell'album dei Beach Boys \"SMiLE\", che non avrebbe pi\u00f9 completato fino al 2003. Van Dyke Parks, collaboratore dell'epoca di Wilson, in seguito disse: \u00abBrian ebbe un esaurimento nervoso. Quello che gli spezz\u00f2 il cuore fu \"Sgt. Pepper\"\u00bb.\nCover.\nLa canzone \u00e8 stata reinterpretata da moltissimi artisti, tra i tanti ricordiamo Sting, Bobby Darin, Jos\u00e9 Feliciano, Wes Montgomery, The Fall, Phish, Neil Young dal vivo nel 2009, Eric Burdon &amp; War, Tori Amos, Bee Gees, Robyn Hitchcock, Chris Cornell, e Jeff Beck sull'album del 2008 \"Performing This Week: Live at Ronnie Scott's Jazz Club\" in una versione che venne anche utilizzata nel film \"Across the Universe\" e vinse il Grammy Award 2010 per la Best Rock Instrumental Performance. Il finale del brano \u00e8 stato ripreso da Elio e le Storie Tese per il loro singolo \"Storia di un bellimbusto\" del 2009."}
{"id": "2122427", "revid": "168123", "url": "https://it.wikipedia.org/wiki?curid=2122427", "title": "PortaPortese", "text": "PortaPortese \u00e8 un periodico che pubblica piccoli annunci, relativi all'area metropolitana di Roma; \u00e8 stato il primo di questo genere ad essere pubblicato in Italia, seguendo di un anno il suo progenitore \"La Pulce\", che aveva solo inserzioni a pagamento.\nLa pubblicazione trae il suo nome dalla storica porta Portese, una delle porte di Roma presso cui settimanalmente si svolge un rinomato mercatino delle pulci.\nL'idea fu ispirata dal giornale \"Exchange &amp; Mart\" di Londra, anch'esso specializzato in annunci a pagamento, modello cui venne applicata per la prima volta la novit\u00e0 dell'inserzione gratuita.\nIl primo numero di \"PortaPortese\" usc\u00ec il 6 maggio 1978; conteneva, nelle 16 pagine della pubblicazione, circa 1.000 inserzioni e veniva venduto nelle edicole di Roma ad un prezzo di 300 lire a copia.\nInizialmente il giornale usciva una sola volta alla settimana. Dall'11 settembre 1984 la storica edizione del venerd\u00ec viene affiancata da una seconda uscita settimanale, quella del marted\u00ec.\n\"PortaPortese\", oltre alla diffusione in edicola, ha anche un sito Internet che viene aggiornato con i nuovi annunci dopo l'uscita delle edizioni cartacee."}
{"id": "2122434", "revid": "110157", "url": "https://it.wikipedia.org/wiki?curid=2122434", "title": "Don Gnocchi - L'angelo dei bimbi", "text": "Don Gnocchi - L'angelo dei bimbi \u00e8 una miniserie televisiva italiana diretta da Cinzia TH Torrini e liberamente ispirata al libro \"Don Carlo Gnocchi: vita e opere di un grande imprenditore della carit\u00e0\" di Giorgio Rumi ed Edoardo Bressan. \u00c8 la storia vera di Don Carlo Gnocchi, sacerdote che riesce nell'Italia del secondo dopoguerra, al suo ritorno dal fronte russo dove ha partecipato come cappellano militare degli alpini, a costruire un'opera di carit\u00e0 ancora oggi attiva e che porta il suo nome.\nLa miniserie \u00e8 stata trasmessa in prima visione su Canale 5 il 29 e 30 novembre 2004.\nTrama.\nPrima puntata.\nAllo scoppio della seconda guerra mondiale, il sacerdote Don Carlo Gnocchi decide di partire per il fronte e si unisce agli alpini diretti in Albania, in qualit\u00e0 di padre confessore. Al fronte conosce un milite di nome Giuseppe Esposito (noto come \"Margherita\") e parecchi bravi ragazzi, alcuni dei quali non sanno n\u00e9 leggere n\u00e9 scrivere, e per i quali sar\u00e0 un supporto speciale.\nDopo aver visto l'orrore della guerra, e successivamente alla morte di un militare di cui era molto amico, Don Gnocchi decide di ritornare a casa, lasciando quei poveri uomini al loro destino. Una volta rientrato, Don Gnocchi ritorna dai suoi ragazzi nella sua scuola. L\u00ec scopre che i suoi ragazzi sono stati presi nell'esercito per andare a combattere, tutti presi come volontari. Don Gnocchi cerca allora di fare qualcosa, ma inutilmente, e l'unica cosa concreta che pu\u00f2 fare \u00e8 seguirli, andare con loro e cercare di riportarli a casa vivi, tutti quanti.\nUna volta arrivati in Russia, Don Carlo ritrova il suo vecchio amico \"Margherita\", nel frattempo divenuto sergente e capo di quella squadra di uomini. Ma anche qui il dolore affligger\u00e0 Don Gnocchi e colpir\u00e0 molti dei suoi ragazzi uccidendoli o lasciandoli paralizzati. Intanto, in un'imboscata \"Margherita\" viene gravemente ferito e muore secondo sua volont\u00e0, da alpino.\nSeconda puntata.\nDon Gnocchi e i suoi ragazzi rientrano a casa chi prima, chi dopo. Lungo il cammino, Don Carlo raccoglie oggetti appartenenti ai cadaveri che giacciono per terra per riconsegnarli alle proprie famiglie, dando loro la triste notizia. Anche di \"Margherita\" raccoglie qualche oggetto che consegner\u00e0 al figlio dello stesso \"Margherita\", al quale descriver\u00e0 il padre come un eroe. Ma \u00e8 proprio mentre consegna uno degli ultimi oggetti raccolti che si accorge quanta sofferenza pu\u00f2 arrecare vedere un bambino che non pu\u00f2 camminare, che non pu\u00f2 pi\u00f9 vedere: Don Carlo decide quindi di portare quel bambino via con s\u00e9, rasserenando sua nonna e dicendole che l'avrebbe tenuto nella sua grande casa in cui accoglier\u00e0 tutti i bambini mutilati, vittime della guerra.\nMatteo, il miglior ex-studente di Don Gnocchi, ritorna a casa e riconosce il maestro, la sua vecchia fidanzata e il suo vecchio migliore amico, i quali nel frattempo si sono sposati. Don Gnocchi, grazie all'amicizia con monsignor Montini, riesce a ottenere un incontro col pontefice, Papa Pio XII, per chiedere di accettare l'idea di espandere questi centri d'accoglienza per bambini mutilati in tutto il mondo.\nNel dicembre del 1955, Don Gnocchi, da tempo gravemente malato, ha una forte crisi che lo costringe a stare a letto sino alla sua morte, il 14 febbraio del 1956. Prima di morire, Don Gnocchi fa il suo ultimo atto: la donazione delle cornee. Nel frattempo Matteo, il quale fino ad allora non era riuscito a spegnere questo suo rancore per il male della guerra che riversava su tutti quelli che gli stavano attorno, cerca di parlare con Don Carlo prima della sua dipartita, ma non ce la fa: \u00e8 allora che ha la vera vocazione e diventa cos\u00ec sacerdote, l'erede del suo maestro da cui ha imparato tutto."}
{"id": "2122435", "revid": "287204", "url": "https://it.wikipedia.org/wiki?curid=2122435", "title": "Cratere Jeans (Luna)", "text": "Jeans \u00e8 un cratere lunare di 81,13 km situato nella parte sud-occidentale della faccia nascosta della Luna a cavallo del terminatore, a mezza via tra la grande piana del cratere Lyot sul lato visibile e il cratere Chamberlin sulla faccia nascosta..\nPer via della sua posizione, la librazione pu\u00f2 portare l'intero cratere ad essere osservabile dalla Terra, seppure sempre in maniera che permetta di apprrezzarne i dettagli solo in modo limitato.\n\u00c8 stato pesantemente danneggiato e arrotondato sul bordo esterno, e numerosi impatti si trovano lungo il bordo a sud e a sudest e sulle pareti interne. Il pi\u00f9 importante tra questi crateri intersecanti \u00e8 'Jeans G', sul margine orientale. La superficie interna del cratere \u00e8 stata ricoperta da lava basaltica che ha lasciato un terreno piuttosto scuro caratterizzato solo da alcuni minuscoli crateri.\nIl cratere \u00e8 dedicato al fisico britannico James Hopwood Jeans.\nCrateri correlati.\nAlcuni crateri minori situati in prossimit\u00e0 di Jeans sono convenzionalmente identificati, sulle mappe lunari, attraverso una lettera associata al nome."}
{"id": "2122441", "revid": "14691", "url": "https://it.wikipedia.org/wiki?curid=2122441", "title": "Estasi Clamorosa", "text": ""}
{"id": "2122447", "revid": "709565", "url": "https://it.wikipedia.org/wiki?curid=2122447", "title": "Cutberto Mayne", "text": "Biografia.\nPastore anglicano nel Devon (Inghilterra), sospettato dalle autorit\u00e0 civili di essere cattolico, si rifugi\u00f2 a Douai (Francia). Qui nel 1573 si convert\u00ec al cattolicesimo e nel 1576 venne ordinato sacerdote.\nRitornato in Gran Bretagna nello stesso anno, esercit\u00f2 clandestinamente il suo ministero nel feudo di Golden del nobile Francis Tregian (Cornovaglia) fingendo di essere il fattore di Tregian. Scoperto, l'8 giugno 1577 venne imprigionato nel corso di un \"raid\" a cui parteciparono centinaia di persone guidate da Richard Grenville. Accusato di alto tradimento, Cutberto Mayne fu condannato ad essere impiccato, sventrato e squartato.\nCulto.\nFu proclamato beato da papa Leone XIII il 29 dicembre 1886 e canonizzato da papa Paolo VI il 25 ottobre 1970. Fa parte dei cosiddetti Santi quaranta martiri di Inghilterra e Galles, vittime della persecuzione anticattolica in Inghilterra fra il 1535 ed il 1679 e la sua memoria liturgica cade il 30 novembre."}
{"id": "2122451", "revid": "183114", "url": "https://it.wikipedia.org/wiki?curid=2122451", "title": "Cuthbert Mayne", "text": ""}
{"id": "2122452", "revid": "110157", "url": "https://it.wikipedia.org/wiki?curid=2122452", "title": "Harvard Business Review", "text": "L'Harvard Business Review nasce nel 1922 come progetto editoriale della Harvard Business School e dei suoi studenti.\nStoria.\nNella prima pubblicazione, il preside della Harvard Business School, Wallace B. Donham, descrisse gli obiettivi della rivista nell'articolo \"An Essential Groundwork for a Broad Esecutive Theory\" e scrisse che \"la teoria del business si dovrebbe sviluppare in modo da consentire al manager di imparare dalle altrui esperienze come comportarsi nelle situazioni reali. Altrimenti, il business continuer\u00e0 ad essere non sistematico, casuale e, per molti, un patetico gioco d'azzardo\".\nIl Preside Donnham e gli editori credevano che la rivista sarebbe stata un naturale complemento alla scuola. Nei suoi primi anni, la rivista si focalizzava sul trend e lo sviluppo macroeconomico e pubblicava articoli industriali specifici come \"Are Railroad Freight Rate Structures Obsolete?\" La rivista conteneva, inoltre, una sezione con i contributi degli studenti che fu interrotta nel 1939. \"HBR\" ha iniziato a spostare il suo focus editoriale sul \"general management\" dopo la seconda guerra mondiale, quando un crescente numero di manager cominci\u00f2 ad interessarsi alle tecniche di gestione introdotte dalla General Motors e da altre grandi aziende. Nei successivi tre decenni, la rivista ha continuato perfezionare il suo focus sulle problematiche del \"general management\" incontrate dai \"business leader\", presentandosi come la rivista per \"decision maker\". Alcuni tra i principali articoli pubblicati in questo periodo includono \"Marketing Myopia\", \"Barriers and Gateways to Communication\" e \"How Competitive Forces Shape Strategy\".\nUn importante periodo nella storia della rivista risale alla fine del 1980, quando Theodore Levitt era editore della rivista. Levitt, il professore di HBS, realizz\u00f2 cambiamenti editoriali e di design tesi a rendere la rivista meno specialistica e pi\u00f9 fruibile ad un'audience di \"general business\", con articoli pi\u00f9 brevi riguardanti una gamma pi\u00f9 ampia di argomenti e l'introduzione di vignette in stile \"newyorchese\".\nOriginariamente pubblicata da HBS, \"HBR\" a partire dal 1993 viene pubblicata dalla Harvard Business School Publishing, una filiale non-profit di Harvard University che pubblica anche casi, libri (grazie alla HBS Press), newsletter e programmi e materiali formativi aziendali. Nel 2001, la rivista ha cambiato la sua periodicit\u00e0 da bimestrale a mensile.\nDal 1959, il \"McKinsey Award\" premia, grazie ad un gruppo di giudici indipendenti, i due pi\u00f9 significativi articoli di management pubblicati ogni anno.\nAlcuni dei vincitori includono guru del management come Peter Drucker che \u00e8 stato premiato per 7 volte, Theodore Levitt, Michael Porter, Rosabeth Moss Kanter, e C.K. Prahalad.\nNel 2002 si verific\u00f2 un cambiamento radicale nel management e nello staff editoriale a seguito della scoperta di una relazione tra il Suzy Wetlaufer e l'ex CEO di General Electric Jack Welch. Due editori senior si licenziarono lamentandosi della non eticit\u00e0 della relazione iniziata tra la Wetlaufer e Welch durante la preparazione di un articolo e denunciarono la generazione di un clima inaccettabile in ufficio. La Wetlaufer lascia la redazione l'8 marzo in seguito ad un ulteriore ammonimento da parte del personale rimasto. Tre mesi pi\u00f9 tardi, la casa editrice Penelope Muse Abernathy, fu anch'essa costretta a interrompere i rapporti con la rivista.\nDal 2006 \u00e8 stata lanciata l'edizione italiana della rivista con la testata Harvard Business Review Italia.\nTra i mesi di gennaio e febbraio 2017 la rivista \u00e8 passata da 11 numeri cartacei all'anno a 6 numeri all'anno."}
{"id": "2122453", "revid": "281901", "url": "https://it.wikipedia.org/wiki?curid=2122453", "title": "Pagrus pagrus", "text": "Pagrus pagrus, conosciuto commercialmente come pagro , \u00e8 un pesce d'acqua salata appartenente alla famiglia \"Sparidae\".\nDenominazioni dialettali italiane.\nIl pagro \u00e8 conosciuto, nelle varie regioni italiane, con nomi dialettali diversi:\nDistribuzione e habitat.\nQuesto pesce \u00e8 diffuso nel Mar Mediterraneo e nell'Atlantico, dai 30 ai 150 metri di profondit\u00e0, spesso in prossimit\u00e0 di secche coralline.\nDescrizione.\nPresenta un corpo voluminoso ma agile, rossastro-bruno con fasce di colore giallo alternate a brune, pinne rosse. Anche di grandi dimensioni (fino a 15 chili di peso per la lunghezza di un metro), normalmente tra i 2 e i 5 chilogrammi.\nRiproduzione.\n\u00c8 una specie ermafrodita: la maturit\u00e0 sessuale \u00e8 raggiunta a 3 anni di et\u00e0 (con una taglia in media di 24\u00a0cm), ogni individuo \u00e8 prima femmina, poi invecchiando assume la sessualit\u00e0 maschile.\nAlimentazione.\nIl Pagro si ciba di pesci, molluschi e crostacei.\nPredazione.\n\u00c8 preda di \"Seriola dumerili\" nonch\u00e9 di alcuni squali della famiglia \"Triakidae\".\nGastronomia.\nDi carni simili a quelle dell'orata ma meno pregiate, pu\u00f2 essere cucinato esattamente nei modi in cui si cucina quest'ultima."}
{"id": "2122455", "revid": "1540383", "url": "https://it.wikipedia.org/wiki?curid=2122455", "title": "Simeone Di Cagno Abbrescia", "text": "Biografia.\nLaureato in giurisprudenza, da imprenditore opera nel settore immobiliare e del turismo.\nAder\u00ec a Forza Italia sin dalla sua fondazione. Eletto sindaco di Bari nel 1995, \u00e8 stato riconfermato dal voto del 1999 e ha ricoperto l'incarico sino al 2004.\nNel 2006 \u00e8 stato eletto alla Camera dei deputati per Forza Italia, dove \u00e8 stato riconfermato nel 2008 nelle liste del Popolo delle Libert\u00e0.\nNel 2009 \u00e8 stato nuovamente candidato sindaco di Bari, raccogliendo il 46,05% al primo turno e il 40,19% al ballottaggio, venendo sconfitto dal sindaco uscente Michele Emiliano.\nIl 20 marzo 2018, la Giunta Regionale pugliese, ha rinnovato il cda di Acquedotto pugliese nominando Di Cagno Abbrescia presidente."}
{"id": "2122458", "revid": "20670369", "url": "https://it.wikipedia.org/wiki?curid=2122458", "title": "Popoli amerindi", "text": ""}
{"id": "2122466", "revid": "767487", "url": "https://it.wikipedia.org/wiki?curid=2122466", "title": "Sommosse di Gordon", "text": "Le sommosse di Gordon (in inglese, \"Gordon Riots\") furono una serie di violente manifestazioni avvenute a Londra dal 2 al 9 giugno 1780 per protesta contro l'emanazione del \"Catholic Relief Act\" del 1778, che aveva attenuato la discriminazione dei diritti civili gi\u00e0 prevista contro la minoranza cattolica dal \"Popery Act\" del 1698. Il movimento prese nome da lord George Gordon, che ne fu il principale ispiratore.\nIl carattere religioso delle proteste assunse ben presto, contro la volont\u00e0 degli organizzatori, la forma di una violenta protesta sociale che si espresse nel saccheggio e nella distruzione delle case dei ceti privilegiati della citt\u00e0. Le sommosse provocarono centinaia di morti e furono represse nel sangue dalle autorit\u00e0 inglesi.\nGli antefatti.\nDal 1773 le colonie inglesi del Nord America si erano rivoltate contro la madrepatria. Nel 1776 avevano proclamato l'indipendenza, nel 1777 avevano ottenuto una grande vittoria a Saratoga e nel 1778 si erano alleate con la Francia. Il timore di un'invasione francese dell'Irlanda aveva spinto il governo inglese a concedere l'arruolamento volontario anche ai cattolici irlandesi, gi\u00e0 esclusi perch\u00e9 giudicati non fidati, e questi avevano chiesto in cambio l'abolizione del \"Bill of Text\", che li escludeva dal diritto di esercitare pubbliche funzioni. La richiesta fu accolta dal governo.\nNel 1778 il parlamentare inglese sir George Savile (1726\u20131784) fece approvare all'unanimit\u00e0 il \"Catholic Relief Act\", con il quale si abrogavano le norme del \"Popery Act\" che prevedevano il carcere a vita per i cattolici che tenessero scuola e vietavano loro il diritto di ereditare e acquistare terre. Tali condizioni pi\u00f9 favorevoli venivano riservate a quei cattolici che avessero giurato fedelt\u00e0 alla corona britannica e avessero rinunciato alla giurisdizione papale nelle cause civili. La proposta di legge, che riguardava i soli sudditi cattolici dell'Inghilterra e del Galles e che comunque non concedeva loro tutti i diritti civili accordati ai sudditi protestanti, entr\u00f2 in vigore il 3 giugno 1778.\nQuando in Parlamento s'inizi\u00f2 a discutere dell'estensione della legge alla Scozia, scoppiarono tumulti a Edimburgo e a Glasgow, dove il 2 febbraio 1779 vennero distrutte cappelle cattoliche e saccheggiate case e negozi di cattolici. I presbiteriani scozzesi formarono un comitato contro la legge Savile, imitati dagli anglicani inglesi, che nel novembre del 1779 costituirono un analogo comitato, eleggendovi alla presidenza lord George Gordon.\nLe sommosse.\nQuesti convoc\u00f2 per il 2 giugno 1780 una manifestazione a Londra, in piazza Saint George, nel quartiere di Southwark, per raccogliere le firme di una petizione da presentare al Parlamento per ottenere l'abrogazione del \"Catholic Relief Act\". La petizione raccolse 44.000 firme e fu portata alla Camera dei Comuni. I deputati, di fronte all'atteggiamento minaccioso dei manifestanti, rinviarono la discussione al 6 giugno.\nI dimostranti, resi furiosi dal comportamento della Camera, si sparsero per le strade, dando l'assalto alle cappelle cattoliche. A Londra non esistevano chiese cattoliche, vietate fin dai primi anni del XVII secolo: esistevano per\u00f2 luoghi di culto all'interno delle ambasciate dei paesi cattolici. La cappella dell'ambasciata del Regno di Sardegna fu assalita e distrutta. Fu poi la volta di quella dell'ambasciatore di Baviera.\nIl 4 giugno ripresero le manifestazioni, con nuovi incidenti. Il 5 giugno furono devastate alcune case e una cappella irlandese, e sir Savile fu minacciato. Il giorno dopo i manifestanti si adunarono davanti al Parlamento, che doveva discutere della loro petizione. Dispersi da una carica di cavalleria, si ritrovarono al Covent Garden e diedero fuoco a una stazione di polizia. La sera attaccarono la prigione dell'Old Bailey, liberando i detenuti, e altre case, compreso il palazzo del conte di Mansfield, noto per le sue idee liberali, che fu bruciato con tutta la sua preziosa biblioteca.\nIl 7 giugno, ricordato come il \u00abmercoled\u00ec nero\u00bb, le violenze raggiunsero il culmine. Furono saccheggiate e distrutte molte case e incendiata la distilleria Langdale, di propriet\u00e0 di un cattolico. Qui il fuoco, alimentato dall'alcool, si estese rapidamente alle case vicine e a tutto il quartiere, provocando la morte di un centinaio di persone. Furono assalite le prigioni di Fleet Street, di King's Bench, di Marshalsea, la New Goal, e la casa correzionale di Surrey. Furono distrutti gli alloggi degli esattori del ponte dei Blackfriars, che era allora un ponte a pedaggio sul Tamigi, mentre un assalto alla Banca d'Inghilterra fu respinto.\nSoltanto il giorno dopo le autorit\u00e0 si organizzarono per reprimere la sommossa, chiamando gli abitanti alla difesa delle loro propriet\u00e0 e chiedendo la collaborazione della \"London Military Association\", formata da volontari. Vi furono nuovi incendi, specialmente nel popolare quartiere di Southwark ma anche numerosi arresti di manifestanti, e un nuovo attacco alla Banca d'Inghilterra fu respinto. Il 9 giugno fu arrestato lord Gordon e il 10 giugno gli incidenti ebbero termine.\nNegli incendi perirono probabilmente alcune centinaia di persone. Pi\u00f9 preciso \u00e8 il calcolo delle altre vittime: la repressione della polizia e dell'esercito provoc\u00f2 tra i manifestanti 285 morti e 173 feriti. Furono arrestate 450 persone e ne furono processate 160: 62 furono condannate a morte, per 37 delle quali la pena capitale fu commutata in pena detentiva. Dei 25 giustiziati, vi furono quattro donne e un ragazzo. Tra indennit\u00e0 e ricostruzioni, il governo spese circa centomila sterline, ricavate dall'imposizione di una tassa straordinaria.\nLord Gordon fu processato per alto tradimento dalla Corte del Banco del Re il 5 febbraio 1781: difeso da un avvocato liberale destinato a notevole fama, Thomas Erskine (1750-1823), fu assolto, perch\u00e9 si ritenne che egli non avesse mai avuto l'intenzione di provocare incidenti e che, scavalcato da gruppi di agitatori, il movimento da lui promosso gli fosse sfuggito di mano. Il segretario dell'associazione protestante, lord Fisher, non fu nemmeno inquisito. L'opinione pubblica del tempo si pose allora il problema di individuare i reali protagonisti delle sommosse e le cause che le avevano originate.\nLe cause dei tumulti.\nL'opposizione dei \"whigs\" accus\u00f2 il governo conservatore di lord North di aver tollerato per giorni i disordini, in modo da giustificare la necessit\u00e0 di un intervento militare, imporre la legge marziale e instaurare un regime autoritario. Quest'accusa fu sostenuta anche in ambienti francesi. Tutto questo non accadde, ma certamente il governo, in gravi difficolt\u00e0 per le sconfitte subite dall'Inghilterra in America, usc\u00ec rafforzato per aver soffocato con durezza le manifestazioni.\nDurante le sommosse furono attaccate le case di esponenti politici di diverso orientamento: quelle del primo ministro, del primo lord dell'Ammiragliato lord Sandwich, degli arcivescovi di Canterbury e di York, tutti \"tories\", e quelle dei \"whigs\" lord Savile, del marchese di Rockingham, di lord Dunning, di Edmund Burke. Se non appare credibile il coinvolgimento del governo nei tumulti, nemmeno l'accusa opposta, formulata dai conservatori contro i radicali, di aver fomentato i disordini, appare sostenibile. Il \"leader\" radicale John Wilkes fu tra i volontari che si adoperarono nella repressione. Secondo un \"clich\u00e9\" consolidato, altre accuse riguardarono presunti agenti provocatori provenienti dalla Francia e dall'America.\nLo scrittore Horace Walpole not\u00f2 che i manifestanti assalirono soprattutto le case dei ricchi e le prigioni, escludendo che all'origine dei tumulti vi fosse una causa d'ordine religioso: \u00abIl papa non ha di che allarmarsi: i manifestanti pensarono pi\u00f9 a saccheggiare i beni della loro stessa comunit\u00e0 che ad assalire il gregge di Sua Santit\u00e0\u00bb. In effetti si \u00e8 calcolato che la maggior parte delle case saccheggiate non appartenevano a cattolici e che erano tutte abitazioni di gente benestante, appartenente alla nobilt\u00e0 e all'alta borghesia. Sembra perci\u00f2 che l'iniziale fisionomia religiosa delle manifestazioni - anti-cattolica nonch\u00e9 anti-irlandese - abbia assunto, a partire dal 6 giugno, un carattere sociale.\nLo dimostrerebbero, oltre i saccheggi delle case, l'assalto alla Banca d'Inghilterra, agli esattori del ponte dei Frati Neri e al carcere per debitori di Marshalsea. Poich\u00e9 la gran parte dei manifestanti arrestati erano operai, artigiani e piccoli commercianti, questi avrebbero espresso cos\u00ec la loro rabbia per la diseguaglianza sociale della quale si sentivano vittime, e il carattere spontaneo e non organizzato delle manifestazioni pi\u00f9 violente sarebbe dimostrato dal fatto che queste cessarono immediatamente quando le autorit\u00e0 passarono decisamente all'azione repressiva.\nNobili e borghesi protestanti, che avevano promosso le prime manifestazioni di protesta, abbandonarono il movimento quando si resero conto che questo finiva per minacciare i loro interessi, e si attivarono per soffocarlo costituendo milizie volontarie in appoggio alla polizia e all'esercito. Il governo temette che la protesta si trasformasse in rivoluzione, estendendosi alle campagne, \u00abdove molti contadini erano stati privati delle loro terre e ridotti alla condizione di braccianti. Si temette una sollevazione di questi braccianti agricoli contro i grossi proprietari terrieri, sollevazione che avrebbe assunto l'aspetto di una \"jacquerie\"\u00bb."}
{"id": "2122470", "revid": "112589791", "url": "https://it.wikipedia.org/wiki?curid=2122470", "title": "Hucho hucho", "text": "Il salmone del Danubio (Hucho hucho) \u00e8 un pesce d'acqua dolce appartenente alla famiglia Salmonidae ed all'ordine Salmoniformes.\nDistribuzione e habitat.\nOriginariamente endemico del Danubio e dei suoi affluenti, questo salmonide \u00e8 stato introdotto in altri fiumi d'Europa, ma sembra essersi acclimatato solo in Spagna nei fiumi Ebro e Douro ed in alcuni fiumi marocchini. \nVive esclusivamente in acqua dolce e non discende mai in mare, frequenta zone di calma nei pressi di correnti forti, con acque profonde, pulite e ben ossigenate, lo si pu\u00f2 trovare in profonde buche sotto i ponti ed ambienti similari.\nDescrizione.\nIl corpo \u00e8 fusiforme e slanciato, molto simile a quello del salmone atlantico e della trota ma la bocca, che \u00e8 armata di forti denti, \u00e8 molto pi\u00f9 grande ed arriva a superare l'occhio. L'osso mascellare \u00e8 molto robusto e si nota molto bene anche a bocca chiusa. La sezione del corpo \u00e8 rotonda (negli altri salmonidi \u00e8 appiattita lateralmente). \u00c8 comunque assolutamente inconfondibile poich\u00e9 non esiste, negli stessi ambienti, alcuna specie di salmonide di queste dimensioni. \nLa colorazione \u00e8 verdastra sul dorso ed ha riflessi color rame o rosati sui lati. I fianchi sono cosparsi di macchiette nere, di cui alcune a forma di X.\nRaggiunge (o meglio raggiungeva in passato) la lunghezza di 150 cm per circa 50 kg di peso.\nRiproduzione.\nAvviene in corrispondenza dello scioglimento delle nevi, i riproduttori vanno in cerca degli ambienti adatti, con fondi di ghiaietta, scavano una buchetta e, dopo la deposizione, la ricoprono, dopo di che tornano ai loro luoghi di residenza abituale. Gli avannotti, dopo l'assorbimento del sacco vitellino si nutrono di piccoli invertebrati fino a che sono abbastanza grandi da passare ad una dieta ittiofaga che non abbandoneranno pi\u00f9.\nAlimentazione.\nIl salmone del Danubio \u00e8 un predatore solitario, dotato di grande forza, che caccia preferibilmente nelle prime ore del mattino ed in quelle serali. La sua preda preferita \u00e8 il naso ma caccia anche altri ciprinidi come barbi o gobioni ed, occasionalmente, altri pesci.\nNon disdegna neanche le rane e, pare, i pulcini degli uccelli acquatici.\nPesca.\nVeniva pescato solo dai pescatori sportivi ma adesso la specie \u00e8 ovunque soggetta a stringenti misure di protezione.\nConservazione.\nQuesto splendido pesce sta diventando raro. La causa sta nella sovrapesca che ha subito negli anni passati ma soprattutto nell'inquinamento (verso il quale non ha alcuna tolleranza) del fiume Danubio e negli sbarramenti del suo corso che non consentono migrazioni riproduttive. Si ricorda che si tratta di una specie di difficilissimo allevamento che si riproduce a stento in cattivit\u00e0.\nNei fiumi della Romania negli ultimi 20 anni questa specie ha subito una drastica diminuzione per colpa della segatura buttata in abbondanza nel fiume dalle numerose segherie industriali del Paese."}
{"id": "2122472", "revid": "119198858", "url": "https://it.wikipedia.org/wiki?curid=2122472", "title": "Harvard Business School Publishing", "text": "Harvard Business School Publishing \u00e8 una casa editrice no profit di propriet\u00e0 della Harvard Business School. Si occupa della pubblicazione di materiale editoriale dell'universit\u00e0, compresi la rivista mensile di management \"Harvard Business Review\" e i testi di economia \"Harvard Business Press\" e \"Harvard Business School Case Studies\"."}
{"id": "2122474", "revid": "986213", "url": "https://it.wikipedia.org/wiki?curid=2122474", "title": "Lord George Gordon", "text": "Famoso per aver dato il via alla cosiddetta \"Sommossa di Gordon\" del 1780."}
{"id": "2122479", "revid": "1573940", "url": "https://it.wikipedia.org/wiki?curid=2122479", "title": "Pteruthius flaviscapis", "text": "Il garrulo averla cigliabianche (Pteruthius flaviscapis ()) \u00e8 un uccello passeriforme della famiglia Vireonidae, endemico dell'isola di Giava.\nTassonomia.\nQuesta specie \u00e8 stata recentemente riconosciuta come una entit\u00e0 distinta rispetto ai congeneri \"Pteruthius ripleyi\", \"Pteruthius aeralatus\" e \"Pteruthius annamensis\"."}
{"id": "2122480", "revid": "92723", "url": "https://it.wikipedia.org/wiki?curid=2122480", "title": "Abur", "text": "L'Abur o Anbur (komi: \u0430\u043d\u0431\u0443\u0440), anche chiamato antico alfabeto permico, \u00e8 un alfabeto medievale e moderno del territorio di Perm', in Russia, utilizzato un tempo per scrivere la lingua komi.\nStoria.\nL'alfabeto fu inventato nel 1372 dal missionario russo Stepan Chrap detto il Santo, o anche Stefano di Perm' (\u0421\u0442\u0435\u043f\u0430\u043d \u0425\u0440\u0430\u043f, \u0441\u0432. \u0421\u0442\u0435\u0444\u0430\u043d \u041f\u0435\u0440\u043c\u0441\u043a\u0438\u0439) . Il nome \"Abur\" deriva dal nome delle prime due lettere, \"An\" e \"Bur\". L'alfabeto deriva da quello cirillico e da quello greco, e dai segni tribali dei Komi, nell'aspetto simili a rune o a marche di propriet\u00e0, giacch\u00e9 di solito erano realizzati non con l'inchiostro, ma per incisione.\nL'alfabeto fu usato sino al XVII secolo, quando fu sostituito dall'alfabeto cirillico. L'Abur fu utilizzato anche come codice crittografico per scrivere la lingua russa.\nIl 26 aprile, giorno in cui la Chiesa ortodossa russa celebra santo Stefano da Perm', \u00e8 anche il giorno dell'antico alfabeto permiano.\nImportanza storica.\nLe iscrizioni abur sono tra le pi\u00f9 antiche reliquie delle lingue ugro-finniche. Una sola lingua ugrofinnica \u00e8 documentata in epoca pi\u00f9 antica: l'ungherese, che fu scritto prima con le cosiddette rune ungariche e poi, dopo il 1000, in alfabeto latino."}
{"id": "2122486", "revid": "1602064", "url": "https://it.wikipedia.org/wiki?curid=2122486", "title": "The Last Beat of My Heart", "text": "The Last Beat of My Heart \u00e8 un singolo del gruppo musicale inglese Siouxsie and the Banshees, pubblicato il 21 novembre 1988 come terzo e ultimo estratto dall'album \"Peepshow\".\nIl disco.\nIl brano \u00e8 una ballata con archi e fisarmonica. Le parole di Sioux si rivolgono a un amante che la sta lasciando e li chiede di ritornare, dichiarando il suo desiderio di essere \"close to you til the last beat of my heart\".\nIn seguito diversi musicisti hanno elogiato la canzone. I DeVotchKa ne hanno fatto una cover nell'EP del 2006 \"Curse Your Little Heart\" e per i Decemberists \u00e8 una delle loro canzoni preferite di Siouxsie and the Banshees. I Flowers of Hell ne hanno pubblicato una versione sull'album \"Odes\" del 2012, sul quale si sente la loro influenza.\n\"The Last Beat of My Heart\" ha raggiunto il n\u00ba 44 della classifica britannica nel dicembre 1988. Una registrazione dal vivo del brano del 1991 ha sostituito la versione del singolo nella compilation del 1992 \"\".\nVideo.\nIl video \u00e8 stato girato in bianco e nero ed \u00e8 stato registrato solamente in un'unica sequenza. La scena d'apertura \u00e8 nebbiosa e fuori fuoco. La videocamera si stacca gradualmente e l'immagine acuisce lentamente a rivelare Siouxsie in primissimo piano. La videocamera continua ad arretrare fino a quando finalmente Siouxsie \u00e8 vista intera, in piedi in una stanza vuota a guardare fuori da una finestra. Mentre Siouxsie rimane sullo sfondo, gli altri membri della band appaiono brevemente in primo piano, prima di scomparire di nuovo.\nTracce.\nTesti di Sioux, musiche di Siouxsie and the Banshees, tranne ove indicato."}
{"id": "2122487", "revid": "1573940", "url": "https://it.wikipedia.org/wiki?curid=2122487", "title": "Eurypyga helias", "text": "Il tarabuso del sole (Eurypyga helias () \u00e8 l'unica specie della famiglia degli Euripigidi (Eurypygidae) e del genere Eurypyga.\nDescrizione.\nI tarabusi del sole sono uccelli di taglia media (43\u201348\u00a0cm) simili agli Ardeidi e ai Rallidi, con lungo becco, testa stretta, collo lungo e piumaggio variopinto.\nDistribuzione e habitat.\nQuesta specie vive in America centrale e nel nord dell'America meridionale, dove frequenta le foreste tropicali e sub-tropicali umide, in prossimit\u00e0 dell'acqua.\nBiologia.\nUccello solitario e prevalentemente notturno, il tarabuso del sole si ciba prevalentemente di insetti, piccoli rettili e pesci."}
{"id": "2122492", "revid": "640277", "url": "https://it.wikipedia.org/wiki?curid=2122492", "title": "Rallidae", "text": "I Rallidi (Rallidae ) sono una famiglia di uccelli dell'ordine Gruiformes. \nQuesta famiglia mostra una considerevole diversit\u00e0 e comprende, tra gli altri, schiribille, folaghe e gallinelle. \nDescrizione.\nI rallidi sono una famiglia piuttosto omogenea di uccelli terricoli di piccole e medie dimensioni. Variano in lunghezza da 12 a e nel peso da 20 a . Alcune specie hanno colli lunghi e in molti casi sono compresse lateralmente. \nIl becco \u00e8 la caratteristica pi\u00f9 variabile della famiglia: in alcune specie \u00e8 pi\u00f9 lungo della testa (come nel porciglione americano), ma pu\u00f2 essere corto e largo (come nelle folaghe) o massiccio (come nei polli sultani). Alcune folaghe e gallinelle possiedono uno \u00abscudo frontale\u00bb, un'estensione carnosa che si estende alla parte superiore del becco; o scudo frontale pi\u00f9 complesso \u00e8 quello della folaga cornuta.\nI ralli mostrano pochissimo dimorfismo sessuale sia nel piumaggio che nelle dimensioni.\nLe ali di tutti i rallidi sono corte e arrotondate.\nBiologia.\nIn generale, i rallidi sono onnivori generici. Molte specie si nutrono di invertebrati, cos\u00ec come di frutta o germogli. Solamente poche specie sono esclusivamente vegetariane. I richiami dei rallidi variano molto e sono spesso molto elevati. Alcuni sono simili a un fischio o al richiamo di un'oca, mentre altri non assomigliano affatto a richiami di uccello. I richiami pi\u00f9 elevati vengono usati nella vegetazione fitta o di notte, quando \u00e8 pi\u00f9 difficile individuare altri membri della propria specie. Alcuni richiami sono territoriali.\nI membri pi\u00f9 caratteristici della famiglia vivono tra la fitta vegetazione degli ambienti umidi, nei pressi di laghi, paludi e fiumi. I loro habitat preferiti sono i canneti. Sono onnivori e quelli che migrano si spostano di notte: la maggior parte dei nidi \u00e8 situata tra la fitta vegetazione. In generale, sono uccelli timidi e riservati, difficili da osservare. La maggior parte delle specie cammina e corre vigorosamente su zampe robuste, munite anche di lunghe dita ben adattate a muoversi su superfici soffici e instabili. Tendono ad avere ali corte e arrotondate e, sebbene siano generalmente goffi volatori, sono tuttavia in grado di ricoprire lunghe distanze. Le specie insulari spesso hanno perso la capacit\u00e0 di volare e molte di queste sono ora estinte in seguito all'introduzione di predatori terrestri, come gatti, ratti e maiali.\nMolte specie abitanti dei canneti sono riservate (anche se emettono forti richiami), crepuscolari e hanno corpi appiattiti lateralmente. Nel Vecchio Mondo, le specie dal becco lungo tendono a essere chiamate \u00abralli\u00bb (\"Rails\") e quelle dal becco corto \u00abschiribille\u00bb (\"Crakes\"). Le specie nordamericane vengono chiamate normalmente \u00abralli\u00bb indifferentemente dalla lunghezza del becco. La pi\u00f9 piccola tra queste specie \u00e8 il rallo di Swinhoe, lungo e pesante 25 grammi. Alle specie pi\u00f9 grandi vengono anche assegnati altri nomi. Le nere folaghe sono pi\u00f9 adattate alle acque aperte dei loro parenti, tra cui ricordiamo, tra le specie pi\u00f9 grandi, le gallinelle e i polli sultani. La specie pi\u00f9 grande di questo gruppo \u00e8 il takahe, lungo e pesante .\nI ralli hanno subito in diversa maniera i cambiamenti portati dall'uomo all'ambiente e si stima che a causa di questi si siano estinte alcune centinaia di specie di ralli insulari. Alcune specie insulari di rallo continuano ad essere minacciate e le organizzazioni conservative e i governi sono tuttora all'opera per impedire la loro estinzione.\nRiproduzione.\nIl comportamento riproduttivo di molti rallidi \u00e8 poco noto o sconosciuto. Si ritiene che la maggior parte delle specie sia monogama, sebbene si siano riscontrati anche casi di poliginia e poliandria.\nQuasi tutti, comunque, depongono tra le cinque e le dieci uova. Sono note anche nidiate di pi\u00f9 di quindici uova.\nDopo la schiusa, che non sempre avviene nello stesso momento per tutti i membri della covata, i piccoli lasciano il nido pochi giorni dopo. Essi dipendono dai genitori fin quando non raggiungono la maturit\u00e0, a circa un mese di et\u00e0.\nVolo.\nIl volo delle specie in grado di volare, sebbene non sia molto potente, pu\u00f2 sostenere questi uccelli per lunghi periodi di tempo e molte specie intraprendono migrazioni annuali. La debolezza del loro volo, comunque, comporta che non sempre siano in grado di seguire la rotta migratoria, e infatti si perdono spesso, caratteristica che ha permesso loro di colonizzare molte remote isole oceaniche. Tuttavia, questi uccelli preferiscono spesso correre piuttosto che volare (soprattutto all'interno del loro fitto habitat). Alcuni perdono anche la capacit\u00e0 di volare durante il periodo di muta.\nMolti ralli insulari sono incapaci di volare poich\u00e9 il loro habitat ha eliminato spesso il bisogno di volare o di spostarsi su lunghe distanze. Il volo necessita notevole energia: nei rallidi le carenature e i muscoli atti al volo pesano infatti un quarto del peso totale dell'animale. La riduzione dei muscoli atti al volo, insieme alla conseguente perdita di richiesta metabolica, riduce la spesa energetica dei ralli incapaci di volare. Per questa ragione la perdita del volo rende pi\u00f9 facile la sopravvivenza e la colonizzazione di isole su cui le risorse sono limitate. Nei ralli insulari la perdita del volo pu\u00f2 essersi evoluta rapidamente; la schiribilla di Laysan impieg\u00f2 qualcosa come anni per perdere la capacit\u00e0 di volare e sviluppare dei moncherini alari utilizzati solamente per bilanciare il movimento durante una rapida corsa.\nDistribuzione e habitat.\nI rallidi vivono in ogni continente, a eccezione dell'Antartide. Molte specie vivono in zone umide, ma membri di questa famiglia si incontrano in ogni habitat terrestre, a eccezione dei deserti secchi, delle regioni polari e delle aree alpine al di sopra del limite delle nevi. Ne esistono numerose specie insulari. Si trovano soprattutto nelle paludi e nelle fitte foreste.\nTassonomia.\nI rallidi, assieme ad altre cinque famiglie (Sarotruridi, Eliornitidi, Psofiidi, Gruidi e Aramidi), appartengono all'ordine dei Gruiformi.\nSecondo la classificazione del Congresso Ornitologico Internazionale (2021) la famiglia comprende i seguenti generi e specie:\nConservazione.\nAlcuni dei ralli pi\u00f9 grandi e numerosi vengono cacciati per la loro carne e le loro uova sono raccolte a scopo alimentare. Il rallo di Wake venne cacciato fino all'estinzione da un'affamata guarnigione giapponese dopo che l'isola fu tagliata fuori dall'approvvigionamento di viveri durante la seconda guerra mondiale.\nAlmeno due specie - la gallinella d'acqua e il pollo sultano americano - sono considerate nocive.\nMinacce.\nA causa della loro tendenza a perdere la capacit\u00e0 di volare, molte specie insulari non sono state in grado di competere con le specie introdotte. La serie di estinzioni causate dall'uomo pi\u00f9 drammatica avvenne nell'oceano Pacifico, quando l'uomo colonizz\u00f2 le isole di Melanesia, Polinesia e Micronesia, provocando l'estinzione di 750- specie di uccelli, met\u00e0 delle quali erano ralli. Alcune specie che vennero portate al limite dell'estinzione, come il rallo di Lord Howe e il takahe, stanno pian piano riprendendosi di nuovo grazie agli sforzi delle organizzazioni conservative. Il rallo di Guam si avvicin\u00f2 moltissimo all'estinzione quando su quest'isola furono introdotti i serpenti arboricoli bruni, ma alcuni degli ultimi individui rimasti vennero allevati in cattivit\u00e0, dove si sono riprodotti bene, sebbene i tentativi di reintroduzione in natura abbiano ottenuto scarsi risultati."}
{"id": "2122493", "revid": "88740", "url": "https://it.wikipedia.org/wiki?curid=2122493", "title": "Page", "text": ""}
{"id": "2122495", "revid": "640469", "url": "https://it.wikipedia.org/wiki?curid=2122495", "title": "Harvard Business School", "text": "L'Harvard Business School \u00e8 una scuola universitaria di economia, parte dell'Universit\u00e0 di Harvard negli Stati Uniti, che rilascia lauree di secondo livello.\nStoria.\nFondata nel 1908, inizi\u00f2 i corsi con cinquantanove studenti, ma - dopo avere innovato i metodi di insegnamento - nel 1920 ebbe un salto di qualit\u00e0 raggiungendo i cinquecento iscritti nel corso del decennio.\nNel 1926 la scuola venne spostata dalla sede di Cambridge a quella odierna di Allston, quartiere di Boston.\nLa scuola offre un programma a tempo pieno per il conseguimento di un \"master in business administration\" e possiede la \"Harvard Business School Publishing\", che pubblica libri di economia e la rivista \"Harvard Business Review\"."}
{"id": "2122503", "revid": "110157", "url": "https://it.wikipedia.org/wiki?curid=2122503", "title": "The Killing Jar", "text": "The Killing Jar \u00e8 un singolo del gruppo musicale inglese Siouxsie and the Banshees, pubblicato nel settembre 1988 come secondo estratto dall'album \"Peepshow\".\nIl disco.\nLa canzone \u00e8 un pezzo veloce che rispecchia l'orientamento da musica pop che Siouxsie and the Banshees stavano prendendo in quel periodo. Comunque, il brano contiene elementi di alternative rock e i caratteristici contenuti lirici criptici della band. Secondo Siouxsie, la canzone \u00e8 stata ispirata da una tecnica usata dai collezionisti di farfalle per conservare la bellezza degli animali. \"The Killing Jar\" \u00e8 stata leggermente remixata per la versione radiofonica, in particolare l'introduzione e le percussioni sull'intera canzone. La versione del singolo di \"The Killing Jar\" \u00e8 stata inclusa nella compilation del 1992 \"\".\nDopo la conquista del n\u00b0 1 su American modern rock radio del precedente singolo, \"Peek-a-Boo\", \"The Killing Jar\" per poco non ha ripetuto l'impresa, raggiungendo il n\u00b0 2 della Hot Modern Rock Tracks di Billboard. Il singolo ha raggiunto il n\u00b0 41 della classifica britannica.\n\"The Killing Jar\" \u00e8 stato incluso anche nella colonna sonora del film canadese del 2013 Haunter.\nTracce.\nTesti di Sioux, musiche di Siouxsie and the Banshees, tranne ove indicato."}
{"id": "2122505", "revid": "486946", "url": "https://it.wikipedia.org/wiki?curid=2122505", "title": "Contingente (filosofia)", "text": ""}
{"id": "2122517", "revid": "84184", "url": "https://it.wikipedia.org/wiki?curid=2122517", "title": "Episodi di Gunslinger Girl", "text": "Questa \u00e8 la lista completa degli episodi dell'anime \"Gunslinger Girl\"."}
{"id": "2122518", "revid": "1846281", "url": "https://it.wikipedia.org/wiki?curid=2122518", "title": "Viktor Ponedel'nik", "text": "Carriera.\nClub.\nPonedel'nik inizi\u00f2 a giocare per la squadra della sua citt\u00e0, il Rostsel'ma\u0161, nel 1956. Nel 1958 si trasfer\u00ec allo SKA Rostov-sul-Don; si ritir\u00f2 nel 1966 dopo essere aumentato di peso ed essere stato operato di appendicite.\nNazionale.\nCon la nazionale di calcio dell'Unione Sovietica vinse il , accumulando 29 presenze e 20 reti nel corso della sua carriera internazionale; partecip\u00f2 anche al mondiale di . Durante il campionato europeo segn\u00f2 la rete decisiva nella finale contro la , di testa durante i tempi supplementari.\nDopo il ritiro.\nDopo essersi ritirato, Ponedel'nik lavor\u00f2 come allenatore, giornalista sportivo, curatore di una rivista sportiva, e consigliere del Presidente della Federazione Russa."}
{"id": "2122519", "revid": "1601501", "url": "https://it.wikipedia.org/wiki?curid=2122519", "title": "Conte of Florence International Approach Championship", "text": "Il Ponte Vecchio Approach Championship \u00e8 un torneo di golf che si svolge a Firenze.\nUna sua caratteristica suggestiva e originale \u00e8 il fatto di avere fisicamente luogo sull'Arno, nei pressi del Ponte Vecchio: le buche, infatti, galleggiano sull'acqua e ciascun partecipante deve far rimanere la pallina sulle piazzole senza farla cadere in acqua.\nLa manifestazione si svolge nella settimana che precede il Natale e ha una durata di tre giorni. In genere i primi due sono riservati al torneo dei professionisti (di solito dodici o quindici golfisti, in rappresentanza di altrettante nazioni), l'ultimo a vip, giornalisti e altre personalit\u00e0 conosciute.\nLa prima edizione si \u00e8 svolta nel dicembre 2000.\nRegolamento.\nIl torneo \u00e8 deciso da un match-play che si gioca fra dodici o quindici golfisti, provenienti da altrettante nazioni. Il primo girone \u00e8 giocato secondo la formula \"Round Robin Medal\" (ogni partecipante cio\u00e8 deve incontrare tutti gli altri giocatori).\nNel torneo a dodici, i contendenti sono divisi in quattro gruppi di tre persone ciascuno, creati tramite un sorteggio. Nel primo Round Robin ogni appartenente a un gruppo gioca contro gli altri due del gruppo medesimo.\nIl gioco si svolge su tre green galleggianti sull'Arno, posizionati a distanze diverse.\nAi tre green sono associati punteggi diversi; pi\u00f9 precisamente: il Green 1 (il pi\u00f9 vicino al Ponte Vecchio) vale 4 punti, il Green 2 vale 7 punti ed infine il Green 3 conta 10 punti.\nNel primo girone ogni gruppo colpir\u00e0 dieci palline, con a disposizione un colpo per volta in modo alternato.\nPer ottenere i punti la pallina deve atterrare e rimanere sui rispettivi green senza cadere in acqua.\nSe una pallina atterra \"in bunker\", il giocatore guadagna la met\u00e0 esatta dei punti normalmente attribuiti a quel green.\nDurante il Round Robin, ciascun giocatore non pu\u00f2 ottenere pi\u00f9 di quattro volte un punteggio valido dallo stesso green e, qualora ottenga per quattro volte il punteggio dallo stesso green, \u00e8 obbligato a tirare a un green diverso, pena la nullit\u00e0 del punteggio.\nIl giocatore con il maggior punteggio in ciascun gruppo vince il proprio gruppo e pu\u00f2 accedere ai quarti di finale. La parit\u00e0 non \u00e8 ammessa. Di conseguenza, se alla fine di un girone due o pi\u00f9 giocatori del medesimo gruppo finiscono al comando con lo stesso punteggio, si gioca un play-off con la formula \"Sudden Death\" (lo spareggio cio\u00e8 si conclude al momento della prima segnatura da parte di uno dei concorrenti). In tal caso ciascuno dei partecipanti al play-off dovr\u00e0 tirare una pallina verso un green designato per estrazione.\nSimilmente, se alla fine del Round Robin ci sono pi\u00f9 giocatori a pari merito per i quattro migliori punteggi dopo i vincitori di ciascun gruppo, anche questi giocatori giocano un play-off con la formula \"Sudden Death\". Anche in questo caso ciascun partecipante al play-off dovr\u00e0 tirare una pallina verso un green designato per estrazione.\nL'ordine di gioco iniziale nelle partite \u00e8 a estrazione.\nL'ordine di gioco per i quarti di finale viene invece stabilito nella seguente maniera:\nLa composizione di ciascun gruppo del primo girone, nonch\u00e9 l'ordine di gioco all'interno di ogni gruppo, \u00e8 determinato dal presidente del Comitato Organizzatore oppure da un suo designato prima dell'inizio del torneo attraverso un'estrazione.\nI quattro gruppi sono capitanati dai quattro giocatori con la graduatoria pi\u00f9 alta nella classifica dell\"'Official World Golf Ranking\".\nI vincitori dei primi due match dei quarti di finale disputano la prima semifinale, laddove i vincitori del terzo e quarto match dei quarti di finale disputano la seconda semifinale.\nSuccessivamente i vincitori di ciascuna delle due semifinali disputeranno la finale.\nPer ciascun match-play i concorrenti del torneo hanno a disposizione sei palline a testa, eccezione fatta per la finale dove ciascun giocatore ha invece a disposizione dieci palline.\nViene proclamato vincitore il concorrente che alla fine delle sei palline (dieci palline nella finale) ha il punteggio maggiore."}
{"id": "2122522", "revid": "339392", "url": "https://it.wikipedia.org/wiki?curid=2122522", "title": "Viktor Ponedelnik", "text": ""}
{"id": "2122531", "revid": "20671145", "url": "https://it.wikipedia.org/wiki?curid=2122531", "title": "Universit\u00e0 delle Arti di Berlino", "text": ""}
{"id": "2122537", "revid": "20671220", "url": "https://it.wikipedia.org/wiki?curid=2122537", "title": "Universit\u00e0 delle arti di Berlino", "text": ""}
{"id": "2122542", "revid": "1603714", "url": "https://it.wikipedia.org/wiki?curid=2122542", "title": "Bernardo Falconi", "text": "Biografia.\nMancano dati certi sui suoi primi anni, ad esempio la data e il luogo esatti di nascita oltre alla sua formazione. Si ritiene figlio di tale Domenico. \nSuccessivamente si sposta a Venezia, dove nel 1657 esegue cinque statue per il coronamento della facciata della Scuola Grande di San Teodoro e nell'anno successivo apre una propria bottega di scultura. Negli anni successivi scolpisce opere collocate nella basilica dei Santi Giovanni e Paolo e nella Scuola Grande dei Carmini.\nNel 1660 scolpisce otto statue per l'abbazia di San Giovanni Evangelista a Parma. Successivamente rientra a Venezia dove lavora nella chiesa di Santa Maria di Nazareth, nella Basilica dei Santi Giovanni e Paolo e nella Chiesa di San Salvador.\nDal 1664 lavora alla corte di Casa Savoia per diverse opere, alcune delle quali verranno successivamente smembrate o addirittura andranno perdute. Nel decennio successivo si sposta in diverse citt\u00e0, fra cui Genova, Padova, Modena e Verona. Il 25 luglio 1693 riceve l'incarico di terminare il Colosso di san Carlo Borromeo ad Arona, insieme a Siro Zanella."}
{"id": "2122544", "revid": "174925", "url": "https://it.wikipedia.org/wiki?curid=2122544", "title": "Monterotondo di Badia Tedalda", "text": ""}
{"id": "2122558", "revid": "28592", "url": "https://it.wikipedia.org/wiki?curid=2122558", "title": "Abaev", "text": ""}
{"id": "2122563", "revid": "1305772", "url": "https://it.wikipedia.org/wiki?curid=2122563", "title": "You Give Me Something", "text": ""}
{"id": "2122569", "revid": "111811554", "url": "https://it.wikipedia.org/wiki?curid=2122569", "title": "Prestito vitalizio ipotecario", "text": "Il prestito vitalizio ipotecario \u00e8 una particolare tipologia di finanziamento senza rate, destinato a persone fisiche con pi\u00f9 di 60 anni di et\u00e0 con un titolo di propriet\u00e0 su un immobile residenziale.\nStoria.\nIn Gran Bretagna il prodotto \u00e8 stato lanciato nel 1999 ed \u00e8 noto con le definizioni di \"lifetime mortgage\" o di \"equity release\". Dalla sua nascita il prodotto si \u00e8 rapidamente diffuso in tutto il mondo anglosassone (Gran Bretagna, Irlanda, Canada, Australia e Stati Uniti d'America, dove \u00e8 noto con la definizione di \"reverse mortgage\").\nDal dicembre del 2005 il prestito vitalizio ipotecario \u00e8 stato introdotto anche in Italia con l'art. 11-quaterdecies del decreto-legge n. 203/2005, come introdotto dalla legge di conversione n. 248/2005, che stabilisce che: \"Il prestito vitalizio ipotecario ha per oggetto la concessione da parte di aziende ed istituti di credito nonch\u00e9 da parte di intermediari finanziari, di cui all'articolo 106 del testo unico di cui al decreto legislativo 1\u00ba settembre 1993, n. 385, di finanziamenti a medio e lungo termine con capitalizzazione annuale di interessi e spese, e rimborso integrale in unica soluzione alla scadenza, assistiti da ipoteca di primo grado su immobili residenziali, riservati a persone fisiche con et\u00e0 superiore ai 65 anni compiuti.\"\nIl 6 maggio 2015 \u00e8 entrata in vigore la Legge n. 44 del 2 aprile 2015, integrata tramite il Decreto attuativo n\u00b0226 del 22 dicembre 2015, che disciplina il prestito vitalizio ipotecario sostituendo il comma 12 dell'articolo 11-quaterdecies del decreto-legge n. 203/2005. Tra le modifiche apportate vi \u00e8, in primis, l'abbassamento del requisito anagrafico per ottenere un prestito vitalizio, abbassando l'et\u00e0 minima richiesta dai 65 anni agli attuali 60 anni.\nIl Consiglio di Stato ha espresso parere positivo dalla Sezione consultiva per gli atti normativi nell'adunanza in data 8 ottobre 2015.\nIl 23 dicembre 2015 il Ministro dello Sviluppo Economico ha firmato il regolamento che definisce le direttive di attuazione del prestito ipotecario vitalizio. Il regolamento attuativo fa riferimento alla legge del 2 aprile 2015, n. 44 e precisa le modalit\u00e0 e i criteri di erogazione del finanziamento, i metodi di pagamento, l'importo del prestito, le spese e gli interessi capitalizzati annualmente. Disciplina, inoltre, i casi e le formalit\u00e0 che comportano una riduzione del valore del mercato dell'immobile.\nIl 16 febbraio 2016 la Corte dei Conti ha registrato il regolamento nella Gazzetta Ufficiale (GU n.38 del 16-2-2016). Il provvedimento \u00e8 entrato in vigore il 2 marzo 2016.\nFunzionamento.\nIl prestito vitalizio \u00e8 un finanziamento a lungo termine assistito da ipoteca di primo grado sull'immobile di residenza. Il finanziamento \u00e8 ideato in modo tale da non prevedere rimborsi di alcun tipo, nemmeno per gli interessi, fino alla morte del contraente (ovvero, se cointestato a una coppia di ultra sessantenni, con la scomparsa del coniuge pi\u00f9 longevo). Spese e interessi vengono capitalizzati e sono dovuti solo a scadenza. Il rimborso, a meno di rimborso volontario anticipato da parte del sottoscrittore, \u00e8 a carico degli eredi. Il prestito non prevede quindi il pagamento di alcuna rata per tutta la sua durata, ma capitale e interessi sono capitalizzati fino a scadenza e maturano interessi.\nLa legge (44/15) prevede una tutela (nota nel mondo anglosassone come \"\"no negative equity guarantee\") che limita il valore del debito a carico degli eredi al valore di realizzo dell'immobile dato in garanzia: in tal caso \u00e8 la societ\u00e0 finanziaria che si accolla l'eventuale debito eccedente rinunciando a rivalersi nei confronti degli eredi a condizione che il rimborso avvenga a fronte della vendita dell'immobile per tramite di un curatore indipendente ed a prezzo di mercato.\nIn Italia.\nLa legge attuale riconosce come soggetti autorizzati a erogare il finanziamento banche nonch\u00e9 intermediari finanziari, di cui all'articolo 106 del Testo Unico Bancario: sono cio\u00e8 autorizzati a erogare il finanziamento sia banche sia finanziarie regolarmente iscritte a termini di legge nei rispettivi registri pubblici.\nL'importo del prestito \u00e8 generalmente compreso tra un minimo del 15% e un massimo del 50% del valore dell'immobile dipendentemente dall'et\u00e0 del mutuatario (pi\u00f9 alta l'et\u00e0, maggiore l'importo del finanziamento) e dal valore dell'immobile. Il valore dell'immobile \u00e8 normalmente determinato con una perizia realizzata da un perito immobiliare su indicazione del soggetto finanziatore.\nNel contesto Italiano sono previste diverse tipologie di prestiti vitalizi tra le quali il sottoscrittore pu\u00f2 scegliere:\nIl prestito vitalizio deve essere rimborsato in un'unica soluzione dagli eredi e/o aventi causa, normalmente entro i 10-12 mesi successivi alla scomparsa del pi\u00f9 longevo dei contraenti. Gli eredi hanno due possibilit\u00e0: se vogliono conservare l'abitazione, possono rimborsare con la liquidit\u00e0 a loro disposizione, oppure l'abitazione potr\u00e0 essere venduta e quanto dovuto a fronte del finanziamento rimborsato con il ricavato della vendita. \nQualora non ci fossero eredi, o questi non procedessero al rimborso, il finanziamento viene estinto con la vendita dell'immobile, ma sempre allo scadere dei 12 mesi dalla data di scadenza del finanziamento.\nLa Legge attuale prevede diversi casi di rimborso integrale, ossia in un'unica soluzione, del prestito vitalizio ipotecario, e cio\u00e8:\nQualora, a distanza di 12 mesi dal verificarsi di una di queste tre condizioni, il finanziamento non venisse rimborsato, la banca o l'istituto finanziario che elargisce il finanziamento, pu\u00f2 vendere l'immobile al valore di mercato, valore che si decurta del 15% per ogni dodici mesi, sino al momento della vendita. La legge 44/15 prevede una tutela per gli eredi, diffusa anche in altri paesi europei (conosciuta come \"non negative equity guarantee\"\"): nel caso in cui la vendita dell'immobile da parte del creditore non sia sufficiente a estinguere il debito, agli eredi \u00e8 rimessa la restante parte del debito. Al contrario, nel caso in cui l'importo derivante dalla vendita sia superiore al debito da estinguere, la differenza \u00e8 riconosciuta agli eredi o aventi causa.\nPer lo pi\u00f9 sono ammesse tutte le tipologie di immobili residenziali, ma il prestito viene normalmente rifiutato in presenza di immobili di bassa rivendibilit\u00e0 o in presenza di rischi ambientali. Il prestito vitalizio ipotecario non viene quindi generalmente concesso a fronte di:\nLa nuova normativa (D.Lgs 22 dicembre 2015, n. 226), prevede che siano le banche a decidere le diverse tipologie di prestito ipotecario vitalizio e i rispettivi tassi di interesse da applicare. Sar\u00e0 infatti possibile concordare con l'istituto di credito, al momento della stipula, le modalit\u00e0 di erogazione e di pagamento degli interessi.\nLa normativa introduce una nuova modalit\u00e0 di tutela dei mutuatari permettendo l'intestazione del prestito ad entrambi i richiedenti, anche a conviventi, oltre che ai coniugi. Le banche dovranno, inoltre, garantire trasparenza e certezza dell'importo degli interessi maturati e di tutte le spese a carico del mutuatario.\nLa legge sul prestito vitalizio ipotecario prevede che l'immobile \u00e8 venduto \"a un valore pari a quello di mercato\" (dopo 12 rate non pagate, superando i precedenti 7 previsti dal TUB, che \u00e8 una legge del 1993):\nIl Consiglio Nazionale del Notariato, congiuntamente a 14 Associazioni dei Consumatori, ha pubblicato un Vademacum per far conoscere meglio il Prestito Vitalizio (https://www.notariato.it/sites/default/files/Foglio%20informativo%20PVI%202018-def.pdf). \nRischi connessi al prodotto.\nData la natura ipotecaria della garanzia sul prestito, al momento della firma del contratto l'immobile non pu\u00f2 essere venduto (a meno del preventivo rimborso del prestito), non pu\u00f2 essere soggetto a modifiche sostanziali, deve essere mantenuto in buono stato di conservazione (\u00e8 spesso richiesto da parte dall'istituto erogante l'invio di una comunicazione annuale con specifiche informazioni riguardanti l'immobile) e non ne \u00e8 possibile la locazione e l'affitto.\nQualora, alla scadenza dei dodici mesi successivi alla scomparsa del contraente, gli eredi si trovassero nell'impossibilit\u00e0 di rimborsare il prestito potrebbero rischiare di perdere la propriet\u00e0 dell'abitazione dato che potrebbero non essere in grado di risarcire in un'unica soluzione una somma pari alla capitalizzazione composta sul capitale prestato e sugli interessi maturati: questo perch\u00e9 il prestito vitalizio \u00e8 uno strumento finanziario che prevede l'anatocismo, ovvero la maturazione di interessi anche sugli interessi gi\u00e0 scaduti; in pratica, gli interessi maturati sul prestito producono a loro volta altri interessi, causando una crescita esponenziale del debito.\nRiferimenti Bibliografici.\n\"Il Prestito Vitalizio, \"Funzionamento e caratteristiche del \"mutuo al contrario\" per over 65\"\" \u00e8 il titolo del libro scritto nel 2010 da Palolo Buzzonetti e Claudio Pacella ed edito dal Il Sole 24 ORE. ISBN 978-88-6345-110-8\n\"Il Prestito Vitalizio. Funzionamento e caratteristiche del \"mutuo al contrario\" per over 60\" \u00e8 la nuova edizione del libro edito da Il Sole24Ore, scritta da Claudio Pacella e Umberto Filotto nel 2016 ISBN 978-88-6345-614-1"}
{"id": "2122572", "revid": "28592", "url": "https://it.wikipedia.org/wiki?curid=2122572", "title": "Gibutiani", "text": ""}
{"id": "2122574", "revid": "28592", "url": "https://it.wikipedia.org/wiki?curid=2122574", "title": "Gibutiane", "text": ""}
{"id": "2122575", "revid": "28592", "url": "https://it.wikipedia.org/wiki?curid=2122575", "title": "Fiume Tanaro", "text": ""}
{"id": "2122577", "revid": "767487", "url": "https://it.wikipedia.org/wiki?curid=2122577", "title": "Ruscellamento", "text": "In idrologia, il ruscellamento \u00e8 il fenomeno di scorrimento delle acque piovane sulla superficie del terreno che si verifica quando esse non possono penetrare in profondit\u00e0 perch\u00e9 \u00e8 stata superata la capacit\u00e0 di infiltrazione che caratterizza il terreno stesso. \nTale superamento pu\u00f2 avvenire o perch\u00e9 la portata d'acqua che raggiunge la superficie \u00e8 maggiore della capacit\u00e0 di infiltrazione (portata di pioggia - portata di infiltrazione = portata di ruscellamento) o perch\u00e9 \u00e8 stata raggiunta la saturazione dei vuoti presenti nel terreno (portata di infiltrazione = 0 e quindi portata di pioggia = portata di ruscellamento). Esso \u00e8 dunque parte del ciclo idrologico andando ad alimentare ruscelli, torrenti, fiumi e laghi tornando infine l'acqua (non evaporata) in mare.\nDescrizione.\nOvviamente la quantit\u00e0 d'acqua massima assorbibile dal terreno nell'unit\u00e0 di tempo \u00e8 funzione della tipologia del terreno stesso. Nei terreni impermeabili si verifica sempre l'ultimo caso descritto.\nNei terreni permeabili, se la portata di origine meteorica che raggiunge la superficie \u00e8 minore della capacit\u00e0 di infiltrazione, inizialmente il ruscellamento non avviene perch\u00e9 il terreno \u00e8 in grado di recepire l'intero volume d'acqua. Al raggiungimento della saturazione, si innesca il fenomeno dello scorrimento in superficie. Tale condizione viene quindi raggiunta dopo un intervallo di tempo che dipende dallo stato di saturazione iniziale del terreno e dalla durata della pioggia. Infatti, pu\u00f2 avvenire che la pioggia finisca prima che il terreno venga saturato e quindi l'intero volume di pioggia raggiunga le falde acquifere sotterranee senza dare luogo a deflussi superficiali.\nIl meccanismo descritto \u00e8 importante per i bilanci idrologici, e conseguentemente per quelle valutazioni riguardanti la stima delle disponibilit\u00e0 idriche ai fini degli usi antropici dell'acqua, la stima delle portate di piena nei bacini idrografici ai fini del dimensionamento delle opere di protezione dai rischi idraulici (inondazioni), la valutazione delle portate da drenare con i sistemi di fognatura urbani, ecc.\nAltri fattori intervengono nel bilancio idrologico. Infatti non tutto il volume della pioggia si trasforma in infiltrazione e ruscellamento. Una frazione del volume di pioggia ritorna in atmosfera per l'effetto combinato della intercettazione da parte, principalmente, della copertura vegetale del terreno e della successiva evaporazione. Tale perdita si ha nella fase iniziale della pioggia ed \u00e8 limitata ad un valore assoluto da considerare costante che, quindi, diventa trascurabile per piogge di una certa intensit\u00e0.\nUna frazione pi\u00f9 significativa del volume di pioggia torna in atmosfera per effetto della evapotraspirazione. \u00c8 il processo con cui la copertura vegetale sottrae l'acqua allo strato superficiale del terreno e la restituisce in atmosfera per traspirazione dagli stomi. \u00c8 un processo lento che, quindi, risulta trascurabile nel caso di un evento di pioggia concentrato nel tempo."}
{"id": "2122580", "revid": "547034", "url": "https://it.wikipedia.org/wiki?curid=2122580", "title": "Franz von Schlick", "text": "Fu conte di Bassano e Wei\u00dfkirchen.\nBiografia.\nFranz von Schlick era figlio del conte Joseph Heinrich Schlick (1754\u20131807) e di sua moglie, Philippine Ludmilla Nostitz-Rieneck (\u2020 1844).\nDurante la propria giovinezza, von Schlick si dedic\u00f2 allo studio della giurisprudenza entrando nell'esercito nel 1809 come Secondo Luogotenente di un reggimento di corazzieri, prendendo parte alla Battaglia di Aspern, dopo la quale venne nominato Primo Luogotenente. Quando l'Austria si alle\u00f2 con la Francia nel 1812, von Schlick segu\u00ec le sorti del proprio esercito; ad ogni modo, dopo la dichiarazione di guerra dell'Austria a Napoleone I, nell'agosto del 1813, sub\u00ec una pericolosa ferita alla testa che gli cost\u00f2 la perdita di un occhio, ma rientr\u00f2 comunque nell'esercito ottenendo il comando delle armate di Lipsia dall'imperatore Francesco I d'Austria, venendo promosso successivamente Feldmaresciallo secondo Luogotenente nonch\u00e9 proprietario di un reggimento di ussari.\nDopo la rivoluzione di Vienna del 1848 venne nominato comandante della Fortezza di Cracovia, ed alla fine di novembre di quello stesso anno ottenne il comando di 8000 uomini, coi quali oper\u00f2 contro i rivoluzionari ungheresi.\nDopo essersi unito con le armate del principe Windisch Graetz, vinse con lui la Battaglia di Kapolna. Dopo la sconfitta degli ungheresi, divenne comandante del 2\u00ba Corpo d'Armata e divenne Comandante Generale in Moravia. Dal giugno del 1854 fu comandante in capo della 4\u00aa Armata in Galizia, passando alla seconda guerra d'indipendenza italiana 1859, combattendo valorosamente nella famosa Battaglia di Magenta sotto il comando di Ferencz Gyulaj venendo nominato comandante della 2\u00aa Armata e combattendo poi ancora nella Battaglia di Solferino e San Martino. Tra gli altri, pose la propria firma all'Armistizio di Villafranca e mor\u00ec a Vienna il 17 marzo 1862, divenendo per la propria carriera e per le proprie abilit\u00e0, uno degli ufficiali pi\u00f9 popolari dell'Impero Austro-Ungarico."}
{"id": "2122581", "revid": "1250471", "url": "https://it.wikipedia.org/wiki?curid=2122581", "title": "L'aiuola che ci fa tanto feroci", "text": "L'aiuola che ci fa tanto feroci (\"Paradiso\" XXII, 151) \u00e8 un verso del ventiduesimo canto del Paradiso, dalla Divina Commedia di Dante Alighieri.\nDante e Beatrice stanno seguendo Benedetto all'Empireo, nello spazio dei Gemelli, il segno dei pellegrini; Dante rivede i cieli dei sette pianeti e, in quel fondo dell'infinito, la terra, \"l'aiuola che ci fa tanto feroci\", che scatena fatalmente gli istinti violenti degli uomini (vv.145-154), e da cui si sente ormai lontano.\n \nC'\u00e8 una citazione esplicita a Boezio (\"De consolatione philosophiae\" II, 7), in cui la nozione cosmogonica della \"terra-aiuola\" \u00e8 collocata come lontanissima, anche se all'interno di un luminoso quadro astrale."}
{"id": "2122589", "revid": "125078326", "url": "https://it.wikipedia.org/wiki?curid=2122589", "title": "Musei di Firenze", "text": "Firenze data l'enorme ricchezza artistica della citt\u00e0, ha un elevato numero di musei e gallerie d'arte.\nBasti pensare che nella classifica dei 15 musei d'arte italiani pi\u00f9 visitati, un terzo \u00e8 rappresentato da musei fiorentini.\nIl sistema museale fiorentino.\nLa straordinaria ricchezza di capolavori artistici di Firenze \u00e8 essenzialmente legata alla famiglia Medici, che col collezionismo privato di numerosi esponenti cre\u00f2 un insieme considerevolissimo di dipinti, sculture, arredi e oggetti d'arte. A ci\u00f2 vanno aggiunte le opere arrivate da Pesaro e Urbino con Vittoria della Rovere. A differenza di altre antiche capitali italiane, a Firenze le collezioni vennero considerate patrimonio cittadino fin dalla donazione di Anna Maria Luisa de' Medici che, ultima esponente della dinastia, regal\u00f2 tutte le collezioni familiari alla citt\u00e0 purch\u00e9 rimanessero unite: grazie a tale atto, rispettato scrupolosamente dai successori dei Medici, Firenze, che non era mai stata saccheggiata o invasa, non sub\u00ec le spoliazioni di altre citt\u00e0 come Mantova, Modena, Parma, ecc. Anzi con i Lorena le collezioni vennero ulteriormente accresciute, con nuovi acquisti, scambi mirati con altri musei asburgici, il trasporto a Firenze delle sculture da Villa Medici a Roma e, non da ultimo, la soppressione degli istituti religiosi sotto Pietro Leopoldo e durante l'occupazione francese. Ancora con l'Unit\u00e0 d'Italia Firenze benefici\u00f2 del ruolo di capitale dal 1865 al 1871 e i Savoia fecero trasferire nella loro residenza a Palazzo Pitti e nelle ville medicee tutta una serie di arredi e opere da altre regge italiane in disuso.\nLa maggior parte delle raccolte d'arte cittadine sono oggi gestite dallo Stato. Gli Uffizi coprono l'arte figurativa fino alla met\u00e0 del Settecento circa, con una sovrapposizione a partire dal periodo del tardo Quattrocento con le opere conservate nella Galleria Palatina di Palazzo Pitti, dove sono per\u00f2 sistemate secondo il criterio della \"quadreria\". Agli Uffizi si trovano anche le migliori sculture classiche di Firenze, mentre il resto dell'arte antica si trova al Museo archeologico nazionale.\nLa scultura rinascimentale e manierista si trova al Museo Nazionale del Bargello. Dal periodo neoclassico alla prima met\u00e0 del Novecento l'arte a Firenze \u00e8 documentata alla Galleria d'arte moderna, sempre a Palazzo Pitti, mentre il Novecento \u00e8 documentato da alcuni musei comunali, come il Museo Marino Marini o il Museo del Novecento. Per trovare un'importante raccolta di arte contemporanea nelle vicinanze, ci si deve spostare a Prato, al Centro per l'arte contemporanea Luigi Pecci.\nMusei nazionali.\n\"Musei a gestione statale\"\nMusei universitari.\nRadunati in un unico grande Museo di Storia Naturale di Firenze, in realt\u00e0 \u00e8 dislocato in pi\u00f9 sedi e fa riferimento a diversi dipartimenti universitari.\nLe 6 sezioni sono:\nMusei di istituzioni religiose.\nMusei gestiti dall'ente Opera del Duomo.\n\"Sebbene oggi sia un ente laico e privato, storicamente dipendeva dalla curia vescovile.\""}
