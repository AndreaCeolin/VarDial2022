{"id": "2170752", "revid": "1522738", "url": "https://it.wikipedia.org/wiki?curid=2170752", "title": "Personaggi di Visitors", "text": "Elenco dei personaggi delle serie televisive di fantascienza \"V \u2013 Visitors\" e \"Visitors\".\nNota: \"V - Visitors\" \u00e8 il titolo dato in Italia a due miniserie televisive statunitensi, \"V\" e \"V: The Final Battle\", trasmesse in tale Paese come un'unica miniserie, le cui vicende sono proseguite con un serial televisivo in 19 puntate intitolato sempre \"V\" (in Italia \"Visitors\"). In questa voce sono raccolti tutti i principali personaggi comparsi nelle diverse serie.\nVisitors.\nDiana.\nDiana (D'na) compare nella miniserie \"V - Visitors\" del 1983 e del 1984 e nella serie televisiva \"Visitors\". \u00c8 interpretata dall'attrice americana Jane Badler.\nDiana \u00e8 una delle menti pi\u00f9 geniali e perfide dei visitatori, sempre in combutta con intrighi e raggiri. Comanda le due astronavi madre che stazioneranno su Los Angeles. Diana \u00e8 una donna crudele e sadica, che prova piacere nel far del male al prossimo. La sua ossessione per la ricerca del potere non ha eguali, e pur di raggiungere i suoi obiettivi \u00e8 disposta a tutto, anche ad assassinare i suoi superiori. Tra le sue ricerche scientifiche principali c'\u00e8 la Camera di Conversione con cui plagiava le menti degli umani, ed Elizabeth Maxwell, la figlia dello spazio, che per ironia della sorte diventa la chiave della sua disfatta. Diana si pu\u00f2 considerare la vera antagonista della serie.\nV - Visitors.\nDiana, figlia di Harrison (Hrs'on), un diplomatico, e di Patricia (Ptr'ca), un sicario, inizi\u00f2 l'Accademia Militare riuscendo a diventare ufficiale scientifico. Divenuta l'amante del Capo (nome che indica il supremo comandante extraterrestre), lo convince ad invadere il pianeta Terra. Grazie ad una sua conversazione tenutasi con Steven, il giornalista Mike Donovan scopre la realt\u00e0 delle loro intenzioni e del loro aspetto.\nDiana \u00e8 sotto il comando di John ma ha molta libert\u00e0 di azione nella guerra contro la Resistenza. In seguito arriva Pamela, di grado pi\u00f9 alto di lei, che la ostacola in tutto: finir\u00e0 con l'ucciderla. Verso la fine della serie, quando scoprono il modo di eliminare gli alieni, lei uccide John e decide di attivare un'arma nucleare, cosa che viene scongiurata grazie ad Elizabeth Maxwell. La serie termina con Diana che fugge.\nVisitors.\nLa storia riprende nella serie tv \"Visitors\" realizzata poco tempo dopo.\nInizialmente catturata, riesce poi a fuggire e a raggiungere la flotta nascosta dietro la Luna ed affidata nel frattempo a Lydia. Diana assume il ruolo di Comandante Supremo ed \u00e8 lei a comandare la flotta fino all'arrivo del Comandante Charles, il quale la nomina addetta alle ricerche scientifiche.\nCharles la sposa con l'intenzione di spedirla lontano, mentre Lydia, cercando di avvelenare lei, finisce con l'avvelenare invece lo sposo, che muore. Dall'indagine condotta per far luce sull'accaduto si deduce che la colpa sia invece della farmacista Marta, in realt\u00e0 era un piano delle due donne.\nPhilip, un alieno, si unisce ai terrestri quando scopre la verit\u00e0 su Diana che tenta pi\u00f9 volte di ucciderlo. La storia termina con Diana che cerca di uccidere il Capo ma viene scoperta e incarcerata. Nelle ultime scene dell'episodio, Diana comunica a James di aver lasciato una bomba all'interno dell'astronave del Capo.\nV.\nNel 2009 \u00e8 stata realizzata una serie televisiva che sarebbe una sorta di remake della serie originale, intitolato \"V\". In questa nuova serie a prendere il comando dei Visitors \u00e8 Anna, figlia della regina Diana. Nella seconda stagione si aggiunge ai protagonisti Diana (interpretata ancora da Jane Badler), nonna di Lisa che, tramite quest'ultima, diventa alleata della Quinta Colonna. Va per\u00f2 detto che la Diana della serie del 2009 non \u00e8 la stessa della serie originale, ma un altro personaggio con lo stesso nome e interpretata dalla stessa attrice. \nJohn.\n\u00c8 l'ammiraglio della prima flotta che giunge sulla Terra, ed \u00e8 il primo visitatore a mostrarsi pubblicamente agli esseri umani. I terrestri lo appellano col grado di Comandante Supremo. Quando vengono sconfitti con la tossina rossa, Diana pensa bene di far esplodere un'arma nucleare per disintegrare la Terra; John cerca di impedirglielo poich\u00e9 non voleva avere sulla coscienza una simile strage e per questo motivo Diana lo uccide.\nBrian.\n\u00c8 uno dei migliori uomini di Diana, nonch\u00e9 suo amante. Viene incaricato da Diana di sedurre e ingravidare Robin Maxwell, allo scopo di dare alla luce un ibrido terrestre-visitatore, Elizabeth Maxwell. Viene poi usato come cavia dalla resistenza per testare la tossina rossa che scaccer\u00e0 i visitatori nella prima serie. Sar\u00e0 Robin stessa, per vendicarsi, ad usare la tossina su di lui e quindi a ucciderlo. Brian morir\u00e0 davanti ai suoi occhi.\nSteven.\nSteven \u00e8 il capo della sicurezza, al servizio di Diana. Stringe un sodalizio d'interesse con Eleanor Dupres che gli permette di ottenere preziose informazioni contro i ribelli. Nonostante tutto Steven fallisce spesso i suoi obiettivi, e alla fine resta ucciso durante un'incursione dei ribelli.\nPamela.\nPamela \u00e8 uno dei superiori di Diana, mandata sull'astronave madre per controllare il suo operato. Viene assassinata da Diana stessa, che fa poi ricadere la colpa sulla Quinta Colonna.\nLydia.\nNella seconda serie, Lydia \u00e8 il comandante in seconda di Diana. Perfida ed astuta quanto quest'ultima, Lydia si punzecchia in continuazione con Diana. Le due arrivano perfino ad attentare reciprocamente alle proprie vite. Molto spesso i loro piani contro i ribelli non hanno buon fine proprio per colpa del loro odio e del loro antagonismo. Per\u00f2 a differenza di Diana, Lydia sembra comunque avere un cuore, infatti quando Diana per una ripicca sta per sacrificare Nigel, il fratello di Lydia, quest'ultima \u00e8 disperata, dimostrando cos\u00ec di tenere effettivamente a qualcuno.\nCharles.\n\u00c8 il superiore di Lydia e di Diana, mandato sull'astronave madre per supervisionare il loro operato. Ha un legame speciale con Lydia verso la quale sembra provare qualcosa. Oltre ad essere molto gettonato dalle visitatrici donne, Charles \u00e8 anche un formidabile combattente; \u00e8 l'unico che in un combattimento contro Mike Donovan, riesce ad avere la meglio su di lui con una facilit\u00e0 disarmante. Viene avvelenato ed ucciso da Diana stessa, che fa poi ricadere la colpa su Marta, un'altra visitatrice.\nKlaus.\nFanatico della guerra, Klaus \u00e8 un combattente eccezionale. Esperto nelle tecniche di assassinio e nelle arti marziali, riceve l'incarico di addestrare i giovani umani convertiti ed i giovani visitatori nella tecnica della lotta. Uno dei suoi migliori allievi \u00e8 Sean Donovan, figlio di Mike Donovan. Nel tentativo di salvare il figlio e di liberargli la mente dagli influssi dei visitatori, Mike si scontra pi\u00f9 volte con Klaus e alla fine riesce ad ucciderlo. Nonostante ci\u00f2, Mike fallir\u00e0 nell'intento di riportare a casa Sean.\nDaniel.\nUno dei tanti ufficiali su cui Diana mette gli occhi. Usato come amante fino a quando le faceva comodo, la perfida Diana non si fa scrupoli ad eliminarlo al primo errore commesso.\nJacob.\n\u00c8 una delle menti pi\u00f9 brillanti dei visitatori. Geniale scienziato non vedente, pluridecorato, Jacob \u00e8 un visitor buono e pacifista che aborrisce ogni forma di violenza. Nonostante tutto Diana non si fa problemi ad utilizzare le sue invenzioni per i propri subdoli scopi. Sentendosi responsabile della morte di molti terrestri e visitatori, Jacob sacrifica la vita per distruggere la sua pi\u00f9 potente e pericolosa invenzione, ossia le linee di forza, barriere invisibili che disintegravano chiunque le attraversasse.\nJames.\nIl tenente James, dei servizi segreti dei visitatori, diventa il braccio destro di Diana, e con lei ordisce in continuazione piani diabolici e subdoli. Il pi\u00f9 delle volte, per\u00f2, questi piani falliscono o vengono sabotati dalla resistenza.\nJohn Langley.\nJohn Langley \u00e8 un visitatore che viene infiltrato da Diana nella resistenza di Mike Donovan, allo scopo di sedurre Robin Maxwell e metterla nuovamente incinta; l'obiettivo di Diana \u00e8 quella di dare alla luce un'altra figlia dello spazio il cui DNA \u00e8 la chiave per creare un antidoto contro la polvere rossa che ricopre met\u00e0 della Terra. John tuttavia viene scoperto ed ucciso da Oliver, un visitatore della Quinta Colonna.\nAngela.\nAngela \u00e8 un'abile combattente, nonch\u00e9 sicaria di prima categoria e maestra nelle arti marziali. Esperta in assassini politici, viene assoldata da Diana per uccidere Philip, la cui presenza sull'astronave madre stava minando il suo potere. Viene per\u00f2 uccisa da Glenda, una visitatrice della Quinta Colonna, che la elimina per proteggere il suo bambino.\nMarta.\nGestisce sull'astronave madre, un negozio di pozioni e profumi. Commetter\u00e0 il grossolano errore di regalare a Lidya una pozione di veleno di gatto, la stessa pozione che poi Diana user\u00e0 per assassinare Charles. Proprio grazie a questo particolare Diana e Lidya riescono a far ricadere la colpa dell'assassinio sulla povera Marta che viene condannata a vagare alla deriva nello spazio in un sarcogafo di vetro accanto al cadavere di Charles.\nNigel.\n\u00c8 il fratello di Lydia, che Diana cerca di uccidere sfruttando una festa tradizionale secondo la quale il soldato pi\u00f9 giovane della flotta sarebbe stato sacrificato. Diana fa quindi trasferire Nigel alla propria flotta al solo scopo di ucciderlo durante la suddetta festivit\u00e0, per fare un dispetto a Lydia. Alla fine per\u00f2 questa, grazie anche all'aiuto di Philip, riesce a fermare il sacrificio e a salvare il giovane Nigel.\nOswald.\n\u00c8 un visitatore dall'apparenza tranquillo, ma in realt\u00e0 \u00e8 molto crudele e cinico. Il suo principale interesse \u00e8 quello di fare esperimenti su cavie umane e di sezionare cadaveri. Ha tendenze omosessuali.\nQuinta Colonna.\nLa Quinta Colonna era una fazione segreta e separatista dei visitatori, e comprendeva coloro che erano contrari alla politica di conquista e sterminio attuata nei confronti dei terrestri. In ogni astronave madre che staziona sulla Terra, \u00e8 presente una Quinta Colonna. Il loro aiuto \u00e8 fondamentale per la vittoria dei terrestri. Nella serie il primo riferimento a tale gruppo \u00e8 quando Mike Donovan parla con Martin mentre fugge dall'astronave madre. Nel corso della serie appoggeranno la Resistenza e li aiuteranno a diffondere i batteri della polvere rossa, capace di uccidere gli alieni.\nMartin.\nMartin \u00e8 la guida della Quinta Colonna di Los Angeles, nonch\u00e9 contatto principale di Mike Donovan e dei ribelli. Quando i visitatori vengono scacciati con la tossina rossa, Martin rimane a vivere sulla Terra diventando aiutante-reporter di Mike Donovan. Nel tentativo di eliminare Diana, viene ucciso proprio da questa.\nWillie.\nPersonaggio interpretato da Robert Englund (pi\u00f9 noto come Freddy Krueger di \"Nightmare\"). Timido ed impacciato, Willie si dimostra subito un visitatore dall'animo buono e gentile. Rischia la vita per salvare quella del padre di Elias, si innamora di una terrestre, aiuta Robin a partorire la figlia dello spazio, e si dimostra sempre fedele alla resistenza.\nBarbara.\nUn'avvenente visitatrice che aiuta Mike Donovan a fuggire dall'astronave madre dove era stato fatto prigioniero. Barbara \u00e8 il braccio destro di Martin. Molto caratteristica la battuta che fece Mike Donovan nei suoi confronti, quando la vide spogliarsi per dare la propria divisa al ribelle: \"Hai poco dell'iguana\".\nPhilip.\nPhilip \u00e8 il fratello di Martin, nonch\u00e9 uno stimato ufficiale ed esperto di arti marziali. Inizialmente cerca di uccidere Mike Donovan, per vendicare il fratello, ma poi scopre la verit\u00e0 e cio\u00e8 che Martin \u00e8 stato ucciso da Diana. Da quel momento Philip diventa un componente della Quinta Colonna, nonch\u00e9 il nuovo contatto di Mike Donovan. Alla fine della serie, Philip avr\u00e0 un ruolo-chiave nella pace definitiva tra i visitatori ed i terrestri. Infatti, un po' di tempo dopo essere entrato nella Quinta Colonna, Philip torner\u00e0 nel pianeta dei visitatori e con la sua oratoria convincer\u00e0 il Superiore che la collaborazione con i terrestri pu\u00f2 dare maggiori frutti rispetto alla loro conquista; a quel punto le ostilit\u00e0 vengono cessate!\nOliver.\nOliver \u00e8 uno studente in medicina che viene catturato dalla resistenza affinch\u00e9 curi Willie precedentemente ferito durante uno scontro a fuoco coi visitatori. Il giovane fallisce nell'intento, ma Willie viene comunque salvato dai poteri curativi di Elizabeth. Oliver a quel punto confessa di appartenere alla Quinta Colonna, ed aiuta Mike Donovan e compagni a distruggere un deposito di armi dei visitatori.\nRobert.\nGrazie a Robert, la resistenza riesce ad evitare una trappola tesa loro da Diana. A causa di ci\u00f2 Robert, e sua moglie Glenda, sono costretti a fuggire dall'astronave madre, ma nel tentativo la loro navicella precipita. Salvati da Mike Donovan, Willie e Kyle Bates, si rifugiano con loro in un magazzino che viene preso d'assalto dai visitatori. Alla fine, grazie a Philip, i braccati riescono a salvarsi. Robert e Glenda, la quale intanto aveva partorito un bambino, vengono condotti su un'isola del Pacifico del sud dalla Quinta Colonna, cos\u00ec che Diana non possa raggiungerli.\nGlenda.\n\u00c8 la moglie di Robert. Durante un assalto ad un magazzino, Glenda partorisce un bambino, e Willie viene nominato padrino dello stesso bambino. Per proteggere il suo piccolo, Glenda non esiter\u00e0 ad uccidere la perfida Angela. Assieme al marito Robert, viene condotta su un'isola del Pacifico del sud dalla Quinta Colonna, cos\u00ec che Diana non possa raggiungerli.\nThelma.\n\u00c8 la promessa sposa di Willie. Le loro famiglie combinarono il matrimonio ancora prima della loro nascita, nonostante tutto, per\u00f2, Willie e Thelma si sono amati lo stesso, e dopo molti anni si rincontrano sull'astronave madre, a guerra conclusa.\nCollaboratori dei visitors.\nSarebbero i cosiddetti \"collaborazionisti\", ossia esseri umani che, per potere o profitto personale, si alleano con i visitatori, invece di combatterli.\nDaniel Bernstein.\nAll'inizio del serial appare come un ragazzo per bene. All'arrivo degli alieni, per\u00f2, ne resta totalmente affascinato, al punto da entrare a far parte degli Amici dei Visitatori, un'organizzazione che permetteva ai giovani terrestri di collaborare con i visitatori stessi. Nel giro di poco tempo, Daniel fa molta carriera, al punto che gli viene affidato il comando di un intero plotone di visitatori. La sua fedelt\u00e0 agli alieni \u00e8 superata solo dalla sua ingenuit\u00e0, ed infatti al primo errore viene subito punito e condotto nei laboratori per essere impacchettato come cibo.\nEleanor Dupres.\n(Interpretata da Neva Patterson).\n\u00c8 la madre di Mike Donovan, ma caratterialmente ha poco a che vedere con il figlio. Eleanor infatti \u00e8 una donna avida e perfida che non esita ad allearsi con i visitatori per raggiungere il potere che desidera. Risposatasi con Arthur Dupres dopo la morte del primo marito George, all'arrivo dei visitors l'azienda di suo marito diventa posto di lavoro per molti alieni. Essendo una persona di una certa importanza nelle sfere altolocate di Los Angeles, viene usata dagli alieni come loro portavoce ufficiale. Durante un'incursione della Resistenza nel quartier generale sulla Terra, tradisce i visitatori, ormai sconfitti, e tenta di convincere la Resistenza di essere stata loro prigioniera, venendo cos\u00ec uccisa per vendetta da Steven.\nKristine Walsh.\nAffermata giornalista, ed amica di Mike Donovan, Kristine si lascia raggirare da Diana che la sfrutta promettendogli una carriera brillante, in cambio della sua propaganda a favore dei visitatori. Alla fine Kristine si redime, ed in mondovisione sveler\u00e0 chi sono in realt\u00e0 i visitatori. Ci\u00f2 le coster\u00e0 la vita, infatti viene uccisa da Diana.\nNathan Bates.\nNathan Bates, padre di Kyle Bates, \u00e8 un potente uomo d'affari, capo della ricerca scientifica di Los Angeles e proprietario della fabbrica che produce la \"polvere rossa\" (letale per i visitatori). Per cercare di salvaguardare la citt\u00e0 di Los Angeles, Nathan Bates stringe un accordo con la perfida Diana, e grazie a tale accordo Los Angeles resta fuori dal controllo dei visitatori. Rimane accidentalmente ferito durante un piano ordito da Charles ai danni della resistenza. Uscito dal coma qualche tempo dopo, Nathan viene ucciso da mister Chang, desideroso di spodestarlo e di prendersi il controllo di Los Angeles.\nMister Chang.\nMister Chang \u00e8 un orientale al servizio di Nathan Bates. Esperto di arti marziali e di tecniche di tortura, \u00e8 uno degli uomini migliori di Bates. Tuttavia, quando quest'ultimo rimane gravemente ferito, mister Chang non si fa scrupoli a prendere il posto di Nathan Bates e ad ucciderlo, continuando per profitto personale a mantenere accordi con i visitatori. Viene eliminato da Kyle Bates per vendicare il padre.\nSean Donovan.\n\u00c8 il figlio di dieci anni di Mike Donovan. Rapito dagli alieni, viene plagiato nella Camera di Conversione di Diana. Tornato sulla Terra, i visitatori lo infiltrano nella resistenza, ma i ribelli scoprono la verit\u00e0. Nella seconda serie, Sean riapparir\u00e0 completamente manipolato; il giovane \u00e8 stato infatti addestrato nell'arte della guerra da Klaus, diventando un vero e proprio sicario al servizio dei visitatori. Mike Donovan cercher\u00e0 di riportarlo da lui, ma fallisce nel tentativo.\nResistenza.\nMike Donovan.\n\u00c8 uno dei personaggi principali di tutta la serie. Reporter spericolato, sempre in cerca dello scoop, Mike Donovan \u00e8 il primo a scoprire la reale natura dei visitatori. Cerca di diffondere quanto scoperto, ma nessuno gli crede. Comincia allora a combattere da solo i visitatori, e alla fine le sue azioni lo conducono ad unirsi alla resistenza di Juliet Parrish, diventandone poi il vero capo. \u00c8 alla testa di tutti i ricercati dei visitatori. \u00c8 sentimentalmente legato a Juliet Parrish, anche se non \u00e8 ben chiaro quale sia il loro effettivo legame, se stiano effettivamente insieme oppure no.\nJuliet Parrish.\nScienziata e dottoressa, Juliet Parrish \u00e8 colei che organizza la resistenza di Los Angeles, radunando i ribelli da ogni fronte. \u00c8 una donna molto forte, al punto che resiste perfino alla Camera di Conversione di Diana. Per quanto detesti ammetterlo, la sua filosofia di base per tenere salda la resistenza, \u00e8 quella di essere disposta a sacrificare una persona per salvarne cento. \u00c8 sentimentalmente legata a Mike Donovan, anche se non \u00e8 ben chiaro quale sia il loro effettivo legame, se stiano effettivamente insieme oppure no.\nElizabeth Maxwell.\nElizabeth \u00e8 la ragazza dello spazio, nata da un esperimento scientifico di Diana, che costringe il visitatore Brian a sedurre ed ingravidare Robin Maxwell. Lo sviluppo sia fisico che mentale di Elizabeth \u00e8 molto precoce, infatti nel giro di poco tempo cresce diventando una bambina di circa otto anni. Nella seconda serie subisce un ulteriore mutazione, trasformandosi in una bellissima ragazza di circa diciotto anni. Elizabeth possiede dei poteri psichici paranormali, \u00e8 capace di spostare gli oggetti con il pensiero, di controllare congegni elettronici come computer e astronavi, di guarire le ferite, di parlare per nome di altri, e di tanti altri prodigi. Nell'ultima puntata Elizabeth diventa la chiave per instaurare la pace tra i terrestri ed i visitatori. \u00c8 la fidanzata di Kyle Bates.\nRobin Maxwell.\n\u00c8 la madre di Elizabeth. Nella prima serie appare come una ragazza capricciosa, che pur di restare vicina al visitatore Brian di cui si era presa una cotta, non esita a mettere in pericolo il padre, allora scienziato e per tale motivo ricercato. Possedendo una particolare predilezione genetica atta a dare alla luce un ibrido, Robin viene scelta da Diana per un esperimento scientifico: la fa mettere incinta da Brian, e dal loro rapporto nasce Elizabeth. Le sofferenze patite nel portare avanti una gravidanza aliena, fanno crescere Robin che nella seconda serie diventa un po' pi\u00f9 matura e forte.\nElias Taylor.\nElias era un delinquente di strada, nonch\u00e9 topo di appartamenti e spacciatore. Non \u00e8 mai andato d'accordo con il fratello, l'affermato medico Benjamin Taylor, tuttavia quando questo viene ucciso dai visitatori, Elias si rimbocca le maniche ed entra a far parte dei ribelli. I suoi contatti nella malavita si rivelano fondamentali per l'organizzazione della resistenza. Viene ucciso nella seconda serie da un disintegratore dei visitatori.\nHam Tyler.\nHam Tyler \u00e8 stato interpretato da Michael Ironside. Quando la resistenza di Los Angeles, capeggiata da Mike Donovan e Juliet Parrish, fa il suo primo vero colpo, smascherando i visitatori in mondovisione, i ribelli vengono contattati da Ham Tyler, un killer professionista nonch\u00e9 esperto di esplosivi; Ham spiega ai ribelli che nel mondo si \u00e8 creata una fitta organizzazione che mette in contatto tutti i gruppi sparsi dei ribelli. Grazie a lui, la resistenza entra a far parte dell'organizzazione e da allora fa un salto di qualit\u00e0; infatti da quel momento i ribelli hanno a disposizione congegni tecnologici adatti a combattere i visitatori. Ham Tyler \u00e8 una persona cinica e burbera, ma la sua grande esperienza nel campo tattico, strategico e militare si riveler\u00e0 essere fondamentale per la resistenza. Ogni tanto fa trasparire una certa sensibilit\u00e0, come quando dovr\u00e0 spiegare a Donovan che suo figlio \u00e8 stato manipolato dagli alieni, oppure quando si traveste a Natale da Babbo Natale per rallegrare dei bambini.\nKyle Bates.\nKyle \u00e8 il figlio di Nathan Bates, ma ben poco ha da spartire con il padre. Kyle, infatti, non \u00e8 d'accordo con il patto che Nathan ha stretto con Diana, che prevede che Los Angeles resti fuori dal controllo dei visitatori. Tra padre e figlio c'\u00e8 sempre un costante conflitto, che si inasprisce poi quando Kyle entra a far parte della resistenza di Mike Donovan; ed \u00e8 proprio qui che Kyle conosce Elizabeth Maxwell della quale si innamora, sentimenti che vengono contraccambiati. Nell'ultima puntata Elizabeth diventa la chiave per instaurare la pace tra i terrestri e i visitatori; viene pertanto invitata ad imbarcarsi su una nave spaziale diretta al pianeta dei visitors, ma Kyle non volendo lasciarla andare da sola, si imbarca di nascosto sulla navicella.\nRobert Maxwell.\n\u00c8 il padre di Robin Maxwell, e nonno di Elizabeth Maxwell. Affermato antropologo, subisce la persecuzione da parte dei visitatori, quando questi accusano ingiustamente tutti gli scienziati del mondo di minare l'alleanza tra le due specie. Diventa un prezioso componente della resistenza, e alla fine sacrifica la propria vita per salvare il mondo; difatti al ritorno dei visitors, Diana era intenta ad usare un cannone potentissimo con il quale spazzare via la citt\u00e0 di Los Angeles, allo scopo di distruggere le fabbriche che producevano la polvere rossa. Robert, tuttavia, precedentemente ferito in una sparatoria, decide di usare l'astronave madre per schiantarsi contro il cannone in orbita attorno alla Terra.\nMaggie Blodgett.\nIl compito di Maggie nella resistenza fu quello di sedurre il collaborazionista Daniel Bernstein, quindi approfittare dell'intimit\u00e0 stretta con lui, per scoprire notizie importanti e top secret. In pi\u00f9 di un'occasione le informazioni raccolte da Maggie si sono rivelate fondamentali per la pianificazione di un'ottima strategia da parte della resistenza.\nAbraham Bernstein.\nAbraham Bernstein \u00e8 interpretato da Leonardo Cimino.\nDurante i primi attacchi si ricorda del suo passato, nei campi di concentramento nazisti nel corso della seconda guerra mondiale, ostile agli invasori aiuta l'intera famiglia di Robert Maxwell. Famoso per aver ideato il simbolo V della Resistenza pronunciando la frase: \u00abV significa Vittoria\u00bb. Viene ucciso venendo tradito dal suo nipote Daniel.\nRuby Engels.\nUn'anziana signora, attrice di teatro ed esperta in camuffamenti. Il suo lavoro come governante presso l'ambasciata dei visitatori le permette di apprendere preziose informazioni, grazie alle quali la resistenza riesce a pianificare numerosi attacchi. Viene uccisa da Daniel Bernstein durante un'incursione dei ribelli.\nChris Farber.\nCollega e socio di Ham Tyler. \u00c8 un esperto dinamitardo e, come Ham, non ha molta simpatia per Mike Donovan e compagni; tuttavia il suo aiuto si rivela molto prezioso per la resistenza.\nSancho Gomez.\nSancho era il giardiniere di casa Maxwell. Quando sono iniziate le persecuzioni ai danni degli scienziati, Sancho nasconde Robert e famiglia nel suo camion, e cerca di portarli in salvo. Riesce nell'intento ma viene catturato dai visitatori. Condotto sull'astronave madre, viene sottoposto agli atroci esperimenti di Diana, ma successivamente viene salvato da Mike Donovan, che intanto era salito sull'astronave per cercare suo figlio.\nDan Pascal.\n\u00c8 un abilissimo falsario. Grazie a lui, la resistenza riesce a clonare un pass che consentir\u00e0 ai ribelli di attuare un importante piano, quello cio\u00e8 di smascherare i visitatori in mondovisione. Catturato dai Visitatori, gli confessa l'ubicazione del loro centro operativo. Quando questo risulta essere distrutto dalla \"copertura\" di Ham Tyler e Chris Farber, mentre i membri della resistenza fuggono, viene ucciso da Brian.\nHoward K. Smith.\nHoward K. Smith \u00e8 un giornalista e conduttore televisivo che combatte la sua guerra contro i visitatori con la propaganda. Non \u00e8 un vero e proprio personaggio poich\u00e9 lo si vede sempre e soltanto al telegiornale. Infatti molte delle puntate del serial cominciano con un breve notiziario in cui lui illustra la situazione nel mondo delle varie resistenze contro i visitatori. A volte da buone notizie, altre volte cattive nuove. I suoi notiziari vengono poi sempre chiusi con la consegna da parte della sua TV, simbolo della libert\u00e0, di medaglie al valore a quei ribelli che si sono particolarmente distinti.\nMark.\n\u00c8 un ex-poliziotto che, pur di non sottostare alle leggi dei visitatori, lascia il suo lavoro e si unisce alla resistenza. \u00c8 il fidanzato di Maggie Blodgett, anche se i due non vanno molto d'accordo a causa della relazione che quest'ultima instaura con Daniel Bernstein allo scopo di scoprire i piani dei visitatori. I due poi si chiariranno e decidono di sposarsi, tuttavia il loro sogno d'amore non si coroner\u00e0 mai dal momento che Mark resta ucciso durante un attacco ad una centrale idrica dei visitatori.\nHarmony Moore.\nLavora come cameriera nella mensa della fabbrica di Arthur Dupres, dove conosce e si innamora di Willie ignorando la sua vera identit\u00e0. Quando scopre chi \u00e8 veramente Willie ne rimane inorridita, ma ci ripensa convinta che i sentimenti siano pi\u00f9 importanti delle differenze. Rimane uccisa sull'astronave madre durante un assalto della Resistenza.\nKathleen Maxwell.\n\u00c8 la moglie di Robert Maxwell; rimane uccisa durante un assalto dei visitatori a un rifugio della resistenza.\nTerrestri.\nJosh Brooks.\nInterpretato dal giovane attore Tommy Petersen.\n\u00c8 un ragazzino biondo di circa 13 anni di San Pedro (Los Angeles) ed \u00e8 il migliore amico di Sean Donovan, il figlio di Mike.\nPer lui, come per molti altri ragazzi, l'arrivo dei visitatori \u00e8 stato molto significativo. Per esempio, adesso gioca insieme a Sean con delle riproduzioni giocattolo di astronavi aliene. I suoi genitori sono morti durante un attacco alieno, mentre lui si \u00e8 salvato nascondendosi in casa di Sean. Qui, impotente, ha assistito alla cattura dell'amico e di sua madre. Poco dopo Josh incontra Mike e gli riferisce come si \u00e8 svolto il rapimento di Sean. \nViene affidato da Mike alle cure del proprietario di un ristorante affinch\u00e9 si eviti che gli alieni lo catturino. In seguito si ritrover\u00e0 nella base della Resistenza, la quale viene attaccata dagli alieni alla fine del secondo episodio della miniserie. Il personaggio scompare poi dalla miniserie e non viene ripreso nella serie tv seguente.\nStanley Bernstein e Lynn Bernstein.\nSono i genitori di Daniel; temono il figlio perch\u00e9 collabora coi visitatori.\nBenjamin Taylor.\nInterpretato da Richard Lawson.\nScienziato e collaboratore di Juliet Parrish, fratello di Elias, ladro con il quale litiga; finir\u00e0 con il morire fra le sue braccia, per via di un raggio alieno, poco dopo aver fatto pace.\nArthur Dupres.\n\u00c8 il marito di Eleanor Dupres e patrigno di Mike Donovan. Accusa problemi di alcol ma dimostra buon senso quando, nauseato dalle ambizioni della moglie di accattivarsi gli alieni, la lascia uscendo pertanto di scena.\nMarjorie Donovan.\nUna volta moglie di Mike Donovan, ora i due sono separati; \u00e8 la madre di Sean. Ospitale, inizialmente non prova rancore verso gli alieni, quando vede le loro reali intenzioni si prodiga riuscendo a salvare Josh Brooks, un ragazzo che aveva perso i suoi genitori durante un attacco. Marjorie viene catturata dai visitatori, mentre Josh si salva nascondendosi in un armadio."}
{"id": "2170755", "revid": "1226", "url": "https://it.wikipedia.org/wiki?curid=2170755", "title": "Marjorie Donovan", "text": ""}
{"id": "2170756", "revid": "33294397", "url": "https://it.wikipedia.org/wiki?curid=2170756", "title": "Mondo Tour 1996", "text": ""}
{"id": "2170760", "revid": "1226", "url": "https://it.wikipedia.org/wiki?curid=2170760", "title": "Quinta Colonna (Visitors)", "text": ""}
{"id": "2170762", "revid": "9316", "url": "https://it.wikipedia.org/wiki?curid=2170762", "title": "Sassi di Roccamalatina", "text": ""}
{"id": "2170764", "revid": "490388", "url": "https://it.wikipedia.org/wiki?curid=2170764", "title": "Sindrome da lisi tumorale", "text": "La sindrome da lisi tumorale (TLS, dall'inglese \"Tumor Lysis Syndrome\"), \u00e8 in medicina quel gruppo di complicanze metaboliche che possono insorgere dopo il trattamento di alcuni tipi di cancro (in genere linfomi e leucemie) e talvolta anche in assenza di trattamento.\nTali complicanze sono causate dai prodotti delle cellule cancerose che possono condurre, tra l'altro, a iperkaliemia, iperfosfatemia, iperuricemia e iperuricosuria, ipocalcemia e conseguente nefropatia e insufficienza renale acuta.\nCause e fattori di rischio.\nI tumori pi\u00f9 comunemente associati a questo tipo di sindrome sono i linfomi, come il linfoma di Burkitt e le leucemie, come la leucemia acuta linfoblastica e la leucemia mieloide acuta. Meno comune, ma pur presente, l'associazione alla TLS di altri tipi di cancro, come il melanoma.\nI regimi di trattamento interessati includono le chemioterapie di combinazione, sebbene pazienti con linfomi o leucemia acuta linfoblastica possono essere affetti dalla sindrome anche in seguito al trattamento singolo con steroidi; la condizione per cui la sindrome insorge senza alcun trattamento \u00e8 comunemente indicata come \"sindrome da lisi tumorale spontanea\".\nSintomi e patogenesi.\nNel caso dell'iperkaliemia, il potassio (presente in gran parte nell'organismo come ione intracellulare), a causa dell'elevato ricambio delle cellule tumorali, viene trasferito nel flusso sanguigno. I sintomi si manifestano soltanto con livelli elevati di kaliemia (&gt;7\u00a0mmol/dL) [v.n. 3.5-5.0\u00a0mmol/dL] e possono essere i seguenti:\nPer quanto riguarda l'iperfosfatemia, il meccanismo \u00e8 analogo a quello osservato per il potassio, dato che i fosfati sono anch'essi per gran parte a localizzazione intracellulare. Il loro passaggio nel sangue pu\u00f2 portare ad insufficienza renale a causa della deposizione di cristalli di fosfato di calcio nel parenchima renale.\nL'ipocalcemia \u00e8 diretta conseguenza dell'iperfosfatemia, in quanto il calcio precipita a formare fosfato di calcio; la sintomatologia comprende, tra l'altro:\nRiguardo all'iperuricemia e all'iperuricosuria va detto che la nefropatia acuta da acido urico dovuta all'iperuricosuria \u00e8 stata una causa dominante dell'insufficienza renale acuta ma, con l'avvento dei trattamenti efficaci per l'iperuricosuria, la patologia \u00e8 diventata una causa meno comune rispetto all'iperfosfatemia. Due condizioni comuni correlate all'eccesso di acido urico, vale a dire la gotta e la nefrolitiasi, non rappresentano aspetti della sindrome da lisi tumorale.\nLa \"sindrome da lisi tumorale spontanea\", correlata con l'insufficienza renale acuta causata dalla nefropatia acuta da acido urico e che insorge spontaneamente prima dell'avvio della chemioterapia, \u00e8 ampiamente associata ai linfomi ed alle leucemie. L'importante differenza tra questa sindrome e la sindrome post-chemioterapica \u00e8 che la sindrome spontanea non \u00e8 associata con l'iperfosfatemia.\nDiagnosi.\nIn pazienti con tumori che sviluppano insufficienza renale acuta con iperuricemia (&gt;15\u00a0mg/dL) o iperfosfatemia (&gt;8\u00a0mg/dL), forte \u00e8 la possibilit\u00e0 che venga diagnosticata la sindrome. La nefropatia acuta da acido urico \u00e8 associata con scarsa o nulla diuresi. Le analisi delle urine possono mostrare cristalli di acido urico o urati amorfi. L'ipersecrezione di acido urico pu\u00f2 essere rilevata con un elevato tasso acido urico/creatinina (&lt;1.0), comparato al valore medio di 0.6-0.7 per la maggior parte delle altre cause di insufficienza renale acuta.\nNel 2004 Cairo e Bishop hanno messo a punto un sistema di classificazione della sindrome da lisi tumorale:\nViene utilizzata una scala, con gradi da 0 a 5.\nPrevenzione.\nAi pazienti che vengono trattati con chemioterapia per tumori con elevato tasso di turnover cellulare, in particolare affetti da linfomi e leucemie, dovrebbero essere somministrati, a scopo preventivo, farmaci profilattici orali o allopurinolo endovena; quest'ultimo \u00e8 un inibitore della xantina ossidasi che a sua volta inibisce la produzione di acido urico); altra utile profilassi \u00e8 l'idratazione endovena allo scopo di mantenere elevato l'output urinario (&gt; 2.5 L/giorno).\nAlternativa all'allopurinolo \u00e8 il rasburicase, una urato ossidasi sintetica che agisce degradando l'acido urico.\nControversa \u00e8 invece l'alcalinizzazione dell'urina con acetazolamide o bicarbonato di sodio.\nTrattamento.\nIl trattamento ha inizialmente come target lo specifico disordine metabolico insorto. Nel caso di insufficienza renale acuta precedente alla chemioterapia, essendo la sua causa principale l'incremento di acido urico, l'approccio terapico prevede l'utilizzo di rasburicase, al fine di eliminare l'eccesso di cristalli di acido urico, l'impiego di liquidi e di diuretici dell'ansa. Non \u00e8 prevista in questa fase la somministrazione di bicarbonato di sodio. Se il paziente non risponde alla terapia, si pu\u00f2 procedere con l'emodialisi, efficace nel ridurre l'acido urico sino al 50% per ogni sei ore di trattamento.\nQualora l'insufficienza renale acuta insorga dopo il trattamento chemioterapico ed, essendo in questo scenario dovuto all'iperfosfatemia, il principale approccio terapeutico \u00e8 rappresentato dall'emodialisi nelle sue varie forme di emodialisi arterovenosa, emofiltrazione continua veno-venosa o emodialisi continua veno-venosa."}
{"id": "2170767", "revid": "767487", "url": "https://it.wikipedia.org/wiki?curid=2170767", "title": "Tublay", "text": "Tublay \u00e8 una municipalit\u00e0 di Quinta classe delle Filippine, situata nella Provincia di Benguet, nella Regione Amministrativa Cordillera.\nTublay \u00e8 formata da 8 baranggay:"}
{"id": "2170770", "revid": "838137", "url": "https://it.wikipedia.org/wiki?curid=2170770", "title": "Liard (moneta)", "text": "Liard \u00e8 il nome di diverse monete antiche francesi.\nStoria.\nInizialmente coniato esclusivamente per il Delfinato, poi dal XV secolo - durante il regno di Luigi XI (1461-1483) - per tutta la Francia, aveva un valore di tre denier tournois, cio\u00e8 un quarto di \"sol\". Solo in argento da principio, poi dal 1649 anche in rame e infine solo in rame, viene coniata fino al 1791-92. \nNel 1856 viene demonetizzata.\nLa legge dell'11 gennaio 1791 stabil\u00ec la coniazione di una nuova moneta con la nuova denominazione di 3 \"deniers\" che fu coniata in due versioni nell'anno 4\u00b0 della libert\u00e0 in 1 milione di esemplari. Quest'ultima coniazione, con il nuovo nome recava al dritto il busto di Luigi XVI e la legenda in una versione, coniata a Strasburgo, e in quella coniata a Lione e Limoges; sotto l'anno 1792. Al rovescio era raffigurato un fascio sovrastato da un berretto frigio in una corona di quercia ed ai lati l'indicazione del valore 3 D. La legenda intorno \u00e8 . Sotto, con caratteri pi\u00f9 piccoli .\nNel principato di Monaco sotto il principe Antonio I (1701-1731) fu coniata una moneta di pari valore con il nome di \"liardo\"."}
{"id": "2170772", "revid": "834", "url": "https://it.wikipedia.org/wiki?curid=2170772", "title": "Bones (video)", "text": ""}
{"id": "2170775", "revid": "1226", "url": "https://it.wikipedia.org/wiki?curid=2170775", "title": "Benjamin Taylor", "text": ""}
{"id": "2170784", "revid": "33294271", "url": "https://it.wikipedia.org/wiki?curid=2170784", "title": "Europe Live Tour 2000", "text": ""}
{"id": "2170787", "revid": "163117", "url": "https://it.wikipedia.org/wiki?curid=2170787", "title": "Rosalie Filleul", "text": "Era assidua frequentatrice della Ch\u00e2teau de la Muette, ma venne ghigliottinata nel 1794, durante la Rivoluzione francese.\nFiglia di Blaise Boquet (1721-1784), anch'egli pittore, Rosalie apparteneva alla famiglia degli Hall\u00e9."}
{"id": "2170789", "revid": "125941255", "url": "https://it.wikipedia.org/wiki?curid=2170789", "title": "Allenatori della Juventus Football Club", "text": "Sono 48 gli allenatori ad avere avuto, fino all'agosto 2020, la conduzione tecnica della Juventus Football Club, societ\u00e0 calcistica italiana per azioni con sede a Torino; 10 di essi hanno ricoperto l'incarico \"ad interim\".\nStoria.\nFino alla prima met\u00e0 degli anni 1920 non esisteva nel calcio italiano un sistema dettagliato di allenamento in preparazione degli incontri di campionato. In pratica i giocatori \u2014 studenti e lavoratori \u2014 avevano l'abitudine di ritrovarsi un paio di volte alla settimana in diversi scenari per gli allenamenti, consistenti in partitelle e corse di velocit\u00e0 e/o resistenza, sempre sotto il coordinamento del capitano della squadra.\nIl primo allenatore della storia bianconera fu l'ungherese Jen\u0151 K\u00e1roly, scelto dal presidente Edoardo Agnelli nel 1923 al fine di introdurre innovazioni dal punto di vista tattico e strategico nel gioco della squadra. K\u00e1roly allen\u00f2 la squadra per 70 partite fino alla morte, avvenuta a quarant'anni nel luglio del 1926.\nIl tecnico pi\u00f9 a lungo in carica \u00e8 stato Giovanni Trapattoni, rimasto alla guida della squadra per tredici anni, di cui dieci consecutivi (nel calcio italiano, due record per un allenatore sulla panchina di uno stesso club), dal 1976 al 1986 e dal 1991 al 1994. Il \"Trap\", come \u00e8 conosciuto in Italia, detiene anche il primato nel numero di partite come allenatore (596) e di trofei vinti con il club (14, record tra gli allenatori italiani). Da citare anche Carlo Carcano, \"deus ex machina\" del \"Quinquennio d'oro\" degli anni 1930, e Massimiliano Allegri, sulla panchina bianconera dal 2014 al 2019 \u2014 periodo in cui \u00e8 diventato l'unico allenatore nella storia del calcio italiano capace di vincere cinque scudetti consecutivi \u2014 e nuovamente dal 2021; Carcano e Allegri sono inoltre stati gli unici capaci di vincere quattro campionati italiani nei loro primi quadrienni alla guida di \"Madama\".\nIl paraguayano Heriberto Herrera \u00e8 l'allenatore straniero che vanta il primato per numero di presenze in totale, quarto in assoluto, sulla panchina bianconera (215 partite dal 1964 al 1969).\nSono stati sia calciatori che allenatori della Juventus (in ordine cronologico): J\u00f3zsef Viola, Carlo Bigatto I, Virginio Rosetta, Umberto Caligaris, Federico Munerati, Giovanni Ferrari, Luis Monti, Felice Placido Borel II, Renato Cesarini, Luigi Bertolini, Teobaldo Depetrini, Carlo Parola, J\u00falius Korostelev, Ercole Rabitti, \u010cestm\u00edr Vycp\u00e1lek, Dino Zoff, Fabio Capello, Didier Deschamps, che invece \u00e8 stato il primo allenatore d'origine non italiana della \"Vecchia Signora\" dal 1974, Ciro Ferrara, Antonio Conte e Andrea Pirlo.\nMassimo Carrera e Angelo Alessio hanno sostituito Antonio Conte sulla panchina causa sua squalifica, pur non essendo ufficialmente allenatori della Juventus. Il gi\u00e0 citato Conte \u00e8 l'unico allenatore del club torinese, e secondo nella storia del campionato di Serie A, dopo Fabio Capello, ad aver vinto un campionato nazionale imbattuto, tra l'altro riuscendovi all'esordio in panchina (2011-2012).\nConte, Allegri e Sarri sono gli unici tre allenatori ad aver vinto tutti i campionati che hanno disputato alla guida della Juventus; il gi\u00e0 citato Allegri ha inoltre vinto quattro edizioni consecutive delle Coppe Italia a cui ha partecipato sulla panchina bianconera.\nLista degli allenatori.\nDati aggiornati al 26 febbraio 2022 e inclusivi di tutte le gare ufficiali e statistiche totali per allenatore.\nSuccessivamente alla squalifica di Antonio Conte per lo scandalo italiano del calcioscommesse del 2011, si sono seduti sulla panchina della Juventus, in successione, Massimo Carrera e Angelo Alessio. Per completezza delle informazioni vengono riportati di seguito i risultati ottenuti dalla squadra in quel periodo: va fatto notare per\u00f2 che l'allenatore rimane ufficialmente Conte.\nTitoli vinti.\nSegue l'elenco degli allenatori in ordine cronologico con i trofei ufficiali vinti alla guida della Juventus.\nRiconoscimenti.\nSono qui riportati i nominativi degli allenatori militanti nella Juventus destinatari di riconoscimenti conferiti dagli organismi calcistici internazionali:\nA livello nazionale.\nA tutto il 2018, la Juventus vanta il maggior numero di vincitori del Seminatore d'oro, premio conferito dalla Federazione Italiana Giuoco Calcio (FIGC) dal 1955 al 1990 (4), della Panchina d'oro consegnata dall'Associazione Italiana Allenatori Calcio (AIAC) dal 1991 (8) e del premio conferito dall'Associazione Italiana Calciatori (AIC) dal 1997 al migliore allenatore del campionato nazionale (10).\n\"Hall of Fame\".\nNel 2000 la Federazione Italiana Giuoco Calcio (FIGC) e la Fondazione Museo del Calcio di Coverciano istituirono per la prima volta una \"Hall of Fame\" con l'obiettivo di riconoscere la vita e la carriera di diverse personalit\u00e0 del calcio in Italia. In quell'anno furono riconosciuti tredici personalit\u00e0 in sei categorie diverse, tra le quali, cinque allenatori.\nTale iniziativa fu riadottata per entrambe istituzioni dieci anni dopo con la presentazione del Hall of Fame della FIGC a Firenze e la pubblicazione della prima lista di personalit\u00e0 inserite nel dicembre 2011."}
{"id": "2170795", "revid": "1605525", "url": "https://it.wikipedia.org/wiki?curid=2170795", "title": "Salvatore Galletti", "text": "In particolare \u00e8 internazionalmente nota la sua opera sul Decameron di Giovanni Boccaccio.\nBiografia.\nHa vissuto e operato a Serradifalco, in provincia di Caltanissetta, per oltre cinquant'anni.\nSoldato in artiglieria, partecip\u00f2 alla campagna del 1943. Prigioniero, trascorse l'internamento in Algeria e poi in Inghilterra, dove lasci\u00f2 i suoi primi quadri ad olio ispirandosi al paesaggio inglese, ricco di castelli e di verde.\nTornato in patria nel 1946, superata la triste esperienza della guerra, consegue l'abilitazione magistrale: apr\u00ec uno studio di pittura e di quel tempo si conservano ancora diversi quadri. I colori erano terre impastate e le tele erano sostituite da fogli di masonite.\nVennero gli anni dell'insegnamento scolastico e dovendosi spostare da un paese all'altro o da una campagna all'altra, secondo le esigenze dell'incarico scolastico, la pittura rimase un'occupazione del tempo libero. Partecipava allora alle piccole mostre paesane. La sua tematica era varia, quasi alla ricerca di un interesse interiore.\nSi interess\u00f2 di poesia e di letteratura. In particolare si appassion\u00f2 al Decamerone, cui dedic\u00f2 degli importanti studi e sul quale pubblic\u00f2 diversi libri.\nNel 1970 inizi\u00f2 un esame del paese della nuova residenza, Serradifalco. Ritrasse strade, piazze, vecchi e bambini e le campagne conosciute durante l'insegnamento scolastico rurale. Si ritrasse dalla scuola per dedicarsi pienamente alla pittura trascorrendo il suo tempo tra lo studio, la letteratura, la conversazione e le passeggiate con gli amici.\nEgli definisce il suo modo di dipingere \u201cespressionismo oggettivo\". Partecipa a mostre collettive e le amministrazioni comunali di diversi paesi come San Cataldo, Grotte, Montedoro, Caltanissetta e lo stesso Serradifalco, organizzano le sue personali. Le sue opere, ormai numerose, fanno parte di collezioni pubbliche e private. Una sua opera su commissione, \"Giovanni XXIII - Vicario di Cristo\", dal committente \u00e8 stata donata alla Chiesa del Collegio di Maria di Serradifalco. Fu socio, per invito del Presidente, dell'Associazione Siciliana per le Lettere e le Arti di Palermo.\nDagli anni '80 si \u00e8 impegnato nella elaborazione di un profilo storico di Serradifalco sviluppandolo in monografie che si trovano nella collana \"Vita e Cultura Serradifalchese\", fondata nel 1984, appositamente istituita dalla cittadina Cassa Rurale ed Artigiana \u201cSan Leonardo\u201d. Ha raccolto notizie su Serradifalco, sulla sua storia, sulle sue tradizioni, sulle sue vicissitudini, racchiudendole nei suoi quaderni. In tale raccolta \u00e8 presente il suo testo pi\u00f9 noto, \"S\u00farfaru e Surfarara\", uno studio sulle zolfare, oggi testo obbligatorio sul lavoro nelle miniere di zolfo presso la Facolt\u00e0 di Lettere e Filosofia dell'Universit\u00e0 degli Studi di Catania.\nLa sua lettura \u00e8 molto varia e spazia dalla letteratura inglese e russa ad autori quali Luigi Pirandello, Leonardo Sciascia ed Elio Vittorini, ma al primo posto sono la Sacra Bibbia e il Vangelo, che considera un \u201cgrande trattato di filosofia teologica e sociale\u201d.\nCresciuto negli ambienti salesiani prima e in un istituto religioso a Roma poi, egli vuole esprimere una cultura permeata dal messaggio sociale ed evangelico. La sintesi del suo pensiero \u00e8 racchiusa nell'aforisma \u201csenza cristianesimo non c'\u00e8 socialismo, senza socialismo non c'\u00e8 cristianesimo\u201d.\nOpere.\nLo studio del Decameron.\nNel 1960 leggendo le novelle del Boccaccio scopr\u00ec l'unit\u00e0 allegorica del Decamerone e ne scrisse i concetti fondamentali in un primo saggio come propedeutica agli altri tre che si proponeva come programma dell'intera opera critica. Il primo libro fu pubblicato dall'Editore Flaccovio di Palermo sotto il titolo \"Patologia al Decameron\" ed \u00e8 oggi adottato da autori di tutto il mondo, sia italiani\n, ma in particolare nelle universit\u00e0 americane\n, come \"ricerca delle ragioni, causa e natura, che dovettero essere alla radice, al concepimento dell'Opera: alla radice psicologica dell'Autore-uomo\".\nLa collana su Serradifalco.\nPer la collana \"Vita e Cultura Serradifalchese\", Edizione Banca di Credito Cooperativo \"San Leonardo\", ha scritto una serie di libri che sono arrivati ad avere rilevanza nazionale aprendo gli occhi su una realt\u00e0 locale con studi comunque estensibili ad altre regioni o che diventano fonti per studi successivi come \"La serra del falco\", studio sulle origini di Serradifalco, \"Chiese e Santi nella storia di Serradifalco\" o \"Dal baronaggio alla cassa rurale\".\nS\u00farfaru e Surfarara.\nParticolare risonanza ha avuto \"S\u00farfaru e Surfarara - Zolfo e Zolfatari\". Lo zolfo infatti \u00e8 stata una delle pi\u00f9 importanti risorse minerarie della Regione Siciliana che per un certo periodo ha anche rappresentato la massima zona di produzione a livello mondiale. \"S\u00farfaru e Surfarara\" rappresenta oggi uno dei riferimenti principali sulla \"storia di un secolo di zolfo che \u00e8 stato pane e lutto\", inno di ricordo che il benessere odierno della Sicilia centrale deve anche alla sofferenza degli zolfatari vissuta quotidianamente nei grandi giacimenti da oltre un secolo.\nFederico Polizzi.\nFederico Polizzi (Serradifalco, 2 gennaio 1833 - 11 febbraio 1904) \u00e8 un poeta italiano, educatore ed educatore cristiano, insignito della onorificenza di Cavaliere della Corona d'Italia, cui oggi \u00e8 dedicata la Scuola Media Statale del paese nativo. Nel 1904 Serradifalco dedic\u00f2 il Patronato Scolastico a Federico Polizzi e poi una strada, come anche fece il Comune di Caltanissetta. Nel 1970 i Serradifalchesi d'America gli eressero un busto di bronzo sopra un'erma, collocato presso la Scuola Elementare di Serradifalco.\nScrive di lui: \"coltiv\u00f2 nell'animo una serena bont\u00e0, per l'arduo travaglio della sua esistenza, e tale serena bont\u00e0 anel\u00f2 versare nella societ\u00e0 per trarla verso un risorgimento etico senza rivoluzioni o risoluzioni drammatiche\"; e ancora riporta: \"il legislatore cre\u00f2 le scuole elementari, ma Federico Polizzi fu il fondatore delle scuole elementari della nostra Provincia\".\nOpere scritte per la collana su Serradifalco.\nL'autore Luciano Luigi Domanti, nella stesura del romanzo \"La luna di Serradifalco\" edito da Ila Palma nel 1990, si \u00e8 giovato delle opere storiche di Salvatore Galletti su Serradifalco.\nLa pittura.\nHa posto il suo interesse nella pittura, realizzando pi\u00f9 di duecento tele ad olio che fanno oggetto di collezioni pubbliche e private.\nBenemerenze.\nMedaglia della Repubblica Italiana ai Benemeriti dell'Educazione Nazionale."}
{"id": "2170806", "revid": "36426", "url": "https://it.wikipedia.org/wiki?curid=2170806", "title": "Chiesa di Nostra Signora di Castro", "text": "Nostra Signora di Castro, o Castra, \u00e8 una chiesa romanica situata in localit\u00e0 campestre, nel territorio del comune di Oschiri. Il tempio \u00e8 l'antica cattedrale della diocesi di Castro, soppressa nel 1503 e poi sede titolare.\nStoria.\nLa diocesi di Castro venne documentata dal 1116, quando il nome del vescovo di Castro fu menzionato tra i presenti alla consacrazione della basilica di Saccargia. Secondo il \"Liber Judicum Turritanorum\", la cattedrale, dedicata a Nostra Signora, venne fondata dal giudice Mariano I di Torres, quindi in un periodo compreso tra il 1065 e il 1082. Da altri documenti si evince che il tempio venne consacrato, come altre chiese del territorio, dallo stesso legato pontificio che il 1\u00ba settembre 1164 o 1174 consacr\u00f2 la cattedrale di Sant'Antioco di Bisarcio. Entro il 1174 si ritiene dunque che la fabbrica di Nostra Signora di Castro venisse completata, ad opera di maestranze che si formarono al cantiere della cappella palatina di Santa Maria del Regno.\nLa chiesa, meta di pellegrinaggio annuale per gli abitanti di Oschiri, viene ripresa anche nello stemma ufficiale del comune.\nDescrizione.\nL'area in cui sorge l'ex cattedrale, nel sito dell'antica cittadella vescovile di Castro, \u00e8 chiusa da un recinto, costituito dalle \"cumbessias\", ovvero rustici alloggi per pellegrini tipici dei santuari campestri della Sardegna. Le \"cumbessias\", cos\u00ec come il portico addossato al fianco sinistro del tempio, vennero erette in epoca posteriore rispetto alla cattedrale romanica. Questa si presenta caratterizzata dal colore rosso dei blocchi trachitici impiegati nella costruzione. La facciata a capanna, compresa tra le due paraste angolari, \u00e8 suddivisa in tre specchi tramite lesene e sormontata da un campanile a vela a due luci. Nello specchio mediano si aprono il portale, architravato e sormontato da una lunetta, e una finestrella cruciforme. Come la facciata, anche i prospetti laterali e quello absidale sono scanditi da lesene e decorati da archetti pensili.\nL'interno \u00e8 a pianta rettangolare, con un'unica navata, lunga 11,60 metri e larga 5,60, e abside semicircolare rivolta ad est. La copertura \u00e8 lignea, a capriate. Nell'abside \u00e8 collocato un retablo ligneo, databile tra la fine del XVII e l'inizio del XVIII secolo."}
{"id": "2170809", "revid": "256896", "url": "https://it.wikipedia.org/wiki?curid=2170809", "title": "Sant'Antioco di Bisarcio", "text": ""}
{"id": "2170810", "revid": "767487", "url": "https://it.wikipedia.org/wiki?curid=2170810", "title": "Almeria (Biliran)", "text": "Almeria \u00e8 una municipalit\u00e0 di Quinta classe delle Filippine, situata nella Provincia di Biliran, nella Regione del Visayas Orientale.\nAlmeria \u00e8 formata da 13 baranggay:"}
{"id": "2170812", "revid": "287204", "url": "https://it.wikipedia.org/wiki?curid=2170812", "title": "Spalding", "text": ""}
{"id": "2170815", "revid": "827882", "url": "https://it.wikipedia.org/wiki?curid=2170815", "title": "My Baby Just Cares for Me", "text": "My Baby Just Cares for Me \u00e8 una canzone scritta da Walter Donaldson e con le parole di Gus Kahn. Fu composta nel 1930 in occasione della versione cinematografica omonima del musical del 1928 \"Whoopee!\", con Eddie Cantor e Ruth Etting. Il brano \u00e8 principalmente conosciuto nella versione interpretata da Nina Simone nel 1958.\nLa Simone registr\u00f2 il brano per il suo album di debutto \"Little Girl Blue\", ma il brano rimase relativamente sconosciuto fino al 1987, l'anno in cui fu scelto come colonna sonora della campagna pubblicitaria televisiva del profumo \"Chanel No. 5\". In seguito alla grande popolarit\u00e0 degli spot, la traccia fu pubblicata come singolo dall'etichetta Charly Records, riuscendo ad entrare nella classifica dei singoli britannici il 31 ottobre 1987 raggiungendo la posizione numero cinque, e diventando uno dei maggiori successi dell'artista.\nPer l'occasione fu realizzato un video musicale realizzato con la tecnica claymation prodotto dalla Aardman Animations e diretto da Peter Lord.\nAltre versioni.\nLa versione resa famosa da Nina Simone \u00e8 a tutti gli effetti una cover. Altre versioni del brano sono state registrate, anche in tempi precedenti, da Nat King Cole Amanda Lear, Mel Torm\u00e9, Mary Wells ed Alex Chilton. Frank Sinatra ne interpret\u00f2 una propria versione nell'album \"Strangers in the Night\". Steven Gallavin ne ha proposto nel 2010 una versione \"da uomo a uomo\". Caso piuttosto raro, nelle varie versioni \u00e8 possibile ascoltare il brano con melodie, armonia e testi differenti.\nGeorge Michael arrangi\u00f2 e registr\u00f2 una propria versione di \"My Baby Just Cares for Me\" per l'album \"Songs from the Last Century\" del 1999. Cyndi Lauper ne registr\u00f2 una cover nell'album del 2003 \"At Last\". Nel film di Woody Allen \"Tutti dicono I Love You\" c'\u00e8 una lunga scena stile musical, in cui il brano viene interpretato dagli attori Edward Norton e Natasha Lyonne in una gioielleria.\nCuriosit\u00e0.\nL'attacco pianistico del brano ricorda quello orchestrato dell'aria settecentesca \"Al dolor che vo sfogando\" composta da Carlo Maria Michelangelo Nicola Broschi, detto Farinelli."}
{"id": "2170818", "revid": "729019", "url": "https://it.wikipedia.org/wiki?curid=2170818", "title": "Stazione di Piombino Dese", "text": "La stazione di Piombino Dese \u00e8 una stazione ferroviaria situata al km 23+312 della linea Trento-Venezia a servizio dell'omonimo comune.\nStoria.\n\u00c8 stata ristrutturata nel primo decennio degli anni 2000, e ammodernata, nell'ambito del progetto del Sistema Ferroviario Metropolitano Regionale della regione Veneto.\nStrutture e impianti.\nLa stazione \u00e8 composta da un fabbricato viaggiatori che presenta una sala d'aspetto con dieci posti a sedere.\nEsiste una dotazione di monitor con indicazione dei treni in arrivo e partenza. \u00c8 presente all'interno la biglietteria self-service e un'obliteratrice.\nIl piazzale \u00e8 composto da due binari con marciapiedi rialzati, in modo da favorire l'accesso ai treni all'utenza, coperti da pensiline. I due binari sono collegati tra loro da un sottopassaggio pedonale, affiancato da una rampa per i portatori di handicap, costruito per l'SFMR.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nI treni regionali mattinieri per Castelfranco Veneto sono utilizzati dagli studenti di Piombino Dese che frequentano le scuole del paese del Giorgione.\nServizi.\nLa stazione dispone di:"}
{"id": "2170819", "revid": "110157", "url": "https://it.wikipedia.org/wiki?curid=2170819", "title": "Chiesa di San Roberto Bellarmino", "text": "La chiesa di San Roberto Bellarmino \u00e8 un luogo di culto cattolico di Roma, sede dell'omonima parrocchia appartenente alla diocesi di Roma e del titolo cardinalizio di \"San Roberto Bellarmino\".\nL'edificio \u00e8 situato in piazza Ungheria, nel quartiere Parioli, rientrante all'interno dei confini del Municipio Roma II.\nStoria.\nLa chiesa di San Roberto Bellarmino venne costruita su progetto di Clemente Busiri Vici tra il 1931 ed il 1933; venne consacrata il 20 maggio 1959, sebbene fosse stata inaugurata e aperta al culto gi\u00e0 il 10 giugno 1933. Il luogo di culto venne intitolato al santo del XVII secolo, Roberto Bellarmino, tra i maggiori teologi della controriforma, canonizzato pochi anni prima della costruzione della chiesa, nel 1930, e appartenente alla Compagnia di Ges\u00f9.\nLa chiesa \u00e8 sede parrocchiale, istituita il 13 maggio 1933 da papa Pio XI con la costituzione apostolica \"Quae maiori religionis\" ed affidata ai Gesuiti, cui \u00e8 subentrato nel 2003 il clero diocesano. Dal 1969 insiste sulla chiesa il titolo cardinalizio di \"San Roberto Bellarmino\". Il 13 marzo 2013 il cardinale titolare Jorge Mario Bergoglio \u00e8 stato eletto papa con il nome di Francesco.\nIl 2 marzo 1980, seconda domenica di Quaresima, la chiesa ha ricevuto la visita di papa Giovanni Paolo II.\nDescrizione.\nArte e architettura.\nLa chiesa di San Roberto Bellarmino \u00e8 in stile razionalista ed \u00e8 caratterizzata dal ripetersi, come motivo ricorrente in tutta la costruzione, dell'ottagono.\nL'esterno dell'edificio, interamente con paramento murario a mattoni a vista, \u00e8 caratterizzato dalla facciata, preceduta da un ampio sagrato. Il prospetto, a capanna, presenta nella parte inferiore un portico con pilastri a forma di parallelepipedo rettangolo, mentre in quella superiore vi \u00e8 una triplice finestra ottagonale con vetrata policroma raffigurante \"San Roberto Bellarmino\". Alla sommit\u00e0, lo stemma marmoreo di papa Pio XI, sotto il cui pontificato venne eretta la chiesa. Ai lati della facciata vi sono i due campanili a base anch'essi ottagonale, i quali accolgono un concerto di 6 campane in scala diatonica di \"Re#\", realizzato negli anni 1940 dalla ditta padovana Cobalchini.\nL'interno della chiesa \u00e8 a pianta a croce latina, con scarsa luce e caratterizzato da forme spigolose dovute alle strutture portanti in cemento armato volutamente lasciate a vista; lungo la navata, unica e coperta con capriate lignee, si aprono cinque cappelle per lato, ciascuna delle quali \u00e8 sormontata da una finestra ottagonale con vetrata policroma, analoga a quella della facciata e come questa opera di Alessandra Busiri; il ciclo \u00e8 incentrato sulla vita del santo dedicatario della chiesa..\nIl capocroce ruota attorno ad un quadrato centrale, costituente la crociera e coperto con tiburio ottagonale, lungo il quale si aprono i due bracci del transetto, entrambi formati da un semiottagono, con gli altari del Sacro Cuore (nel transetto di sinistra, dove si svolgono le celebrazioni quotidiane) e della Madonna (nel transetto di destra); in asse con la navata vi \u00e8 l'abside maggiore, con sette lati, che, come tutto il resto del capocroce, \u00e8 decorata con mosaici opera di Renato Tomassi, realizzati su sfondo blu: nell'abside vi \u00e8 \"San Roberto Bellarmino\", mentre nella crociera i \"Quattro Evangelisti\" nei pennacchi della crociera e la \"Croce gloriosa\" sopra l'arco absidale. L'altare maggiore originario, donato da Beniamino Gigli \u00e8 attualmente inutilizzato, essendo stato realizzato in vista del Giubileo del 2000 un nuovo presbiterio, in posizione pi\u00f9 avanzata.\nOrgano a canne.\nSulle due cantorie ai lati del presbiterio si trova l'organo a canne Tamburini \"opus 175\", costruito nel 1934 e restaurato pi\u00f9 volte, di cui l'ultima da Carlo Soracco nel 2009-2010.\nLo strumento \u00e8 a trasmissione elettrica e la sua consolle \u00e8 situata sotto la cantoria di sinistra, a pavimento, nei pressi del presbiterio; quest'ultima dispone di due tastiere di 61 note ciascuna e pedaliera concavo-radiale di 32 note, con i comandi dei registri, delle unioni e degli accoppiamenti azionati da placchette a linguetta poste su unica fila sopra il secondo manuale."}
{"id": "2170822", "revid": "124820086", "url": "https://it.wikipedia.org/wiki?curid=2170822", "title": "Caulonia", "text": "Caul\u00f3nia (, \"Kaulonia\" in greco calabro, ) \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nCaulonia \u00e8 situato su un'altura di 300 metri.\nIl territorio del comune parte dal mare, passando per zone collinari, fino a toccare i monti delle Serre: \u00e8 il terzo comune per estensione pi\u00f9 grande della Provincia di Reggio Calabria dopo la stessa Reggio Calabria e San Luca.\nSulle Serre raggiunge un'altezza massima di 1241 metri e qui troviamo una flora ricca di lecci, castagni, abeti e pini.\nDegradando verso la collina troviamo la tipica macchia mediterranea, mentre sulla costa il terreno argilloso si presenta da una parte e con agrumeti dall'altra.\nIl territorio \u00e8 attraversato dalle fiumare Allaro, Amusa e Precariti. L'Allaro \u00e8 situato sulla sinistra di Caulonia mentre l'Amusa sulla destra, mentre il Precariti fa da confine con il comune di Placanica e sulla costa con Stignano.\nOrigini del nome.\nL'origine del nome dell'odierna Caulonia risale all'antica Kaulon, le cui rovine si \u00e8 poi scoperto si trovano presso il sito marino del comune di Monasterace. Ma un tempo si supponeva che fosse questo il sito archeologico della greca citt\u00e0.\nSecondo la tradizione, Kaulon, situata nei pressi di Punta Stilo, era stata fondata dagli Achei. Fu conquistata e poi distrutta da Siracusa nei primi decenni del IV secolo a.C. I suoi abitanti vennero deportati nella patria dei conquistatori e il suo territorio venne annesso a quello di Locri. Al tempo di Strabone la citt\u00e0 era deserta.\nL'odierna Caulonia, nota dall'anno Mille, prima dell'Unit\u00e0 d'Italia si chiamava Castelvetere.\nStoria.\nMedioevo.\nCastelvetere, nome dell'antica Caulonia, sembra sia o di origini bizantine o tardo-romane.\nIl documento pi\u00f9 antico che fa menzione di Castelvetere \u00e8 del 1087 ed \u00e8 in una notizia riguardante Ariberto Asciutti e nel 1150 dove papa Eugenio III affermava che nella giurisdizione del Monastero di ss. Trinit\u00e0 e San Michele di Mileto facessero parte le tre chiese di Castelvetere: San Nicola, San Giovanni e Santa Maria.\nEt\u00e0 Moderna.\nA partire dalla fine del XV secolo la famiglia nobiliare dei Carafa ha in possesso il territorio di Caulonia.\nBaroni e marchesi di Castelvetere dal 1479 al 1806.\nDal 1703 al 1814: la rivolta.\nNel 1750 i cittadini si ribellarono al Carafa a causa dei suoi soprusi, da come si evince dagli atti notarili del tempo. Nel gennaio dello stesso anno ci fu un'alleanza di mutua difesi tra il ceto dei gentiluomini, delle maestranze e degli ecclesiastici.\nEt\u00e0 contemporanea.\nRegno d'Italia.\nNel 1863 dopo due anni dalla nascita del regno d'Italia, il comune di Castelvetere cambia nome in Caulonia in onore dell'antica Kaulon poich\u00e9 si valut\u00f2 erroneamente che l'antica colonia achea sorgesse tra le fiumare Amusa e Allaro.\nSolo pochi decenni dopo l'archeologo Paolo Orsi trov\u00f2 l'esatta ubicazione dell'antica Kaulon a Punta Stilo, nel comune di Monasterace smentendo di fatto la precedente localizzazione.\nLa repubblica rossa di Caulonia.\nIl 6 marzo 1945 nasce sotto la guida del sindaco di Caulonia, Pasquale Cavallaro, insegnante elementare iscritto dal 1943 al partito comunista, la cosiddetta Repubblica Rossa di Caulonia, di brevissima durata. Scaturisce dalle proteste e dai tumulti messi in atto dai contadini, soggetti ancora a potenti proprietari terrieri. La scintilla scatta con l'arresto di Ercole Cavallaro, figlio del Sindaco, accusato di furto da un notabile. La rivolta si estende in poco tempo anche ai comuni limitrofi, anche se durer\u00e0 appena cinque giorni, poich\u00e9 il 9 marzo viene gi\u00e0 sedata.\nIn quel breve lasso di tempo i contadini, protagonisti della rivolta, proclamano pi\u00f9 volte la repubblica e istituiscono un esercito popolare e un tribunale del popolo.\nInizialmente viene sostenuta dal PCI locale; successivamente, dopo l'uccisione del bracciante Ilario Bava e del parroco Gennaro Amato, i rivoltosi vengono isolati e rapidamente disarmati.\nIl 15 aprile 1945 Cavallaro si dimette da sindaco.\nTutti i partecipanti alla sommossa furono accusati davanti al tribunale di Locri di costituzione di bande armate, estorsione, violenza a privati, usurpazione di pubblico impiego e omicidio.\n80 persone furono picchiate in carcere e due morirono per le torture subite.\nRepubblica italiana.\nIl 2 giugno 1946 i cauloniesi votano cos\u00ec al referendum per la scelta tra Repubblica e Monarchia:\nInondazioni.\nTra il 1951 e il 1953 Caulonia come altri paesi della Calabria sub\u00ec il fenomeno delle esondazioni dei corsi fluviali adiacenti ai paesi, nel suo caso dell'Allaro.\nIl disastro arrecato dall'alluvione diede vita a Caulonia marina, di fatto spostando parte della popolazione nel nuovo centro abitato.\nNel 1972 Caulonia subisce un'altra volta l'esondazione dell'Allaro.\nMonumenti e luoghi d'interesse.\nIl centro \u00e8 un borgo di collina, formato da un intreccio di numerosi vicoli molto stretti e particolarmente acclivi chiamati \"vinedi\". Si erge su un vero e proprio cocuzzolo collinare, che rende la citt\u00e0 simile ad una roccaforte, e che la circonda di dirupi, dette \"timpi\".\nPiazza Mese, piazza Seggio e piazza Baglio, erano in passato, rispettivamente il centro religioso, politico e commerciale del paese.\nChiese.\nTra le numerose chiese presenti sul territorio comunale si citano la chiesa dell'Immacolata Concezione, detta chiesa del Carmine e sede del monumento nazionale Cristo alla colonna ricavato da un unico pezzo di oleastro, la chiesa del Santissimo Rosario, una volta sede di un convento e successivamente di un carcere, e la chiesa matrice, posta sul punto pi\u00f9 alto del borgo, nella piazza pi\u00f9 importante, piazza Mese. Vi \u00e8 anche la presenza di un affresco di epoca bizantina e di uno tra i serbatoi pensili pi\u00f9 antichi d'Italia.\nA Caulonia:\nNelle frazioni:\nPorte.\nLe porte d'ingresso della citt\u00e0 rimaste fino ad oggi sono:\nSociet\u00e0.\nEvoluzione demografica.\nIl centro storico \u00e8 situato a 300 m s.l.m., ma ha registrato, da ormai pi\u00f9 di vent'anni, un abbandono progressivamente crescente delle abitazioni del borgo a vantaggio di quelle della sua frazione sul litorale, o anche verso insediamenti cittadini o metropolitani pi\u00f9 grandi, tant'\u00e8 che il numero di abitanti registrato, per corrispondere ai domiciliati effettivi, deve venire decurtato di tutti gli emigrati che, bench\u00e9 trasferitisi altrove, hanno deciso di conservare comunque la residenza.\nCultura.\nEventi.\nI festeggiamenti religiosi per la settimana santa di Pasqua (tra cui la processione del Sabato Santo, detta \"Caracolo\") conservano l'eredit\u00e0 di una tradizione religiosa tipicamente meridionale, costellata da rituali di ostentata devozione, figlia di un tempo e di un mondo che si sono esauriti.\nAltre manifestazioni: la manifestazione estiva sportiva della squadra campione d'Italia d'arti marziali e kickjitsu, l'Accademia Cavallo che \u00e8 appunto di Caulonia. La cittadina ha infatti una tradizione nel settore specifico e ha partorito vari campioni.\nGeografia antropica.\nFrazioni.\nLe frazioni di Caulonia: Agromastelli (in greco-calabro Agrom\u00e0stori), Campoli, S.Nicola (Ai Nik\u00f2las) in cui \u00e8 ubicato il Monastero di Sant'Ilarione, Ursini; in passato furono tra le pi\u00f9 prosperose e solo a partire da fine Ottocento col fenomeno dell'emigrazione cominciarono a svuotarsi.\nLe altre frazioni sono: Cuf\u00f2 (Kuf\u00f2), Foc\u00e0 (F\u00f2ka) e Crochi (Kr\u00f2ki), ed in quest'ultima \u00e8 situato il \"Santuario della Madonna di Crochi\".\nVengono invece definite borgate, localit\u00e0 ancora pi\u00f9 piccole delle frazioni e che ancor di pi\u00f9 hanno subito il fenomeno dell'emigrazione facendo in modo che venissero completamente abbandonate:\nVas\u00ec, Calatria, Gozza, Popelli, Pezzolo, Obile, Strano, Cuf\u00f2, Candidati, Stefano, Cosentina, Zija, e poi ancora Passo Serra, Ruvetto, Vipari, Cerasare, Schiavo, Giardino, Carri, Stinco, Bottonera, Barone, Zomino, Marano, Casiglie, Donna Cecca, Frauzzo, Liser\u00e0, Dimilio, Colle del Mastro, Fratelleri, Crochi, Furca, Gremi, Filicusa, Calojeri, Stramerca, Ficara, Gangalo, Carpinuso, Tuzzo, Cantile, Vignali, Cugliaraso, Migliuso, Vaccarizzo, Tre Donne, Sorgente, Limb\u00eca, Anoia, Belvedere, Casavetere, Vincilago, Calamandre, S.Domenica, Vallone Percia, Abatigiala, Pignara.\nLe borgate della Ziia e di Campoli fino all'Ottocento facevano parte del Polo siderurgico di Mongiana erano rispettivamente un centro minerario e un luogo con la presenza di ferriere.\nEconomia.\nAllo stesso modo dei limitrofi comuni del litorale, il paese vive principalmente di turismo, visto il mare che la bagna. Nei mesi estivi, infatti, il paese si anima, ed arriva ad accogliere una popolazione fluttuante pi\u00f9 che doppia rispetto ai residenti invernali, ravvivando l'ambiente urbano. Da circa una decina di anni viene organizzata nella settimana centrale di agosto il \"Kaulonia Tarantella Festival\", una manifestazione musicale che si rif\u00e0 alla tradizione della musica popolare calabrese, e che si tiene esclusivamente al borgo.\nInfrastrutture e trasporti.\nLa cittadina \u00e8 attraversata dalla Strada Statale 106 Jonica.\nAmministrazione.\nElenco dei sindaci dal 1989:\nSport.\nCalcio.\nLa principale squadra di calcio della citt\u00e0 \u00e8 l'\"A.S.D. Caulonia 2006\" che milita nel girone C calabrese di Prima Categoria. \u00c8 nata nel 2006.\nPallamano.\nLa squadra di pallamano, che ha ottenuto buoni risultati nel settore giovanile, per diversi anni \u00e8 l'Aspak\nArti marziali e kickboxing.\nLa squadra di arti marziali e kickboxing che ha pi\u00f9 volte vinto i campionati italiani e anche due mondiali \u00e8 L'Accademia Arti Marziali Maestro Cavallo."}
{"id": "2170825", "revid": "595001", "url": "https://it.wikipedia.org/wiki?curid=2170825", "title": "Giampiero David", "text": "Biografia.\nConsegu\u00ec il suo primo risultato in campo nazionale nel campionato italiano dei giovani (Torino, 1975) dove fu 3\u00ba \"ex aequo\". Negli anni successivi si afferm\u00f2 tra i protagonisti dello scacchismo subalpino: ottenuta la qualifica di candidato maestro nel 1977, vinse con la squadra del circolo \"Gualtiero Storchi\" il campionato italiano ARCI Scacchi (Alessandria, 1978) e fu per due volte campione torinese assoluto (nel 1981 e nel 1983).\nVinse a pari merito il torneo magistrale di Chianciano Terme 1985 (1\u00ba-2\u00ba \"ex aequo\") e l'open internazionale di Milano 1986 (1\u00ba-4\u00ba \"ex aequo\").\nMaestro della FSI (Federazione Scacchistica Italiana) dallo stesso 1986, David si dedic\u00f2 con assiduit\u00e0 anche al gioco per corrispondenza. Maestro dell'ASIGC (Associazione scacchistica italiana giocatori per corrispondenza) sin dal 1977, fu titolare nella nazionale italiana che conquist\u00f2 nel 1987 la qualificazione alla finale della X Olimpiade.\nMaestro internazionale dell'ICCF (International Correspondence Chess Federation) dal 1988, David vinse il campionato italiano per corrispondenza nel 1989 e nel 1992, arriv\u00f2 secondo nel 1990 e nel 1991 (diventando uno dei pochi giocatori ad andare quattro volte consecutive a podio), giunse terzo nel 2000; ottenne inoltre il titolo continentale della specialit\u00e0 nel 1993. Nel 1999 gli fu riconosciuto dalla ICCF il titolo di \"Senior International Master\".\nDivulgatore del gioco oltre che agonista, David collabor\u00f2 nel corso del tempo a numerose pubblicazioni scacchistiche (\"Due Alfieri\", \"The Chess Player\", \"Mille e uno scacco\", \"Fernschach\"). Condusse, alla fine degli anni settanta, una trasmissione di scacchi su un'emittente privata torinese (TVC Canale 44), e fu nel decennio successivo direttore tecnico della Societ\u00e0 scacchistica torinese. Nel 1983 scrisse l'appendice di aggiornamento teorico al trattato di Garry Kasparov e Alexander Nikitin \"La difesa siciliana\", per la collana \"I giochi\" dell'editore Mursia.\nPartite.\n\"Difesa est-indiana\"\ncodice_1 33.Il bianco abbandona.\n\"Difesa francese\"\ncodice_2 si imponeva 28\u2026a4 con gioco complicato codice_3 oppure 29\u2026Axe6 30.Txe6! fxe6 31.Ce7+ e vince codice_4 se 30\u2026Axe6 31.Ce7+ Cxe7 32.Dxe6+ e vince codice_5 se 32\u2026Rxf7 33.Axg6+ hxg6 34.Dxg6+ Rf8 35.Df5+ e vince; se 32\u2026Txd4 33.Txg6+ Rxf7 34.Dxd7+; se 32\u2026Dxd4+ 33.Dxd4 Txd4 34.Txd7; se infine 32\u2026Da1+ 33.Tf1 Dxd4+ 34.Dxd4 Txd4 35.Td6 con vantaggio decisivo del bianco codice_6 e il nero abbandona.\n\"Gambetto di donna, variante Tartakower\"\ncodice_7 una linea di gioco ritenuta sfavorevole dalla teoria codice_8 \"con netto vantaggio del bianco\", secondo il giudizio di Karpov espresso nella prima edizione dell'Enciclopedia delle aperture codice_9 la novit\u00e0 di David, che riabilita l'intera variante codice_10 se 19.f4 Ag4 20.De1 Cd3! 21.Axd3 cxd3 22.Cf3 Tab8 23.b3 Tfc8 con pressione del nero codice_11 se 20.Rh2 Dxd2! codice_12 non porta a nulla 21.Rh2 Df4+ 22.Rg2 Dg5+ 23.Rh1 Dh4 codice_13 se 23.Dxd4 Dxh2+ 24.Rxh2 Cf3+ 25.Rg3 Cxd4 26.Txc4 Tfd8; se invece 23.f4 Txb2 24.Tc2 Tfb8; se 23.Tc2 d3 24.Td2 c3! 25.bxc3 Txb1! e vince; se infine 23.Tg1!? Txb2 24.Tg3 Dd7 25.f4 d3! 26.Dg1 (ma non 26.fxe5 d2! con vantaggio del nero) 26\u2026d2! 27.Td1 Tfb8 28.fxe5 (28.Txg7+ Rh8 riconduce alla partita) 28\u2026Txb1 29.Txg7+ Rh8 30.Txb1 Txb1 31.Tg8+, Rh7 32.Tg7+ Rh8 con parit\u00e0 codice_14 se 25.f4 Tg3 codice_15 pi\u00f9 incisiva l'immediata 27\u2026d3! e dopo 28.Td2 T8b6 il bianco resta terribilmente legato codice_16 ma non 29.Dg2? Dxg2+ 30.Rxg2 Tb2+ 31.Tf2 d2 e vince codice_17 anche 31.Axf7+ Rxf7 32.Dd5+ Re7 conduce alla patta codice_18 ora il re bianco non pu\u00f2 sottrarsi agli scacchi di donna codice_19 Patta.\n\"Difesa siciliana\"\ncodice_20 e il nero abbandona."}
{"id": "2170828", "revid": "36426", "url": "https://it.wikipedia.org/wiki?curid=2170828", "title": "Chiesa di San Luigi Gonzaga (Roma)", "text": "La chiesa di San Luigi Gonzaga \u00e8 una chiesa di Roma, nel quartiere Parioli, in via di Villa Emiliani.\nStoria.\nLa posa della prima pietra avvenne gioved\u00ec 18 luglio 1929. La cerimonia fu presieduta dal cardinale Basilio Pompilj, vicario generale di Pio XI. L'edificio venne realizzato ad opera dell'architetto Enrico Castelli nel 1929, come chiesa dell'annesso convento delle suore del Carmelo. L'intero complesso fu venduto ai Comboniani nel 1958; nel 1963 essa \u00e8 diventata parrocchia ed affidata al clero diocesano; in questa occasione \u00e8 stata restaurata internamente.\nLa chiesa \u00e8 sede parrocchiale, istituita il 7 gennaio 1963 con il decreto del cardinale vicario Clemente Micara \"Percrescente incolarum numero\". L'istituzione della nuova parrocchia avvenne desumendo il territorio parrocchiale da quello delle parrocchie San Roberto Bellarmino e del Sacro Cuore Immacolato di Maria. Il 6 novembre 1988 la parrocchia ha ricevuto la visita di Giovanni Paolo II. Il 13 marzo 2012 \u00e8 avvenuta la solenne intronizzazione di una reliquia del cuore di San Luigi Gonzaga, tuttora conservata nella chiesa.\nNella cappella laterale si trova un affresco di Kiko Arg\u00fcello raffigurante San Tommaso, realizzato nel 1993."}
{"id": "2170829", "revid": "104458", "url": "https://it.wikipedia.org/wiki?curid=2170829", "title": "Whistler blackcomb", "text": ""}
{"id": "2170830", "revid": "767487", "url": "https://it.wikipedia.org/wiki?curid=2170830", "title": "Cabucgayan", "text": "Cabucgayan \u00e8 una municipalit\u00e0 di Quinta classe delle Filippine, situata nella Provincia di Biliran, nella Regione del Visayas Orientale.\nCabucgayan \u00e8 formata da 13 baranggay:"}
{"id": "2170836", "revid": "1666263", "url": "https://it.wikipedia.org/wiki?curid=2170836", "title": "La Lira", "text": "La Lira \u00e8 la raccolta di poesie di Giambattista Marino, edita nel 1614.\nEssa contiene testi composti tra il 1592 e il 1613: \u00e8 dunque composta dalle poesie gi\u00e0 presenti nelle Rime del 1602, pi\u00f9 quelle del decennio successivo.\n\"La Lira\" ha grande fortuna nel Seicento e ha in s\u00e9 tutti gli elementi del marinismo, opponendosi al petrarchismo e, dunque, al degli antimarinisti.\nStruttura.\nLa raccolta \u00e8 divisa in 3 parti, a loro volta ulteriormente suddivise in generi e temi secondo una ripartizione desunta dal piano delle \"Rime\" di Torquato Tasso, ma allargata ed espansa; non \u00e8 possibile, secondo una lettura lineare, evincerne una \"storia\" complessiva o un criterio vagamente narrativo alla base.\nLe prime due parti contengono i testi gi\u00e0 delle \"Rime\", la terza parte i nuovi versi; la prima (divisa enciclopedicamente in \"Amorose, Marittime, Boscherecce, Heroiche, Lugubri, Morali, Sacre &amp; Varie\") si compone di 454 sonetti, la seconda di 140 madrigali e 16 canzoni pi\u00f9 poco altro, la terza di sonetti e madrigali, ripartiti in \"Amori, Lodi, Lagrime, Diuotioni &amp; Capricci\".\nQuesto stile di ripartizione, bench\u00e9 non inedito all'altezza delle \"Rime\" e anzi abbastanza tipico di diversa lirica manierista e non solo del Tasso, avr\u00e0 grazie all'esempio della \"Lira\" molta fortuna nel corso del Seicento, ispirando diversi altri tipi di ripartizione di gusto enciclopedico sia in \u00e0mbito pi\u00f9 strettamente marinista sia al di fuori. Questo criterio generale \u00e8 direttamente dipendente dall'occasionalit\u00e0 di questo tipo di poesia, che nasce quasi esclusivamente da sollecitazioni esterne di tipo sociale (nozze, morti, avanzamenti di grado, feste, incoronazioni, elevazioni, &amp;c.) o dall'assunzione in senso virtuosistico di topoi di natura esclusivamente letteraria.\nStile.\nNelle poesie c'\u00e8 il trionfo della vista, che mette fine alla tendenza all'introspezione psicologica: vi si trovano quadri di vita quotidiana, descrizione di particolari, attenzione alle piccole cose fino all'eccesso.\nIl tutto avvolto in una fredda cerebralit\u00e0, in una mancanza di coinvolgimento sentimentale, secondo il gusto marinista per l'arguzia e per l'acutezza d'ingegno.\nTuttavia, tale freddezza intellettualistica \u00e8 proprio uno dei motivi di equilibrio stilistico che tanta fortuna hanno consentito all'opera di Marino.\nL'idealizzazione della donna, onnipresente e dominante nella tradizione, si perde nell'umilt\u00e0 di alcune figure, come in \"Donna che cuce\" (Madrigali, 10); la bellezza femminile \u00e8 frantumata nei particolari del suo corpo, sempre descritti in maniera cerebrale, come in \"Seno\" (III, 4).\nUno dei testi pi\u00f9 celebri de \"La Lira\" si pu\u00f2 assumere a manifesto: si tratta di \"Bella schiava\" (III, 10), dove prevale il gusto della novit\u00e0, dello stupore, rovesciando i canoni petrarcheschi della bellezza femminile connotata dal candore. Il \"leggiadro mostro\" permea l'intera poetica di Marino, emblema della sua grandezza e rivoluzione all'interno della poesia del XVII secolo.\nLingua.\nLa lingua di Marino \u00e8 in opposizione a quanto teorizza Pietro Bembo, ossia la lingua fiorentina del Trecento: la lingua di Guarini e Tasso, in voga nel primo Seicento, viene arricchita di dialettismi, volgarismi e neologismi."}
{"id": "2170839", "revid": "729019", "url": "https://it.wikipedia.org/wiki?curid=2170839", "title": "Ipogammaglobulinemia transitoria dell'infanzia", "text": "Per ipogammaglobulinemia transitoria dell'infanzia in campo medico si intende un difetto patologico riguardante la maturazione dell'anticorpopoiesi, dove avviene con innaturale ritardo rispetto al normale processo fisiologico\nEpidemiologia.\nColpisce in et\u00e0 infantile, nei bambini di circa 3-7 mesi.\nSintomatologia.\nA volte si mostra senza sintomi apparenti, altre con manifestazioni a carico delle vie respiratorie.\nEziologia.\nLa causa \u00e8 sconosciuta anche se si sospetta un fattore genetico.\nDiagnosi.\nIl dosaggio continuo IgG, IgA, IgM nel siero con valutazione del conteggio dei linfociti B circolanti, i valori dei primi tendono a diagnosticare la patologia il secondo per escludere le agammaglobulinemie.\nTerapia.\nNon sempre necessaria, si somministrano antibiotici e solo in casi gravi si utilizza la terapia sostitutiva con Ig\nPrognosi.\nLa prognosi \u00e8 ottima, in quanto il difetto di base va scomparendo con il passare del tempo."}
{"id": "2170841", "revid": "228587", "url": "https://it.wikipedia.org/wiki?curid=2170841", "title": "Cessna AT-17", "text": ""}
{"id": "2170860", "revid": "91533", "url": "https://it.wikipedia.org/wiki?curid=2170860", "title": "Gino Nicolais", "text": ""}
{"id": "2170870", "revid": "110157", "url": "https://it.wikipedia.org/wiki?curid=2170870", "title": "Chiesa di Nostra Signora delle Grazie (Sassello)", "text": "La chiesa di Nostra Signora delle Grazie \u00e8 un luogo di culto cattolico situato nella localit\u00e0 di Pratovallarino nel comune di Sassello, in provincia di Savona.\nCaratteristiche.\nLa chiesetta ha navata unica, pronao sull'ingresso e campanile sul lato sinistro. L'interno \u00e8 semplice e privo di decorazioni di rilievo. Presenta altare e balaustra in marmo e una statua della \"Madonna delle Grazie\".\nL'edificio venne eretto come voto per proteggere la zona dal colera che divamp\u00f2 a met\u00e0 Ottocento."}
{"id": "2170880", "revid": "767487", "url": "https://it.wikipedia.org/wiki?curid=2170880", "title": "La maschera della morte rossa (film 1964)", "text": "La maschera della morte rossa (\"The Masque of the Red Death\") \u00e8 un film horror del 1964, diretto da Roger Corman, tratto dai racconti \"La maschera della morte rossa\" e \"Hop-Frog\" di Edgar Allan Poe. Al film partecipano due importanti attori del genere horror, Vincent Price e Hazel Court.\nTrama.\nSiamo nel Medioevo: una vecchietta mentre raccoglie della legna viene fermata da una figura vestita di rosso, che le dona una rosa rossa e le dice che presto giunger\u00e0 la liberazione. La vecchia ritorna al suo villaggio e racconta il fatto agli altri abitanti, che prendono la figura come un santo e la liberazione come la fine della tirannia del principe Prospero, un crudele signore che domina il luogo.\nPoco tempo dopo giunge, con la sua sontuosa carrozza, proprio il principe Prospero: egli si prende gioco dei contadini paragonandole a delle bestie. Un uomo, Ludovico, e un giovane, Gino, rispondono all'offesa raccontando la profezia della figura rossa; Prospero per tutta risposta li fa arrestare dalle guardie della sua scorta con l'intenzione di torturarli nel suo castello. Francesca, figlia di Ludovico e moglie di Gino, implora allora il signore di lasciarli andare: questo le dice che lei stessa dovr\u00e0 scegliere tra i due chi salvare. In quel mentre si sentono delle grida: Prospero le segue e scopre, nella sua capanna, la vecchia che si era imbattuta nella figura rossa. Essa ha il viso ricoperto di piaghe rosse ed \u00e8 in pieno delirio: la Morte Rossa, una terribile pestilenza, ha raggiunto il villaggio. Prospero ordina di far bruciare il villaggio e poi fugge nel suo castello, trascinando con s\u00e9 Francesca e i due prigionieri. Arrivato, imprigiona Gino e Ludovico e obbliga la sua sposa, Juliana, ad accudire la contadina. Dopodich\u00e9 la obbliga a togliersi il rosario che porta al collo, rivelandole poi di praticare il satanismo assieme a Juliana. La sera stessa, durante una festicciola con amici e cortigiani, fa un discorso: tutti quelli al castello rimarranno l\u00ec finch\u00e9 la Morte Rossa se ne andr\u00e0, e poi rivela che tra breve tempo ci sar\u00e0 un ballo in maschera.\nIl giorno dopo ordina a Gino e a Ludovico di battersi, in modo che uno dei due morir\u00e0 e l'altro verr\u00e0 espulso dal castello: i due per\u00f2 rifiutano e Prospero \u00e8 costretto ad escogitare un altro espediente. La notte Juliana dopo un rito satanico entra nella camera di Francesca e le propone un piano di fuga: scender\u00e0 nelle prigioni, liberer\u00e0 Gino e Ludovico e con l'aiuto di una guardia scapperanno dal castello. Francesca, eccitata e speranzosa, fa esattamente quello che le viene detto e i tre trovano la guardia che si rivela Prospero. Il principe ora ha una scusa per far morire uno dei due. A cena li fa venire nella sala da pranzo davanti agli ospiti del castello: essi dovranno prendere uno dei coltelli sulla tavola e farsi un taglietto sul braccio; uno dei coltelli \u00e8 avvelenato e chi si taglier\u00e0 con quello morir\u00e0 in breve tempo. A morire, sotto gli occhi terrorizzati di Francesca, sar\u00e0 Ludovico: mentre si tagliava con l'ultimo coltello Prospero aveva sguainato la sua spada e lo aveva trapassato. Dopodich\u00e9 Gino viene liberato come promesso: il giovane incrocia gli ultimi superstiti del villaggio e scopre che si stanno dirigendo verso il castello per chiedere asilo. Prospero invece li uccide tutti colpendoli con delle frecce, ad eccezione di Gino e di una bambina. Intanto Juliana con un altro rito \"sposa\" il demonio, per poi venire uccisa anch'essa dal principe.\nInizia il ballo in maschera: il nano Rospo, furioso del modo in cui Alfredo ha mal trattato Esmeralda, la sua collega ballerina affetta da nanismo, riesce a convincerlo di travestirsi da gorilla per un'esibizione speciale. Durante il loro numero, tuttavia, Rospo issa Alfredo in aria dopo averlo legato a una lumiera e lo bagna di brandy per bruciarlo vivo, vendicandosi di quello che ha fatto a Esmeralda. Nonostante l'orribile morte dell'amico, Prospero ordina che Rospo sia premiato per lo spettacolo, ma il nano \u00e8 gi\u00e0 fuggito. Prospero e Francesca poi scorgono tra la folla la figura rossa dell'inizio del film: i due la seguono fino alla stanza in cui Juliana faceva i suoi riti. La figura uccide tutti i nobili del castello semplicemente toccandoli: questi cadono a terra ricoperti di piaghe rosse. La figura non \u00e8 altro che la Morte Rossa, che \u00e8 riuscita a raggiungere il castello. Francesca si salva fuggendo dal salone, mentre Prospero fa la stessa orrenda fine degli altri.\nFrancesca raggiunge Gino e insieme fuggono con la bambina sopravvissuta; nella scena finale, la Morte Rossa incontra altre figure di altri colori (la Piaga Bianca, Gialla, Dorata, Blu, Viola e Nera) che si scambiano il numero delle persone che hanno ucciso. La Morte Rossa rivela che solo sei persone le sono scampate: Gino, Francesca, la bambina, Rospo, Esmeralda e un vecchietto del villaggio.\nIl film si chiude con le seguenti parole tratte dal racconto di Poe: \u00ab...e l'Oscurit\u00e0 e il Decadimento e la Morte Rossa ebbero illimitato dominio su tutto.\u00bb"}
{"id": "2170883", "revid": "56588", "url": "https://it.wikipedia.org/wiki?curid=2170883", "title": "Sede titolare di Efeso", "text": ""}
{"id": "2170887", "revid": "767487", "url": "https://it.wikipedia.org/wiki?curid=2170887", "title": "La valle delle bambole (film 1967)", "text": "La valle delle bambole (\"Valley of the Dolls\") \u00e8 un film del 1967 diretto da Mark Robson, tratto dall'omonimo romanzo bestseller di Jacqueline Susann.\nTrama.\nLa storia racconta delle avventure di 3 ragazze, Anne, Jennifer e Neely, giunte a New York.\nTutte e tre riescono a far fortuna: Neely recita nei \"musical\" di Broadway, Anne lavora nel settore della pubblicit\u00e0 e Jennifer riesce a sposare un attore-cantante famoso.\nMa il successo e la ricchezza sono dannosi per loro e, mentre Neely si ubriaca e si droga, Jennifer, malata di un male incurabile, finisce con il suicidarsi. Anne comprende che quell'ambiente non fa per lei e decide di ritornare al paesino da dove era partita."}
{"id": "2170888", "revid": "104116326", "url": "https://it.wikipedia.org/wiki?curid=2170888", "title": "Valfresca", "text": "La Valfresca \u00e8 una valle montana in Italia, in provincia di Como, per cui passa la strada pi\u00f9 diretta per raggiungere Como dagli abitati di San Fermo della Battaglia e Cardano; \u00e8 per questo popolarmente chiamata la San Fermo vecchia. L'intera valle \u00e8 inoltre attraversata da un piccolo ruscello che origina dalle montagne soprastanti la valle e che sfocia nel Lago di Como dopo aver attraversato il centro dell'omonima citt\u00e0 completamente sotterrato.\nEssa fu teatro di scontri durante la battaglia di San Fermo del 27 maggio 1859; ora \u00e8 nota per essere l'ultima salita in vista del traguardo di Como in alcune edizioni della corsa ciclistica internazionale del Giro di Lombardia."}
{"id": "2170890", "revid": "6923", "url": "https://it.wikipedia.org/wiki?curid=2170890", "title": "Compagnia del Canale di Suez", "text": "La Compagnia del Canale di Suez (francese \"Compagnie universelle du canal maritime de Suez\", inglese \"Suez Canal Company\" o semplicemente \"Compagnia di Suez\") \u00e8 stata una societ\u00e0 per azioni francese che si occup\u00f2 di costruire il Canale di Suez tra il 1859 e il 1869.\nStoria.\nCreata da Ferdinand de Lesseps nel 1858, la Compagnia oper\u00f2 nel Canale fino alla sua nazionalizzazione.\nI francesi possedevano la maggioranza delle azioni (circa il 51%), frazionata in un gran numero di quote private, mentre l'Egitto manteneva una sua significativa presenza.\nNel 1875 una gravissima crisi finanziaria in cui era precipitato il Paese nordafricano obblig\u00f2 il Chediv\u00e8 Isma'il Pasci\u00e0 a cedere le sue quote al governo britannico, che in tal modo mosse il suo primo significativo passo per l'occupazione militare, politica ed economica dell'Egitto, cui nell'immediato fu imposto di accettare ministri francesi e britannici nell'ambito del proprio governo.\nNel 1882 il Regno Unito prese di fatto possesso dell'Egitto e di conseguenza del Canale di Suez. La compagnia del canale vide quindi le restanti quote ex egiziane divenire britanniche (circa il 49%). La compagnia per 74 anni dal 1882 al 1956 fu quindi in gestione congiunta dei governi britannico e francese.\nNel 1956 il presidente egiziano Nasser annunci\u00f2 la nazionalizzazione del Canale e in tal modo, recuper\u00f2 appieno l'indipendenza dell'Egitto dall'Impero britannico. Francia e Gran Bretagna intervennero militarmente in difesa degli interessi della Societ\u00e0. All'intervento anglo-francese s'aggiunse quello israeliano nella Penisola del Sinai. L'attacco anglo-franco-israeliano venne tuttavia fermato dal deciso intervento diplomatico sovietico-statunitense.\nNella Crisi di Suez la Compagnia del canale perse tutto a seguito del ritiro del contingente britannico e francese.\nNel 1997 la \"Compagnie de Suez\" si fuse con la \"Lyonnaise des Eaux\" per formare la \"Suez S.A.\", che nel 2008 si fuse con la \"Gaz de France\" per dar vita alla \"GDF Suez\".\nPresidenti della Compagnia del Canale di Suez (1855-1956).\nPrima della nazionalizzazione:"}
{"id": "2170902", "revid": "298229", "url": "https://it.wikipedia.org/wiki?curid=2170902", "title": "Record dei campionati oceaniani di nuoto", "text": "La seguente \u00e8 una lista dei tempi pi\u00f9 veloci mai nuotati nelle varie edizioni dei Campionati oceaniani di nuoto; i record vengono ratificati dall'Oceania Swimming Association. Le competizioni si svolgono in vasca lunga (50\u00a0m).\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2170904", "revid": "11959", "url": "https://it.wikipedia.org/wiki?curid=2170904", "title": "Compagnia del Canale", "text": ""}
{"id": "2170905", "revid": "11959", "url": "https://it.wikipedia.org/wiki?curid=2170905", "title": "Imam al-Badr", "text": ""}
{"id": "2170913", "revid": "729019", "url": "https://it.wikipedia.org/wiki?curid=2170913", "title": "Battaglia di Quipaipan", "text": "La battaglia di Quipaipan fu un conflitto combattuto nel 1532 tra Atahualpa e Hu\u00e1scar, nel corso della guerra civile Inca. Il suo esito fu decisivo per la soluzione della guerra.\nDopo la vittoria di Chimborazo, Atahualpa si ferm\u00f2 a Cajamarca mentre i suoi generali proseguivano inseguendo Hu\u00e1scar verso sud. Il secondo confronto ebbe luogo a Quipaipan, dove Huascar venne di nuovo sconfitto, il suo esercito disperso, lo stesso Hu\u00e1scar catturato e l'intero impero Inca cadde in mano ad Atahualpa.\nStoria.\nOggi gli storici sanno che la battaglia si svolse circa tre chilometri ad ovest della capitale Inca di Cuzco, nell'aprile del 1532. Secondo il numero di soldati che Atahualpa tenne a Cajamarca, dopo la battaglia di Chimborazo (circa 80000 uomini), i suoi generali Chalcochima e Quizquiz avrebbero guidato un contingente compreso tra i 50000 ed i 100000 uomini. L'esercito di Hu\u00e1scar era probabilmente di poco inferiore in numero e sconfortato, dato che era da poco stato battuto violentemente in Ecuador.\nSi sa poco di questa battaglia, tranne che i generali di Atahualpa ottennero una vittoria decisiva. Frantumarono di nuovo l'armata di Hu\u00e1scar, catturandolo e, poco dopo, conquistandone la capitale Cuzco per conto di Atahualpa. La guerra civile era dunque conclusa, ed Atahualpa sarebbe stato l'unico imperatore fino all'arrivo di Francisco Pizarro a Cajamarca."}
{"id": "2170918", "revid": "1573940", "url": "https://it.wikipedia.org/wiki?curid=2170918", "title": "Marco Atilio Regolo (console 227 a.C.)", "text": "Biografia.\nFiglio di Marco Atilio Regolo, il console catturato durante la prima guerra punica e nipote di un altro Marco Atilio Regolo, gi\u00e0 console nel 294 a.C., fu eletto console una prima volta nel 227 a.C. con Publio Valerio Flacco.\nFu successivamente nominato console dal Senato (217 a.C.) per sostituire Gaio Flaminio Nepote, trucidato nella battaglia del Lago Trasimeno. Con il collega Gneo Servilio Gemino continu\u00f2 la guerra contro Annibale come proconsole, seguendo i principi di Fabio Massimo. Alla fine dell'anno il loro incarico venne prolungato, poich\u00e9 i nuovi consoli non erano ancora stati eletti.\nQuando i nuovi consoli Lucio Emilio Paolo e Gaio Terenzio Varrone giunsero al campo, a Regolo fu concesso di tornare a Roma, vista anche la sua et\u00e0 avanzata, e al suo posto fu inviato il magister equitum Marco Minucio Rufo che, insieme a Servilio Gemino, rimasto nell'esercito, per\u00ec nella battaglia di Canne.\nNel 216 a.C., insieme a Lucio Emilio Papo e al tribuno della plebe Lucio Scribonio Libone, fu uno dei \"triumviri mensarii\" nominati a causa della scarsit\u00e0 di denaro.\nNel 214 a.C. fu nominato censore insieme a Publio Furio Filo.\nCon l'entrata in carica dei nuovi tribuni della plebe (inizi del 213 a.C.), venne insieme al collega censore posto in stato d'accusa davanti al popolo da Lucio Cecilio Metello, appena eletto tribuno. Nell'anno precedente, a quest'ultimo, quando era questore, i censori avevano portato via il cavallo, lo avevano allontanato dalla trib\u00f9 urbana e lo avevano fatto diventare erario, con l'accusa di aver cospirato dopo la battaglia di Canne per abbandonare l'Italia. L'intervento degli altri tribuni viet\u00f2 ai censori di difendersi durante il loro mandato, fino almeno a quando non avessero cessato l'incarico assunto con questa magistratura (5 anni). La morte prematura di Publio Furio imped\u00ec per\u00f2 che tale incarico fosse stato portato a compimento. Anche Marco Atilio rinunci\u00f2 alla carica."}
{"id": "2170919", "revid": "767487", "url": "https://it.wikipedia.org/wiki?curid=2170919", "title": "The Burning Halo", "text": "The Burning Halo \u00e8 un album del gruppo musicale doom/gothic metal svedese Draconian, pubblicato il 29 settembre 2006 per la Napalm Records. La copertina dell'album \u00e8 stata disegnata dall'artista Travis Smith."}
{"id": "2170922", "revid": "1543377", "url": "https://it.wikipedia.org/wiki?curid=2170922", "title": "Segreto di Pulcinella", "text": "\u00abSegreto di Pulcinella\u00bb \u00e8 un idiomatismo della lingua italiana usato per indicare un segreto che non \u00e8 pi\u00f9 tale, qualcosa che ormai \u00e8 diventato di pubblico dominio nonostante i tentativi di tenerlo nascosto da parte di chi lo detiene e, pi\u00f9 in generale, la locuzione pu\u00f2 anche essere usata per sottolineare un'ovviet\u00e0.\nOrigine.\nL'origine specifica del modo di dire \u00e8 incerta, anche se nasce dal mondo della commedia dell'arte per il suo riferimento al personaggio di Pulcinella, che \u00e8 rappresentato dotato di una forte ironia e dell'abitudine a prendersi gioco dei potenti e a svelare i retroscena delle situazioni scottanti a lui confidate e che egli, pi\u00f9 o meno ingenuamente, rivela in gran segreto. La commedia dell'arte era costruita sulla riproposizione di situazioni e personaggi codificati che permettevano agli attori di improvvisare all'interno di riferimenti narrativi ben definiti e riconoscibili per il pubblico. Gli attori impersonavano tipi fissi e mettevano in scena una serie di azioni codificate, che seguivano un canovaccio prefissato. Quello del \"segreto di Pulcinella\" \u00e8 uno di questi canovacci. In esso un qualche personaggio rivela un segreto a Pulcinella, con la richiesta di giurare che mai quel segreto sar\u00e0 rivelato ad altri. Pulcinella giura e, naturalmente, corre a rivelarlo a qualcun altro. La situazione si ripete, via via con tutti i personaggi cosicch\u00e9, alla fine, tutti coloro che sono sulla scena (e ovviamente anche gli spettatori) conoscono il segreto ma tutti fingono di non conoscerlo. Questa situazione \u00e8 sfruttata per creare una serie di comici equivoci. Lo psicoanalista Emilio Mordini ha suggerito che la struttura del segreto di Pulcinella fornisca un interessante modello interpretativo del segreto nel mondo di Internet, dove ogni informazione \u00e8 nei fatti pubblica anche quando si finge che sia riservata o segreta. \nLinguistica.\nSpesso, come nei modi di dire, la locuzione viene associata a una figura retorica, o comunque contraddice il principio di composizionalit\u00e0 tipico della lingua. John Saeed lo cita come un esempio di parole che, collocate insieme, si sono fissate a lungo termine in un'espressione fossilizzata.\nEsempi di utilizzo.\nL'espressione viene usata sia con l'articolo determinativo sia con quello indeterminativo, mantenendo in entrambi i casi lo stesso significato. Esempi dell'uso della locuzione:"}
{"id": "2170930", "revid": "56588", "url": "https://it.wikipedia.org/wiki?curid=2170930", "title": "Sede titolare di Laodicea di Frigia", "text": ""}
{"id": "2170936", "revid": "1305772", "url": "https://it.wikipedia.org/wiki?curid=2170936", "title": "Blood Money", "text": "Blood money, traducibile dall'inglese come \"soldi sporchi\" (di sangue), pu\u00f2 riferirsi a:"}
{"id": "2170942", "revid": "400694", "url": "https://it.wikipedia.org/wiki?curid=2170942", "title": "Mat Gordon", "text": "Biografia.\nNato in Alberta, Canada, Mat Gordon nel 2004 viene scoperto dall'agente di una agenzia di moda durante una festa nella sua citt\u00e0. Gordon comincia a lavorare come modello per una agenzia locale, fino al 2007, anno in cui si trasferisce a New York. Nello stesso anno ottiene un contratto con l'agenzia DNA Model Management.\nNel 2007 firma un contratto con la casa di moda fiorentina Gucci (rinnovato anche nel 2008), che lo rende testimonial delle pubblicit\u00e0 della linea moda autunno/inverno, insieme alla collega Natasha Poly. A giugno apre e chiude le sfilate di Versace e Gucci e nel 2008 diventa il testimonial di Tommy Hilfiger e di Z Zegna. Viene anche fotografato da Karl Lagerfeld, insieme a Claudia Schiffer per la copertina di \"Num\u00e9ro Homme\".\nA giugno sfila per Bottega Veneta, Versace, Roberto Cavalli, e Herm\u00e8s, e diventa il testimonial del profumo di Paco Rabanne e della linea di H&amp;M. Nel 2008 Forbes ha stimato che Gordon \u00e8 stato il quinto modello pi\u00f9 pagato al mondo, classificandolo al secondo posto l'anno successivo."}
{"id": "2170946", "revid": "767487", "url": "https://it.wikipedia.org/wiki?curid=2170946", "title": "Valentina Siccardi", "text": "Guardia di 182\u00a0cm, ha giocato in Serie A1 con Viterbo, Montichiari e Taranto.\nCarriera.\nHa esordito nella Futura Brindisi dove vanta la conquista di uno Scudetto Cadette.\nNella stagione 2003 la guardia-ala \u00e8 passata alla Virtus Viterbo in A1 dove \u00e8 rimasta sino al 2008, escludendo una parentesi nel Montichiari nella stagione 2006/2007.\nDall'agosto 2008 \u00e8 parte integrante della rosa del Cras Taranto.\nNella stagione 2009-10 \u00e8 stata il capitano della squadra ed ha conquistato la SuperCoppa Italiana e lo Scudetto.\nNella stagione 2011-12 ha vinto con il Cras la scudetto e la Coppa Italiana."}
{"id": "2170949", "revid": "22475", "url": "https://it.wikipedia.org/wiki?curid=2170949", "title": "Diadocidiidae", "text": "Diadocidiidae , \u00e8 una piccola famiglia di insetti dell'ordine dei Ditteri (Nematocera: Bibionomorpha), comprendente circa 20 specie di interesse micologico e forestale. \nDescrizione.\nGli adulti sono insetti di piccole dimensioni, con corpo lungo 2-6 mm, di colore variabile dal giallastro al bruno scuro. Il capo \u00e8 provvisto di tre ocelli ed ha antenne composte da 15-16 articoli. Il torace \u00e8 gibboso, ha zampe, con coxe lunghe e tibie fornite di speroni apicali, e ali rivestite da setole. L'addome \u00e8 stretto.\nIn merito alla nervatura alare, la caratteristica pi\u00f9 evidente \u00e8 l'andamento delle due vene trasverse radio-mediale (r-m) e medio-cubitale (m-cu): queste due brevi nervature sono infatti diritte e allineate su una stessa direttrice perpendicolare all'asse longitudinale dell'ala. Il tratto basale della media \u00e8 assente, perci\u00f2 le nervature trasverse e il settore radiale Rs delimitano una cellula basale chiusa. Fra le altre caratteristiche, la costa si prolunga fino all'inserzione di R5 o poco oltre, la subcosta \u00e8 breve e in genere \u00e8 libera oppure confluisce sulla costa. Il ramo del radio (R1) confluisce sulla costa, in genere, prima o poco oltre la biforcazione della media.\nBiologia e diffusione.\nLa famiglia, per lungo tempo conosciuta solo nelle regioni paleartica e neartica, \u00e8 stata di recente segnalata anche in altre regioni zoogeografiche, ad eccezione di quella afrotropicale e dell'Antartide. L'habitat \u00e8 forestale. Le larve vivono nel legno in decomposizione e sotto le cortecce degli alberi ed hanno un regime alimentare micetofago. Gli adulti si rinvengono in luoghi ombrosi, spesso presso corsi d'acqua.\nSistematica.\nCome altri Sciaroidei, i Diadocidiidae erano in passato inclusi, al rango di sottofamiglia, nei Mycetophilidae, (1988) li separ\u00f2 in una distinta famiglia. Comprende poche specie ripartite in due generi esistenti, ai quali si aggiunge il genere fossile \"Docidiadia\":"}
{"id": "2170953", "revid": "287204", "url": "https://it.wikipedia.org/wiki?curid=2170953", "title": "L\u00facio Fl\u00e1vio", "text": "Caratteristiche tecniche.\nGioca come centrocampista offensivo. L\u00facio Fl\u00e1vio \u00e8 anche un buon tiratore di calci piazzati: la maggior parte dei suoi gol vengono da situazioni a palla ferma; le sue punizioni sono battute prevalentemente con precisione e con poca potenza.\nCarriera.\nClub.\nCresciuto nel settore giovanile del Paran\u00e1 Clube nella seconda met\u00e0 degli anni 1990, ebbe un rapido passaggio all'Internacional, ma torn\u00f2 presto al club \"Tricolor\". Giocando con elementi come Vital, Ageu, M\u00e1rcio e Maur\u00edcio, L\u00facio Fl\u00e1vio era uno dei migliori giocatori del club. Gioc\u00f2 anche nella Nazionale di calcio del Brasile Under-20 a fianco di giocatori come Ronaldinho.\nLasciato il Paran\u00e1, L\u00facio Fl\u00e1vio si trasfer\u00ec al San Paolo con la speranza di migliorare. Gioc\u00f2 per\u00f2 molto poco nel club di San Paolo del Brasile, e inizi\u00f2 un girovagare in vari club; torn\u00f2 nello Stato di Paran\u00e1 per giocare nel Coritiba, dove fece delle buone prestazioni. Gioc\u00f2 anche per l'Atl\u00e9tico Mineiro nel 2003.\nNel 2004, si trasfer\u00ec al S\u00e3o Caetano, che giocava in S\u00e9rie A, e vinse il Campeonato Paulista, impresa significativa per il club. Si trasfer\u00ec poi all'Al Ahli, in Arabia Saudita, a rimpolpare la colonia di calciatori brasiliani nel paese asiatico.\nNel 2006, il Botafogo lo mise sotto contratto, con l'intenzione di farlo diventare il \"cervello\" della squadra, in prestito dal S\u00e3o Caetano. Si guadagn\u00f2 il soprannome di \"maestro\", e aiut\u00f2 il club a vincere la Ta\u00e7a Guanabara ma nella finale del Campeonato Carioca sub\u00ec un infortunio al ginocchio che lo tenne lontano dai campi per sette mesi. Il 2 novembre 2006 torn\u00f2 a giocare, in una partita contro l'Internacional, valida per il Campeonato Brasileiro S\u00e9rie A, e segn\u00f2 la sua prima rete dopo l'infortunio contro il Goi\u00e1s, al Maracan\u00e3, partita poi terminata 2 a 2.\nNel 2007, L\u00facio Fl\u00e1vio fu una delle pedine fondamentali del club, contando anche sulla fiducia del presidente della societ\u00e0, Bebeto de Freitas. Insieme ai vari Z\u00e9 Roberto, Dod\u00f4, Jorge Henrique, T\u00falio, Juninho ed allenato da Cuca, il club vinse la Ta\u00e7a Rio.\nNel 2008, il centrocampista divent\u00f2 il capitano del Botafogo. Il 23 marzo L\u00facio Fl\u00e1vio raggiunse il traguardo delle 100 partite con la maglia nel club, nella vittoria per 7 a 0 in Ta\u00e7a Rio contro il Maca\u00e9, segnando anche una rete. Fu eletto miglior giocatore del Campeonato Carioca 2008, e il 9 ottobre raggiunse le 147 partite e il gol numero 50 con la maglia bianconera, durante la partita del Campeonato Brasileiro S\u00e9rie A 2008 contro il Vit\u00f3ria. Nel 2009, L\u00facio Fl\u00e1vio si \u00e8 trasferito al Santos.\nIl 27 maggio 2009 ritorna al Botafogo, dopo aver passato un anno in prestito al Santos."}
{"id": "2170957", "revid": "133248", "url": "https://it.wikipedia.org/wiki?curid=2170957", "title": "Buraku", "text": ""}
{"id": "2170958", "revid": "179980", "url": "https://it.wikipedia.org/wiki?curid=2170958", "title": "L\u00facio Fl\u00e1vio dos Santos", "text": ""}
{"id": "2170960", "revid": "1456683", "url": "https://it.wikipedia.org/wiki?curid=2170960", "title": "Torii Suneemon", "text": "Biografia.\nSuneemon era onorario di Okudaira Sadamasa e membro della guarnigione di Nagashino quando la fortezza venne posta sotto assedio dalle forze di Takeda Katsuyori. Gi\u00e0 distintosi per il coraggio e noto per la destrezza nel muoversi nella zona, si offr\u00ec volontario nella pericolosissima missione di spionaggio attraverso le linee degli assedianti, per chiedere rinforzi presso Tokugawa Ieyasu, a Okazaki. Dopo aver avvertito con successo Tokugawa, venne catturato da Takeda durante il viaggio di ritorno a Nagashino.\nTorii venne quindi imprigionato e costretto ad urlare ai suoi compatrioti che non avrebbero ricevuto alcun rinforzo, incitandoli ad arrendersi. Egli invece inizi\u00f2 ad incoraggiare la sua guarnigione, spiegando che l'armata di Tokugawa stava ormai arrivando e quindi li invit\u00f2 a resistere al nemico ancora per poco.\nC'\u00e8 controversia riguardo al momento in cui Suneemon pronunci\u00f2 queste parole: secondo alcuni prima di essere ucciso, secondo altri durante il suo supplizio, prima di morire. Venne comunque crocifisso per ordine di Takeda, indignato per il suo gesto.\nNella cultura.\nSuneemon divenne, grazie al suo sacrificio, uno dei pi\u00f9 famosi esempi del coraggio samurai nella storia. Un servitore dei Takeda, Ochiai Michihisa, a partire da quel momento, utilizz\u00f2 una bandiera raffigurante Torii Suneemon appeso alla croce.\nNel 1923, una stazione ferroviaria sorta sul luogo in cui mor\u00ec Suneemon prese il nome di stazione di Torii."}
{"id": "2170962", "revid": "110157", "url": "https://it.wikipedia.org/wiki?curid=2170962", "title": "Veikkausliiga 2008", "text": "La Veikkausliiga 2008 fu la novantanovesima edizione della massima serie del campionato finlandese di calcio, la diciannovesima come Veikkausliiga. Il campionato, iniziato il 27 aprile e terminato il 26 ottobre, con il formato a girone unico e composto da quattordici squadre, venne vinto dall'Inter Turku. Capocannonieri del torneo furono Henri Myntti, calciatore del Tampere United, ed Aleksandr Kokko, calciatore dell'Honka, con 14 reti realizzate a testa.\nStagione.\nNovit\u00e0.\nDalla Veikkausliiga 2007 vennero retrocessi il Viikingit e l'Oulu, mentre dalla Ykk\u00f6nen 2007 vennero promossi il KuPS e il RoPS, vincitore dello spareggio contro il Viikingit.\nFormula.\nLe quattordici squadre si affrontavano due volte nel corso del campionato, per un totale di 26 giornate. La prima classificata era decretata campione di Finlandia e veniva ammessa alla UEFA Champions League 2009-2010. La seconda classificata veniva ammessa al secondo turno di qualificazione della UEFA Europa League 2009-2010, mentre la terza classificata al primo turno di qualificazione. Se la vincitrice della Suomen Cup, ammessa anch'essa al secondo turno di qualificazione della UEFA Europa League 2009-2010, si classificava al secondo o al terzo posto, la terza classificata veniva ammessa al secondo turno e la quarta classificata al primo turno di qualificazione della UEFA Europa League. L'ultima classificata veniva retrocessa direttamente in Ykk\u00f6nen, mentre la tredicesima classificata affrontava la seconda classificata in Ykk\u00f6nen in uno spareggio promozione/retrocessione.\nClassifica finale.\nLegenda:\nNote:"}
{"id": "2170967", "revid": "6923", "url": "https://it.wikipedia.org/wiki?curid=2170967", "title": "Toots and The Maytals", "text": ""}
{"id": "2170971", "revid": "827882", "url": "https://it.wikipedia.org/wiki?curid=2170971", "title": "Pittori di Skagen", "text": "Pittori di Skagen (in danese: Skagensmalerne) \u00e8 il nome attribuito a un gruppo di artisti della Danimarca che furono attivi verso la fine del XIX secolo nel centro abitato di Skagen, villaggio costiero nel comune di Frederikshavn, sull'isola di Vendsyssel-Thy, nello Jutland settentrionale.\nMovimento artistico.\nI principali esponenti di questa cerchia pittorica furono Michael Ancher, sua moglie Anne, e, soprattutto, Peder Severin Kr\u00f8yer. Movimento artistico non lontano dall'impressionismo, gli \"Skagensmalerne\" diedero vita a un circolo pittorico locale e raccolsero molte delle loro opere riunendole in un'esposizione permanente da loro ideata, il Museo di Skagen. Nel 1886 la comunit\u00e0 dei pittori di Skagen accolse anche il paesaggista inglese Adrian Scott Stokes e sua moglie Marianne."}
{"id": "2170977", "revid": "282466", "url": "https://it.wikipedia.org/wiki?curid=2170977", "title": "Q-Tip (rapper)", "text": ""}
{"id": "2170981", "revid": "1442080", "url": "https://it.wikipedia.org/wiki?curid=2170981", "title": "Xavier Armange", "text": "Ha fondato una casa editrice nella cittadina di Les Sables-d'Olonne, nel dipartimento della Vandea, che ha pubblicato oltre cento testi.\nCome fotografo, s'interessa soprattutto all'Asia, in particolare all'India, terra che ben conosce per i suoi viaggi a Varanasi - che chiama col nome di Benares - e che ha saputo ben raccontare nei suoi romanzi e nelle foto dei suoi album. Nel 2008 ha pubblicato \"B\u00e9nar\u00e8s, au-del\u00e0 de l'\u00c9ternit\u00e9\" (\"B\u00e9nar\u00e8s, al di l\u00e0 dell'eternit\u00e0\"), forse la sua maggiore opera fotografica. Come scrittore, ha scritto alcuni romanzi polizieschi e storie per bambini. \u00c8 ancora poco conosciuto in Italia e nel resto dell'Europa."}
{"id": "2170985", "revid": "93556", "url": "https://it.wikipedia.org/wiki?curid=2170985", "title": "Takeda Katsuyori", "text": "Katsuyori era nato dall'unione di quest'ultimo e , figlia di Suwa Yorishige. Ebbe a sua volta due figli: Takeda Nobukatsu e Katsuchika.\nKatsuyori, inizialmente conosciuto come succedette a sua madre nel clan Suwa e fece del castello Takat\u014d la sede del suo dominio. Dopo la morte del fratello maggiore Takeda Yoshinobu, Nobukatsu, il figlio di Katsuyori divenne erede del clan Takeda, nominando il padre capo di fatto della famiglia. Fu accusato dal clan dopo la morte di Shingen e combatt\u00e9 Tokugawa Ieyasu a Takatenjin nel 1574 e a Nagashino nel 1575. Prese anche possesso di Takatenjin, e questa vittoria gli assicur\u00f2 l'appoggio di tutto il clan.\nCommise seppuku nella battaglia di Temmokuzan del 1582, incalzato dalle truppe nemiche dei clan Oda e Tokugawa, che distrussero completamente il suo esercito.\nLe gesta militari del clan Takeda, dalla nascita di Takeda Shingen fino alla morte di suo figlio Katsuyori sono trattate nel K\u014dy\u014d Gunkan."}
{"id": "2170988", "revid": "6923", "url": "https://it.wikipedia.org/wiki?curid=2170988", "title": "Lanciarazzi al-Yasin", "text": "Il lanciarazzi al-Yasin () \u00e8 un'arma anticarro, costruita, a quanto pare, verso il 2004 da Adnan al-Ghul, uno dei tecnici delle Brigate \u02bfIzz al-D\u012bn al-Qass\u0101m, appartenente al gruppo palestinese Hamas.\nSono state chiamati in tal modo per onorare la memoria del leader spirituale del gruppo palestinese, lo \"Shaykh\" Ahmad al-Yasin, assassinato dalle Forze Israeliane di Difesa il 22 marzo 2004.\nIl proietto - 40\u00a0mm di calibro, lungo 95\u00a0cm, pesante 7\u00a0kg, portata di circa 300 metri, potenzialmente a guida infrarossa e utilizzabile quindi di notte - ha una velocit\u00e0 di 295\u00a0m/s, il che significa che la sua porta di 300\u00a0m. colpisce eventualmente l'obiettivo in un secondo all'incirca.\n\u00c8 assai somigliante all'RPG-2 sovietico e ai lanciatori RPG-7."}
{"id": "2170990", "revid": "1543377", "url": "https://it.wikipedia.org/wiki?curid=2170990", "title": "Aleksej Aleksandrovi\u010d Romanov", "text": "Nel 1883 venne nominato ammiraglio generale. Diede un significativo contributo all'equipaggiamento della Marina russa con nuove navi e modernizzando i porti navali. Nel 1905, dopo la sconfitta nella battaglia di Tsushima, venne sollevato dall'incarico. Mor\u00ec a Parigi nel 1908.\nGiovent\u00f9.\nIl granduca Aleksej Aleksandrovi\u010d Romanov di Russia nacque a San Pietroburgo il 14 gennaio 1850, figlio dello zar Alessandro II e della zarina Maria Aleksandrovna; suoi fratelli e sorelle maggiori furono la granduchessa Aleksandra Aleksandrovna, lo zarevic Nikolaj Aleksandrovi\u010d, l'imperatore Alessandro III di Russia, il granduca Vladimir Aleksandrovi\u010d e la granduchessa Marija Aleksandrovna. Suoi fratelli minori furono i granduchi Sergej Aleksandrovi\u010d e Pavel Aleksandrovi\u010d.\nIl granduca Aleksej venne destinato ad una carriera nella Marina fin dalla sua fanciullezza: all'et\u00e0 di sette anni egli ricevette il grado di \"mishipman\", paragonabile al grado italiano di \"aspirante guardiamarina\". L'anno successivo Konstantin Nikolaevi\u010d Pos'et venne nominato suo tutore. Mentre gli inverni erano dedicati allo studio teorico, durante le estati egli si allen\u00f2 sulle navi da guerra russa della flotta del Baltico, di stanza nel porto di San Pietroburgo. L'allenamento era duro, ma gli diede la possibilit\u00e0 di far pratica su numerose imbarcazioni:\nIl 18 settembre 1866 Aleksej venne promosso luogotenente; continu\u00f2 la sua carriera servendo come ufficiale a bordo della fregata \"Aleksander Nevskij\" in un viaggio attraverso il Mediterraneo fino al Pireo, dove partecip\u00f2 al matrimonio della cugina Ol'ga Konstantinovna Romanova con Giorgio I di Grecia.\nNel 1868 fece un viaggio nella Russia meridionale viaggiando in treno da San Pietroburgo fino a Nikolaevsk, proseguendo in nave lungo il Volga fino ad Astrachan'; si imbarc\u00f2 quindi su una nave militare per un viaggio nel mar Caspio fino a Baku, Petrovsk (ora Macha\u010dkala) ed infine in Iran. Attravers\u00f2 quindi il Caucaso e raggiunse Poti dove la \"Aleksander Nevski\" era ormeggiata. Da qui prosegu\u00ec per Costantinopoli, Atene e le isole Azzorre. Nel viaggio di ritorno la nave fece naufragio al largo delle coste dello Jutland durante una tempesta nel mare del Nord; nonostante la nave venne persa, l'equipaggio, compreso Aleksej Aleksandrovi\u010d, rimase illeso e pot\u00e9 raggiungere la costa.\nNel gennaio del 1870 il Granduca raggiunse la maggiore et\u00e0 per la legislazione russa. L'evento fu ricordato con due giuramenti: il primo quello militare ed il secondo di obbedienza dei granduchi alla famiglia imperiale russa. Nel giugno 1870 Aleksej inizi\u00f2 l'ultima parte del suo addestramento: questo incluse la navigazione su acque interne a bordo di un \"cutter\" dotato di motore a vapore, sulla rotta da San Pietroburgo fino a Arkhangel'sk, lungo il sistema di canali di Mariinsk ed il fiume Dvina Settentrionale. Dopo aver visitato le strutture scolastiche ed industriali di Arkhangel'sk, egli inizi\u00f2 il suo allenamento in condizioni artiche, sulla corvetta \"Variag\". Il viaggio lo port\u00f2 fino alle isole Soloveckie, continuando attraverso il mar Bianco ed il mare di Barents fino alle Novaja Zemlja; di qui prosegu\u00ec fino a Kola Bay ed alla citt\u00e0 di Murmansk, i porti della Norvegia e dell'Islanda. Ritorn\u00f2 a Kron\u0161tadt alla fine di settembre.\nRelazione con Aleksandra \u017dukovskaja.\nNel 1869 \u2013 1870 Aleksej intrattenne una relazione amorosa con Aleksandra \u017dukovskaja, figlia del poeta Vasilij Andreevi\u010d \u017dukovskij, che aveva otto anni pi\u00f9 di lui. Ebbero un figlio, Aleksej, nato il 26 novembre 1871. Lo zar Alessandro II si oppose fortemente a questa relazione.\nAlcuni storici ritengono che i due avessero contratto matrimonio morganatico e che in seguito il matrimonio fosse stato annullato dalla Chiesa ortodossa russa, in quanto, secondo la \"Legge Fondamentale della Casa Imperiale\", il matrimonio era illegale. In ogni caso gli articoli 183 e 188, che proibivano i matrimoni senza il consenso dell'imperatore, furono inclusi nella legge solamente con la revisione del 1887 ad opera dello zar Alessandro III. Le norme in vigore nel 1870 non proibivano quindi i matrimoni morganatici, ma semplicemente escludevano la discendenza che ne derivava dalle pretese alla successione al trono. Non esiste d'altronde alcuna prova del matrimonio o del divorzio o anche solo del fatto che il Granduca abbia richiesto il permesso di sposarsi. Dal momento che Aleksandra non era aristocratica ed inoltre era figlia di un figlio illegittimo di un possidente terriero russo e di una schiava turca, un matrimonio del genere sarebbe stato impensabile.\nIndispettito per la \"liaison\" del figlio, Alessandro II rifiut\u00f2 persino di concedere alla \u017dukovskaja un titolo nobiliare, cosa che avrebbe ufficialmente riconosciuto la paternit\u00e0 del Granduca, ma non la legittimit\u00e0; anche le altre corti europee rifiutarono di darle un titolo. Infine, il 25 marzo 1875, Aleksandra fu in grado di assicurarsi il titolo di baronessa di Seggiano dalla Repubblica di San Marino, con il diritto di trasmetterlo al figlio Aleksej ed ai discendenti maschi primogeniti. Fu solo nel 1883 che lo zar Alessandro III, fratello maggiore di Aleksej Aleksandrovi\u010d, concesse al barone di Seggiano il titolo di conte Belevsky e nel 1893 approv\u00f2 il suo stemma.\n\"Tour\" degli Stati Uniti.\nViaggio verso gli Stati Uniti.\nDopo la visita ufficiale del 1867 a San Pietroburgo di uno squadrone americano al comando dell'ammiraglio David Farragut, il governo russo inizi\u00f2 a progettare una visita di alto livello della Marina russa. Dopo lunghi negoziati fu deciso che la delegazione russa sarebbe stata presieduta dal granduca Aleksej Aleksandrovi\u010d Romanov; l'annuncio ufficiale della visita fu dato il 29 giugno 1871 da Nikolaj Karlovi\u010d Krabbe, ministro della Marina Imperiale Russa.\nIl contingente russo, sotto il comando dell'ammiraglio Konstantin Nikolaevi\u010d Pos'et a bordo della fregata \"Bogalye\", includeva anche le fregate \"Svetlana\" (su cui il granduca serviva da luogotenente) e \"Ammiraglio generale\", la corvetta \"Ignatiev\" e la lanciamissili \"Abrek\". Prima di raggiungere gli Stati Uniti la flotta russa avrebbe dovuto incontrare la fregata \"Vsadnik\" della Flotta del Pacifico Russo. Bench\u00e9 tutte le navi fossero equipaggiate con motori a vapore, la maggior parte del viaggio fu fatta con le vele, in modo tale da evitare di effettuare scali nei porti per le forniture di carbone. Senza contare lo staff personale del Granduca, l'equipaggio contava 200 ufficiali e pi\u00f9 di 3.000 marinai. Lo squadrone part\u00ec da Kron\u0161tadt il 20 agosto 1871.\nLa flottiglia fece la prima tappa a Copenaghen, dove il Granduca fece visita al re Cristiano IX di Danimarca; mentre attraversavano la Manica i russi incontrarono una flotta della \"Royal Navy\" che li scort\u00f2 fino a Plymouth, dove Aleksej si trattenne con il duca di Edimburgo. Venne quindi programmata una visita a Balmoral Castle, ma questa venne cancellata a causa di una malattia del principe di Galles, cosa che preoccup\u00f2 notevolmente la regina Vittoria. Lo squadrone russo lev\u00f2 quindi l'ancora da Plymouth il 26 settembre e, in rotta per New York, si ferm\u00f2 un paio di giorni a Funchal, nell'arcipelago di Madera, ripartendo il 9 ottobre.\nLa flotta russa venne incrociata da una squadra americana al comando del vice-ammiraglio Stephen Clegg Rowan, ammiraglio di porto di New York, a bordo della fregata \"Congress\". L'ammiraglio Samuel Phillips Lee, comandante della flotta del Nord Atlantico, attendeva gli ospiti a bordo della sua nava di bandiera, la \"Severn\". Le altre navi della flotta erano la \"Iroquois\" e la \"Kansas\", scortate da numerosi rimorchiatori.\nNel frattempo era stato costituito un comitato di benvenuto a New York, presieduto da William Henry Aspinwall; tra i suoi membri erano presenti Moses H. Grinnell, il generale Irvin McDowell, Theodore Roosevelt, il contrammiraglio S. W. Godon, John Taylor Johnston, Albert Bierstadt, Lloyd Aspinwall. Dopo un breve ritardo causato dalle condizioni meteorologiche incontrate, i russi gettarono le ancore nel porto di New York il 21 novembre 1871 e qui il Granduca venne salutato dal generale John Adams Dix; venne organizzata quindi una parata militare per le strade della citt\u00e0 ed in seguito Aleksej partecip\u00f2 ad una messa di ringraziamento in una cappella russa.\nRicevimento del presidente Grant.\nIl 22 novembre il Granduca lasci\u00f2 New York per raggiungere Washington su un treno speciale, lasciato a sua disposizione dalla \"New Jersey Railroad and Transportation Company\" (Compagnia ferroviaria e di trasporti del New Jersey). Il convoglio era composto di tre vagoni: il \"Commissariat\", dotato di tutte le moderne comodit\u00e0 di un hotel, compresi magazzini e dispense, il \"Ruby\", un vagone ristorante dove potevano essere accolte ventotto persone, con cucina, ghiacciaia e cantina per i vini, e \"The Kearsarge\", usato come salotto e stanza da letto.\nIl 23 novembre Aleksej Aleksandrovi\u010d venne ricevuto dal presidente Ulysses Simpson Grant, assieme alla moglie Julia ed alla figlia Nellie. La maggior parte dei membri del gabinetto erano presenti all'evento: Hamilton Fish (segretario di Stato), Columbus Delano (ministro degli Interni) con la moglie, Amos Tappan Akerman (procuratore generale) e consorte, George S. Boutwell (ministro del Tesoro), George Maxwell Robeson (ministro della Marina), il generale Frederick Tracy Dent (cognato del presidente e ministro della Guerra), John Creswell (direttore generale delle Poste statunitensi) ed infine i generali Horace Porter e Orville E. Babcock.\nIl Granduca arriv\u00f2 alle 13:00 in compagnia del ministro Katakazi, dell'ammiraglio Posyet e di altri membri del suo seguito. Il presidente degli Stati Uniti e i suoi collaboratori membri del Gabinetto lo ricevettero nella \"Blue Room\" dove vennero effettuate le presentazioni. Il presidente scort\u00f2 quindi Aleksej nella \"Red Room\" dove incontr\u00f2 le signore; il colloquio dur\u00f2 solo quindici minuti e poi il Granduca se ne and\u00f2. La visita a Washington fu per\u00f2 adombrata dal dispiacere di Grant causato dal rifiuto del governo russo di richiamare Konstantin Katacazi, ministro plenipotenziario della Russia negli Stati Uniti.\nL'intera visita alla capitale dur\u00f2 solo un giorno; nessun intrattenimento formale venne organizzato a Washington in onore del Granduca, bench\u00e9 per tutte le altre visite di membri di famiglie reali alla Casa Bianca furono organizzate delle cene. Cene formali furono infatti date quando John Tyler aveva ricevuto Francesco d'Orl\u00e9ans, principe di Joinville, quando Abraham Lincoln aveva incontrato il principe Napoleone Giuseppe Bonaparte ed anche quando Grant aveva ricevuto Kamehameha V, re delle isole Sandwich. La sera della visita alla Casa Bianca Aleksej ed il suo \"staff\" cenarono a casa del ministro Katakazi assieme al generale Porter, unico ufficiale americano partecipante.\nAlla sua partenza, venne chiesto al Granduca se avesse intenzione di fare ritorno a Washington ed egli espresse il desiderio di essere presente durante una sessione del Congresso; purtroppo la difficile situazione diplomatica causata dalla presenza del ministro russo imped\u00ec che questo potesse essere organizzato. Era stata inoltre prospettata la possibilit\u00e0 che durante la visita si stipulasse un trattato per un'alleanza militare tra Russia e Stati Uniti, ma questo non avvenne.\nIl giorno seguente Aleksej Aleksandrovi\u010d sal\u00ec sul suo treno e si diresse ad Annapolis dove visit\u00f2 l'Accademia navale, per poi tornare a New York.\nCosta orientale.\nA New York Aleksej Aleksandrovi\u010d visit\u00f2 il Brooklyn Navy Yard, Fort Wadsworth e le fortificazioni sull'isola dei Governatori; fece inoltre una rivista alla caserma dei pompieri di Tompkins Square. Momento culminante del soggiorno fu il viaggio in battello sullo Hudson per la visita dell'Accademia Militare degli Stati Uniti a West Point.\nQui vennero organizzati numerosi balli in suo onore, tra cui i pi\u00f9 importanti furono quelli tenutosi al Navy Yard e all'Accademia di Musica, dove Aleksej partecip\u00f2 inoltre alle rappresentazioni operistiche del \"Faust\" e della \"Mignon\". Si dedic\u00f2 inoltre agli acquisti, fermandosi ai negozi A. T. Stewart e Tiffany &amp; Co., dove acquist\u00f2 gioielli e statue in bronzo.\nIl 2 dicembre 1871, all'Accademia Nazionale di Disegno, venne organizzata una cerimonia in cui il granduca Aleksej incontr\u00f2 Samuel F. B. Morse, William Stoddard, William Page, Albert Bierstadt e molti altri artisti. Il dipinto \"Farragut in the shrouds of the Hartfort at the battle of Mobile Bay\" (traducibile come \"Farragut nelle nebbie di Hartfort alla battaglia di Mobile Bay\") di William Page fu consegnato al principe russo come dono della cittadinanza di New York per lo zar Alessandro II. Il generale John Adams Dix consegn\u00f2 il quadro e la pergamena allegata con un commento in cui auspicava che si cementasse ulteriormente l'unione esistente tra Stati Uniti e Russia. Il dipinto venne collocato a bordo della nave ammiraglia della flotta russa per il trasporto in patria.\nIl 3 dicembre 1871, il granduca Aleksej part\u00ec per Filadelfia, dove trov\u00f2 ad accoglierlo il generale George G. Meade e l'ammiraglio Turner. Visit\u00f2 il Girard College, il Baird Locomotive Works e il Navy Yard; dimostr\u00f2 particolare interesse per la fiera metodista e la sala dell'orticoltura, dove le signore gli donarono un levriero afgano.\nDal 7 al 14 dicembre Aleksej soggiorn\u00f2 a Boston, in Massachusetts, alla Paul Revere House; in questa occasione venne preparato per il Granduca il land\u00f2 usato da Lincoln durante la sua visita a Boston. Aleksej venne ufficialmente accolto alla City Hall e alla State House. Durante la sua permanenza il Granduca visit\u00f2 l'Universit\u00e0 Harvard ed i sobborghi di Cambridge, cos\u00ec come molte scuole private dell'area, oltre al campo di battaglia di Bunker Hill ed i cantieri navali di Charlestown.\nAleksej Aleksandrovi\u010d presenzi\u00f2 inoltre ad un festival musicale, dove cant\u00f2 un grande coro composto da 1.200 bambini; in suo onore venne suonata una marcia di benvenuto, composta appositamente da Julius Eichberg e dedicata a \"Sua Altezza Imperiale\".\nAl Boston Theatre venne organizzato un ballo in suo onore; la revisione delle spese ha mostrato come il costo totale ammontasse a 14.678,58 dollari (equivalenti a circa 750.000 dollari di oggi), di cui solamente 8.916,29 coperti dalla vendita di biglietti ed altri corrispettivi.\nDeviazione in Canada.\nIl 17 dicembre 1871 Aleksej Aleksandrovi\u010d lasci\u00f2 Boston in treno per recarsi in Canada. Si ferm\u00f2 prima a Montr\u00e9al, dove si intrattenne per una colazione con il sindaco della citt\u00e0, e poi visit\u00f2 Lachine, nel Qu\u00e9bec. Raggiunse infine Clifton Hill il 22 dicembre 1871, passando per Ottawa e Toronto. Durante il tragitto il treno si ferm\u00f2 a Hamilton, nell'Ontario, dove ricevette un telegramma dalla regina Vittoria in cui lo si informava che il Principe di Galles si era ripreso dalla sua malattia. Da Clifton Hill la compagnia del Granduca si rec\u00f2 in slitta fino alle cascate del Niagara e, dopo essersi vestiti con indumenti ricoperti d'olio usati dai pescatori, si recarono sotto le cascate. Il Granduca attravers\u00f2 poi il fiume Niagara sopra un nuovo ponte sospeso e visit\u00f2 la parte statunitense delle cascate.\nVisita al Midwest.\nIl 23 dicembre il granduca Aleksej si rimise nuovamente in viaggio in treno, questa volta verso Buffalo, nello stato di New York, dove trascorse il Natale. Il giorno di Natale and\u00f2 all'opera a vedere la Parepa-Rosa Opera Company britannica; dopo la rappresentazione egli mand\u00f2 al soprano Euphrosyne Parepa-Rosa un braccialetto con turchesi e diamanti. Il giorno seguente, Santo Stefano, il Granduca si rec\u00f2 a Cleveland, in Ohio, dove visit\u00f2 le acciaierie e le altre industrie di Newburgh Heights; visit\u00f2 poi i pompieri di Cleveland e la mostra nazionale degli inventori. Si ferm\u00f2 quindi a Detroit, lungo la strada per Chicago, dove arriv\u00f2 il 30 dicembre. La citt\u00e0 si stava riprendendo dal grande incendio che l'aveva recentemente colpita; Joseph Medwill, il sindaco di Chicago, aveva scritto ad Aleksej Aleksandrovi\u010d la seguente lettera:\nDal momento che il Tremont House Hotel era bruciato completamente nell'incendio, Aleksej Aleksandrovi\u010d venne ospitato al New Tremont House che era stato aperto in Michigan Avenue, dove venne premiato con l'onorificenza \"Freedom of the City\". Il giorno di Capodanno, il generale Philip Henry Sheridan lo inizi\u00f2 all'usanza americana di far delle brevi visite di inizio anno alle signore. Dal 2 al 4 gennaio il Granduca visit\u00f2 Milwaukee, nel Wisconsin, ed il 5 gennaio arriv\u00f2 a Saint Louis, nel Missouri, dove rimase per oltre una settimana.\nA Saint Louis Aleksej Aleksandrovi\u010d assistette ad uno spettacolo comico durante il quale Lydia Thompson, un'attrice trentaseienne, cant\u00f2 la canzone \"If Ever I Cease To love\"; si dice che il Granduca rimase molto affascinato sia dall'attrice che dalla canzone, tanto che, probabilmente, ella ripet\u00e9 l'esibizione privatamente per Aleksej durante un loro appuntamento. Lydia Thompson non fu per\u00f2 l'unica donna ad attirare gli sguardi del Granduca: egli infatti si invagh\u00ec anche di una dama che ball\u00f2 con lui una sera, Sallie Shannon di Lawrence, nel Kansas.\nInfine il 12 gennaio egli arriv\u00f2 ad Omaha, in Nebraska.\nGita nei territori di caccia.\nVenne organizzata una battuta di caccia per Aleksej Aleksandrovi\u010d ed i preparativi furono lunghi e complessi, condotti sotto il comando del generale Joel Palmer; per l'evento furono mobilitati due compagnie di fanteria, due compagnie di cavalleria, la banda del reggimento di cavalleria, oltre a battistrada, mandriani, guide e cuochi.\nIl Granduca, in compagnia del generale Philip Sheridan e del generale George Armstrong Custer, quest'ultimo nominato gran maresciallo della caccia, arriv\u00f2 a Fort McPherson il 13 gennaio 1872 su un treno speciale fornito dalla \"Pennsylvania Railroad Company\". Vennero salutati da una folla entusiasta, tra cui spiccava William Frederick Cody, meglio noto come Buffalo Bill; dopo alcuni discorsi il seguito del Granduca part\u00ec per i territori di caccia.\nAleksej Aleksandrovi\u010d Romanov ed il generale Sheridan viaggiarono in una carrozza aperta cui era attaccato un tiro a quattro; Buffalo Bill scort\u00f2 il convoglio con cinque ambulanze, un carrozzone leggero per i bagagli, tre vagoni di \u00abchampagne e alcolici reali\u00bb e circa quindici-venti cavalli da sella. Un ricambio di cavalli fu approntato a Medicine Creek, pressappoco a met\u00e0 strada dal campo base, e qui la compagnia si ferm\u00f2 per pranzo. Il viaggio prosegu\u00ec fino a quello che venne chiamato Camp Alexis sul Red Willow Creek. La banda del Secondo Cavalleria era gi\u00e0 sul luogo e pronta a suonare \"Hail to the Chief\" quando il Granduca arriv\u00f2. L'intero viaggio dur\u00f2 circa otto ore su un percorso di circa 50 miglia.\nL'accampamento consisteva di due tende destinate ad infermeria (usate anche come sala da pranzo), dieci grandi tende e altre per la servit\u00f9 ed i soldati; la grande tenda destinata ad Aleksej fu tappezzata con tappeti orientali.\nBuffalo Bill aveva discusso della partita di caccia con Coda Chiazzata, capo della trib\u00f9 dei Brul\u00e9 Lakota, il quale aveva acconsentito ad incontrare il \u00abgrande capo da oltre l'acqua che viene qui per visitarmi\u00bb. Circa 600 guerrieri di differenti trib\u00f9 Sioux, guidati da Coda Chiazzata, Cappello da Guerra, Cappello Nero, Foglia Rossa, Marmotta e Assassino dei Pawnee, si assemblarono per omaggiare il Granduca. Vennero quindi ricompensati con 10.000 razioni di farina, zucchero, caff\u00e8 e 1.000 libbre di tabacco - in tutto venticinque vagoni.\nAll'inizio dell'evento, Coda Chiazzata, vestito in un abito che non gli andava bene, con una cintura dell'esercito di traverso ed un \"look\" sgraziato, venne presentato al granduca Aleksej; il capo indiano stese la mano e salut\u00f2 il russo con il tradizionale \"How\".\nCon grande divertimento di Aleksej Aleksandrovi\u010d gli indiani eseguirono degli esercizi di equitazione, uso delle lance e tiro con l'arco; venne poi inscenata una finta battaglia per mostrare l'arte bellica indiana che si concluse con una gran danza di guerra. Venne notato che il Granduca prest\u00f2 un'attenzione considerevole ad una cameriera indiana di bell'aspetto; preoccupato che sua madre, l'imperatrice Maria Aleksandrovna, potesse ricevere dei resoconto del suo \"flirt\", le scrisse da Saint Louis: \u00abA proposito del mio successo con le signore americane di cui tanto si \u00e8 scritto nei quotidiani, io posso dire apertamente che \u00e8 una completa assurdit\u00e0. Dall'inizio mi osservavono come avrebbero guardato un animale selvatico, come un coccodrillo o qualche altra bestia insolita.\u00bb\nNacque per\u00f2 un litigio quando il generale Custer, probabilmente ubriaco di champagne, fece degli approcci piuttosto triviali alla bella figlia sedicenne di Coda Chiazzata. Aleksej fu in grado di sedare il conflitto con doni di coperte rosse e verdi, coltelli da caccia con l'impugnatura in avorio ed una grande borsa di dollari d'argento. Un formale concilio venne tenuto nella tenda di Sheridan e venne fatta circolare la pipa della pace. Coda Chiazzata approfitt\u00f2 dell'occasione per avanzare la propria richiesta del diritto di cacciare liberamente a Sud del fiume Platte e di commerciare in pi\u00f9 di un unico negozio.\nCaccia al bisonte.\nLa grande caccia ebbe luogo il giorno del ventiduesimo compleanno del Granduca, ovvero il 14 gennaio 1872; per l'occasione egli si abbigli\u00f2 con una giacca e dei pantaloni di pesante stoffa grigia con ricami verdi, con bottoni recanti inciso lo stemma della casa imperiale russa; portava inoltre gli stivali fuori dai pantaloni, alla maniera europea, cosa piuttosto inusuale per i suoi ospiti americani. Aleksej Aleksandrovi\u010d port\u00f2 con s\u00e9 un coltello da caccia russo, un revolver americano con gli stemmi russi e statunitensi sull'impugnatura, pistola che gli era stata da poco regalata. Il gruppo di cacciatori si avvicin\u00f2 alle mandrie di bisonti che si trovava nella zona di Red Willow Creek; il Granduca cavalcava il rinomato Buckskin Joe, il cavallo da bisonti di William Cody, che era stato addestrato a galoppare alla massima velocit\u00e0 e nel contempo a consentire di prendere un'ottima mira. Appena si riusc\u00ec ad individuare una mandria, circa due miglia pi\u00f9 avanti, Aleksej volle tentare una carica, ma venne trattenuto da William Cody; la compagnia invece si avvicin\u00f2 controvento e quando si trovarono ad un centinaio di iarde dal bisonte, il Principe russo, non abituato a sparare da un cavallo in corsa, fece fuoco, ma manc\u00f2 il bersaglio. Cody si avvicin\u00f2 ad Aleksej e gli diede il suo famoso fucile calibro 48, \"Lucretia\", quello con il quale egli disse di avere ucciso 4.200 bisonti, e gli consigli\u00f2 di non far fuoco fino a quando non fosse arrivato al fianco dell'animale. Quando il Granduca riprov\u00f2, riusc\u00ec nell'impresa; la pelle venne accuratamente rimossa e preparata, e Aleksej la port\u00f2 con s\u00e9 a casa come souvenir della sua caccia sulle pianure del Far West. Il primo giorno di caccia vennero uccisi dai venti ai trenta bisonti; la compagnia torn\u00f2 quindi all'accampamento, dove venne distribuito liberamente champagne ed altre bevande e la serata venne trascorsa con spirito da frontiera.\nLa mattina seguente Coda Chiazzata chiese di poter cacciare a fianco di Due Lance, capo dei Nakota Sioux, in modo che il Granduca potesse vedere una dimostrazione della tecnica di caccia indiana; avvicinandosi ad una mandria di bisonti, Due Lance mostr\u00f2 la propria abilit\u00e0 uccidendo un grande animale con una freccia che attravers\u00f2 interamente il corpo del bufalo in corsa. La freccia venne conservata e donata ad Aleksej Aleksandrovi\u010d, il quale aveva ucciso altri due bisonti, uno dei quali a cento passi di distanza con un colpo di pistola.\nQuando la partita di caccia si concluse, di ritorno a Fort McPherson, il generale Sheridan propose che Buffalo Bill prendesse le redini e mostrasse ad Aleksej Aleksandrovi\u010d il vecchio stile di guida dei carri nelle pianure, con i cavalli al galoppo: la pesante ambulanza sobbalzava sulla prateria sconnessa mentre gli occupanti riuscivano a stento a rimanere ai loro posti. Il granduca Aleksej apprezz\u00f2 molto la caccia: quando lui e Buffalo Bill si separarono a Fort McPherson, il Granduca regal\u00f2 al compagno un cappotto di pelliccia e dei preziosi gemelli per camicia.\nDa qui il seguito del Granduca prosegu\u00ec in treno fino a Denver, dove arriv\u00f2 il 17 gennaio; mentre soggiornavano nella citt\u00e0, Aleksej partecip\u00f2 ad un ballo organizzato dal club dei pionieri e visit\u00f2 alcune miniere. Il principe russo sembrava amare la nuova attivit\u00e0 che aveva appena appreso e cacci\u00f2 nuovamente i bisonti nei pressi di Colorado Springs, nel suo viaggio di ritorno da Denver, attraverso il Kansas, fino a Saint Louis. I cavalli utilizzati per questa seconda partita di caccia non erano per\u00f2 addestrati per i bisonti: numerosi cacciatori si ferirono durante la confusione che venne a crearsi; Aleksej rimase per\u00f2 illeso ed anzi riusc\u00ec ad abbattere venticinque capi. Addirittura ne colp\u00ec alcuni altri dal treno mentre era in corsa attraverso il Kansas occidentale verso Topeka, che venne raggiunta il 22 gennaio. Si ritiene che quando raggiunsero Saint Louis ormai le scorte di caviale e champagne fossero state esaurite.\nNegli Stati Uniti questa caccia venne ricordata come \"The Great Royal Buffalo Hunt\", ossia \"La Grande Caccia Reale al Bufalo\"; a partire dal 2000 l\"'Hayes Center\" del Nebraska, organizza ogni anno il \"Grand Duke Alexis Rendezvous\", una rievocazione della caccia al bisonte.\nIl granduca Aleksej Aleksandrovi\u010d ricevette in regalo dal capo Coda Chiazzata una indiana ed un arco con frecce, che il Granduca port\u00f2 con s\u00e9 a San Pietroburgo (verranno poi conservate al museo di Tver'). In memoria delle sue avventure in America, il Granduca ogni anno un intrattenimento speciale: attori giungevano in un villaggio di tende con grossi carri trainati da pesanti cavalli, sul lago dei palazzi c'erano delle piroghe \"indiane\", uomini con spada e tomahawk ballavano con donne abbigliate in lunghe e vecchie gonne. La rappresentazione doveva servire per dare ai partecipanti l'impressione di trovarsi nel \"Vecchio Ovest Americano\".\nStati meridionali.\nMentre si trovava a Saint Louis il Granduca fece una breve visita a Cincinnati, nell'Ohio, il 26 gennaio; il 28 gennaio egli lasci\u00f2 Louisville, nel Kentucky, dove aveva visitato Mammoth Cave. Continu\u00f2 il suo viaggio in battello arrivando il 2 febbraio 1872 a Memphis, nel Tennessee, a bordo del \"Great Republic\"; dopo aver visitato la citt\u00e0 egli part\u00ec l'8 febbraio sul \"James Howard\" e, dopo una sosta a Vicksburg, arriv\u00f2 infine a New Orleans.\nVisita a New Orleans.\nIl Granduca partecip\u00f2 alle celebrazione del marted\u00ec grasso del 1872 a New Orleans, dove fu l'ospite d'onore che ebbe il compito di effettuare la rivista dell'inaugurale \"Rex parade\".\nCi sono molte leggende a proposito della visita del Granduca a New Orleans. Bench\u00e9 alcuni ritengano che gli imprenditori locali avessero pianificato la parata del primo giorno per onorare Aleksej, questo non era vero. New Orleans stava lottando per riprendersi dagli effetti della guerra civile; allo stesso tempo alcuni leader cittadini ravvisarono la necessit\u00e0 di portare ordine nelle caotiche parate di strada del marted\u00ec grasso. Progettarono quindi la parata in tutto e per tutto e colsero quindi l'opportunit\u00e0 di giovarsi della visita del Granduca. Venne costituito un nuovo comitato composto dai cittadini pi\u00f9 importanti e gli venne attribuito il nome di \"School of Design\", il cui presidente era il \"Rex\" (l'organizzazione \u00e8 infatti attualmente conosciuta come \"Rex Organization\"); il gruppo di giovanotti che fond\u00f2 il comitato auspic\u00f2 non solamente di intrattenere il Principe, ma anche di creare una parata diurna che potesse essere divertente e attrattiva anche per i cittadini ed i turisti. Selezionarono quindi uno dei loro membri, Lewis J. Salomon, il raccoglitore di fondi dell'organizzazione, per essere il primo \"Rex\", il re del carnevale. Prima che potesse iniziare il suo regno dovette prendere in prestito corona, scettro e costume da Lawrence Barret, un famoso attore scespiriano che stava recitando il \"Riccardo III\" al Varieties Theater.\nContemporaneamente il tour di Lydia Thompson raggiunse New Orleans e il suo spettacolo venne allestito all'Accademia di musica in St. Charles Avenue; i pettegolezzi sul corteggiamento tra il Granduca e l'attrice raggiunsero la Louisiana e furono debitamente amplificati soprattutto per assicurare il pienone agli spettacoli. Aleksej Aleksandrovi\u010d aveva gi\u00e0 visto la performance e non si present\u00f2 agli spettacoli intrattenendosi al Jockey Club; inoltre le preferenze del Granduca, nel frattempo, erano cambiate: le sue attenzioni erano state catturate dall'attrice Lotta Crabtree, che aveva uno dei ruoli principali nella recita \"The Little Detective\". Bench\u00e9 il loro incontro fosse breve, Aleksej le invi\u00f2 un braccialetto di diamanti, opali e perle a Memphis, successiva tappa del percorso di Lotta.\nIl Granduca assistette comunque alla \"Rex parade\"; secondo le storie che circolarono, la canzone \"If Ever I Cease to Love\" venne scelta come inno della parata perch\u00e9 si riteneva fosse la melodia preferita di Aleksej. In realt\u00e0 lo sciocco motivetto era stato scritto da George Leybourne e pubblicato a Londra nel 1871; la canzone era popolare a New Orleans gi\u00e0 tempo prima della prima \"Rex parade\" del 1872. L'adattamento locale del testo fu probabilmente opera del giornalista E. C. Hancock, il cui giornale aveva pubblicato una parodia nel 1871.\nLe parole vennero modificate ed adattate nel modo seguente:\nAleksej Aleksandrovi\u010d non cavalc\u00f2 mai un bisonte in Texas, ma d'altronde Nebraska non faceva rima con Alexis.\nSi ritiene inoltre che al Granduca venisse concesso l'onore di scegliere il colore ufficiale del marted\u00ec grasso: seguendo la tradizione araldica, opt\u00f2 per il Porpora che simboleggiava la giustizia, il verde per la speranza e l'oro per il potere; la voce secondo la quale questi fossero stati i colori della dinastia Romanov \u00e8 comunque errata.\nLa parata cui assistette il Granduca aveva ben poche somiglianze, comunque, con quelle di adesso; il Rex cavalcava un destriero, e non un salvagente, mentre la parata che lo seguiva era composta per la maggior parte da maschere; erano inoltre presenti bande che si fermavano e suonavano l'inno nazionale russo in onore di Aleksej Aleksandrovi\u010d. Molte tradizioni, come ad esempio quella della scelta del Rex, il Re della Parata, dell'inno del Rex e dei colori della parata risalgono per\u00f2 alla visita del Granduca.\nLa flotta russa salp\u00f2 da Pensacola, in Florida, il 22 febbraio 1872. Si pensa che centinaia di libbre di bisonte congelato vennero accuratamente immagazzinate a bordo.\nNonostante Libbie Custer, la moglie del generale Custer, ritenesse che il Granduca fosse pi\u00f9 interessato a \u00abbelle ragazze e musica\u00bb che non al Paese che stava visitando, Aleksej Aleksandrovi\u010d spese la maggior parte del suo tempo cercando di capire gli Stati Uniti.\nAmbasciatore in Giappone.\nViaggio nell'Estremo Oriente.\nSulla rotta di casa la flotta russa dapprima si ferm\u00f2 all'Avana, a Cuba, gettando l\u00ec l'ancora il 29 febbraio: a quel tempo Cuba era ancora una colonia spagnola e nel mezzo della Guerra dei dieci anni contro i rivoltosi che volevano proclamare l'indipendenza dell'isola. Bench\u00e9 ci fossero combattimenti nella parte occidentale dell'isola contro i ribelli guidati da Carlos Manuel de C\u00e9spedes, le ostilit\u00e0 non impedirono al governatore Blas Villate, conte di Valmaceda, di ricevere il granduca con tutti gli onori. Durante il suo soggiorno all'Avana, balli furono organizzati ogni sera ed Aleksej assist\u00e9 alla rappresentazione di \"Crispino e la comare\" e \"Martha\" al Gran Teatro dell'Avana. Il granduca inoltre visit\u00f2 le opere del Canal de Vento (successivamente Acueducto de Albear) per il rifornimento idrico della citt\u00e0, vide una lotta di galli a Marianao e una corrida alla Plaza de Torros dell'Avana. Nei giorni seguenti visit\u00f2 la valle del fiume Yumur\u00ed e la citt\u00e0 di Matanzas.\nLa tappa seguente fu Rio de Janeiro, dove i russi arrivarono il 3 giugno 1872. Il Granduca incontr\u00f2 l'imperatore Pietro II del Brasile a bordo dello \"Svetlana\", dove il sovrano lo insign\u00ec dell'Ordine Imperiale di Dom Pedro I. Aleksej si mostr\u00f2 un po' deluso e spieg\u00f2 che aveva sperato di ricevere l'Ordine Imperiale della Rosa, seppur di grado inferiore, perch\u00e9 non aveva veduto mai un ordine pi\u00f9 bello: Pietro II gentilmente lo insign\u00ec anche di quello. Una settimana dopo, il 9 giugno, lasciarono il Brasile.\nNel viaggio verso l'Estremo Oriente, la flotta fece scalo a Citt\u00e0 del Capo, Batavia, Singapore, Hong Kong, Canton e Shanghai.\nGiro del Giappone.\nIl 15 ottobre 1872, la squadra navale russa gett\u00f2 l'ancora nel porto di Nagasaki, dove venne ricevuta dal governatore locale. Il programma di visita del Granduca incluse un pranzo ufficiale in suo onore, visite ai villaggi vicini ed un'esibizione dei migliori sessanta lottatori del Giappone. Il 22 ottobre Aleksej e il suo staff visitarono il piccolo villaggio di Inasa, dove viveva una colonia russa. In seguito, la delegazione russa visit\u00f2 due hotel, il Kronstadt ed il Mosca, ed il cimitero ortodosso.\nLa flotta russa lasci\u00f2 Nagasaki il 24 ottobre e fece tappa intermedia a K\u014dbe, dove il Granduca fu accolto dal governatore locale. I russi rimasero sorpresi alla vista dei risci\u00f2, che non conoscevano, e che impiegarono nella loro gita alle cascate di Nunobiki, situate vicino alla citt\u00e0. Il Granduca presenzi\u00f2 ad una rappresentazione nel teatro della citt\u00e0.\nIl 1\u00ba novembre giunsero a Yokohama: il Granduca fu ricevuto dal principe Arisugawa Taruhito, cancelliere del Regno (\"Daij\u014d daijin\"), che lo accompagn\u00f2 fino al castello di Edo, dove incontr\u00f2 Soejima Taneomi, capo del Gaimush\u014d, cio\u00e8 ministro degli esteri. Il 5 novembre il Granduca fu ufficialmente ricevuto dall'Imperatore Mutsuhito.\nL'Imperatore diede al Granduca un proprio ritratto perch\u00e9 questi lo recasse allo zar: fu il primo ritratto di un imperatore giapponese donato ad uno straniero. L'Imperatore in cambio ne chiese uno del sovrano russo. Il Granduca promise di mandarlo non appena giunto a San Pietroburgo: appena a bordo della \"Svetlana\", ne mand\u00f2 uno proprio per ringraziare il \"mikado\". La scambio di doni continu\u00f2 il giorno dopo, quando l'Imperatore regal\u00f2 ritratti della moglie e della madre.\nIl 9 novembre Aleksej, con il \"mikado\", presenzi\u00f2 alla parata dell'esercito giapponese e, dopo il ritorno a palazzo, fu ricevuto dall'imperatrice Masako. Dopo pochi giorni l'imperatore Meiji, su invito del Granduca, fece visita alla squadra navale russa a Yokoama e, su richiesta del Granduca, grazi\u00f2 e lasci\u00f2 liberi trentaquattro cristiani giapponesi.\nIl 26 novembre la flotta russa lasci\u00f2 il porto giapponese per Vladivostok, base della marina imperiale sul Pacifico, giungendovi il 5 dicembre, circa un anno e mezzo dopo aver lasciato Kron\u0161tadt. Aleksej, tornato nella capitale viaggiando attraverso la Siberia, si dedic\u00f2 alla costruzione di un proprio palazzo cittadino, il Palazzo Alekseevskij.\nCarriera militare.\nNel 1873, il granduca Aleksej fu nominato a capo delle Imperiali Guardie Navali ed entr\u00f2 nella sezione per l'Ingegneria navale e l'artiglieria navale del Comitato Tecnico Navale Russo.\nDurante la Guerra turco-russa (1877-1878) fu promosso comandante delle forze navali russe sul Danubio ed il 9 gennaio 1878 ricevette l'Ordine Imperiale di San Giorgio di IV classe per \"l'instancabile e riuscita amministrazione delle forze navali e delle attrezzature il 14 giugno 1877 durante la costruzione delle teste di ponte ed attraversamenti a Zimnicea, Pietro\u015fani e Nikopol e per le riuscite misure per la protezione di questi attraversamenti dalla distruzione delle forze nemiche\".\nNel 1880 fu promosso aiutante generale e due anni dopo, salito al trono il fratello Alessandro III, venne a capo del Dipartimento Navale sostituendo lo zio, il granduca Costantino. Nel 1883 inoltre divenne Ammiraglio generale della flotta imperiale russa. Comunque il suo controllo sopra gli affari giornalieri fu limitato, mentre fu pi\u00f9 coinvolto nella progettazione navale e militare. La sua influenza sullo zar gli diede molta importanza sulle decisioni finali.\nOltre ad essere a capo della flotta, il granduca era inoltre al comando del cadetti della Marina, del reggimento a protezione di Mosca, del trentasettesimo reggimento di fanteria \"Ekaterinburg\", del settantasettesimo reggimento di fanteria \"Tenginsk\" e del diciassettesimo reggimento di fanteria \"Siberia Orientale\".\nCome comandante in capo della Marina, la sua principale preoccupazione fu l'ammodernamento costante della flotta, considerante il crescente progresso tecnologico: fece in modo di aumentare di cinque volte il budget per la marina e pot\u00e9 varare una serie di Pre-dreadnought, che andarono a sostituire le vecchie navi corazzate. Questo port\u00f2 a dividere le navi da guerra russe in alcune classi:\nInoltre fece ricostruire vecchie corazzate della Classe Imperator Aleksandr II a la Fench La Seyne e mise in servizio nuovi incrociatori, tra cui l\"'Aurora\".\nIl granduca favor\u00ec l'ammodernamento della Marina russa: ricostruiti e sviluppati i porti militari di Sebastopoli, di Alessandro III a Livada (ora Liep\u0101ja, Lettonia) e Port Arthur, accresciuto il numero dei cantieri ed ampliati i bacini di carenaggio a Kronstadt, Vladivostok e Sebastopoli. Egli riorganizz\u00f2 anche la marina, definendo le condizioni per differenti qualifiche navali, redigendo le bozze di regole per gestire il servizio di lungo corso di capitani di prima e seconda classe, ristrutturando il corpo degli ingegneri meccanici e degli ingegneri navali ed ampliando il numero degli ufficiali e degli equipaggi.\nVita alla corte russa.\nI denigratori parlarono della vita del granduca Aleksej Aleksandrovi\u010d come fatta di \u00abdonne veloci e navi lente\u00bb, riferendosi alla sua promiscuit\u00e0 in amore ed alla sconfitta della marina russa da parte dei giapponesi. Questa affermazione non \u00e8 comunque giustificata, perch\u00e9, nonostante qualunque ostacolo, il suo contributo alla modernizzazione della marina russa fu rilevante. Lontano dalla sua scrivania Aleksej Aleksandrovi\u010d dedic\u00f2 il suo tempo ai piaceri della vita: organizzava generosi intrattenimenti e collezionava argenteria ed altri manufatti artistici per adornare il suo palazzo. Donnaiolo, egli trascorse le sue vacanze a Parigi o a Biarritz, ogni volta in compagnia di una dama differente.\nVerso la fine degli anni 1880 egli inizi\u00f2 una famosa relazione con la Duchessa di Leuchtenberg, la moglie morganatica di uno dei suoi cugini. Nata Zinaida Skobelyeva, Zina era una donna eccezionalmente bella che aveva sposato Eugenio di Leuchtenberg come seconda moglie nel 1870. Alessandro II la cre\u00f2 contessa di Beauharnais e Alessandro III la elev\u00f2 al rango di \"Altezza Serenissima\" e duchessa di Leuchtenberg. Il granduca Aleksej Aleksandrovi\u010d era cos\u00ec innamorato di lei che condusse la loro \"liaison\" apertamente, sotto il tetto del marito di lei ed in sua conoscenza. Eugenio Leuchtenberg aveva perso la maggior parte della sua fortuna e per molti anni egli e Zenaida vissero della generosit\u00e0 del cugino. Anche dopo la morte della moglie nel 1899 il Duca continu\u00f2 a vivere sotto lo stesso tetto di Aleksej.\nOltre ad assolvere ai suoi doveri militari, il granduca Aleksej Aleksandrovi\u010d era anche presidente della Commissione Imperiale per la Promozione del Balletto.\nNel 1904 egli fu uno dei padrini dello zarevic Aleksej Nikolaevi\u010d; gli altri padrini erano l'imperatrice madre Maria Feodorovna, il kaiser Guglielmo II di Germania, il re Edoardo VII del Regno Unito, il re Cristiano IX di Danimarca, il granduca Ernesto Luigi d'Assia, la principessa della corona di Prussia Vittoria, la granduchessa Aleksandra Iosifovna, il granduca Michail Nikolaevi\u010d e la granduchessa Olga Nikolaevna. Inoltre, tutti i soldati in servizio durante la guerra russo-giapponese vennero nominati padrini di Aleksej.\nMorte.\nA seguito dell'assassinio del fratello, il granduca Sergej Aleksandrovi\u010d di Russia, nel febbraio 1905, ed al suo allontanamento in disgrazia dalla marina nel giugno dello stesso anno, Aleksej Aleksandrovi\u010d pass\u00f2 la maggior parte del suo tempo in una casa parigina che aveva acquistato nel 1897. La sua casa di Avenue Gabriel aveva porte aperte per scrittori, pittori, attori e soprattutto attrici; egli da sempre era stato meno interessato al servizio militare piuttosto che alle arti ed alla moda, e da lungo tempo era riconosciuto come un conoscitore della vita sociale, artistica e letteraria di Parigi. La sua figura imponente era una vista famigliare in ristoranti e teatri, particolarmente alle prime. La sua ultima apparizione pubblica, una settimana prima della morte, fu ad una prova costumi di un nuovo dramma a Vaudeville. I molti agi e la bella vita infine riscossero il loro pedaggio sulla salute del Granduca: mor\u00ec di polmonite a Parigi il 27 novembre 1908. \u00c8 stato riportato che la sua morte afflisse notevolmente lo zar Nicola II, suo nipote, il quale lo avrebbe definito come lo zio preferito.\nNel 2006 il diario del granduca Aleksej Aleksandrovi\u010d Romanov venne trovato nella Biblioteca Nazionale Russa assieme ai fondi Jusupov; il testo, scritto in inglese, inizia nel 1862 e termina nel 1907. Non \u00e8 ancora stato pubblicato.\nCultura di massa.\nLa caccia nel Far West del Granduca \u00e8 stata citata nella versione cinematografica di \"Maverick\", con Mel Gibson; nel film Aleksej Aleksandrovi\u010d viene spinto a credere, dopo essersi annoiato di cacciare animali, di aver ucciso un nativo americano.\nEgli \u00e8 inoltre descritto da Boris Akunin nel suo romanzo \"The coronation of the last Romanov\" (), in cui egli \u00e8 presentato come il personaggio Georgi Aleksandrovici.\nIl fumetto di \"Lucky Luke\" del 1973, \"Le Grand Duc\", parla di un granduca russo che visita il Selvaggio West."}
{"id": "2170998", "revid": "76963", "url": "https://it.wikipedia.org/wiki?curid=2170998", "title": "Fanny Gautier", "text": "Biografia.\nL'attrice \u00e8 nota per aver interpretato nella serie televisiva \"Paso adelante\" (2002-2005) il personaggio di Alicia J\u00e1uregui, professoressa di danza classica, vice preside della scuola e zia dell'alunna Silvia J\u00e1uregui (interpretata da M\u00f3nica Cruz). Dal 2007 Fanny entra nel cast della serie spagnola Genes\u00ecs, per la seconda ed ultima stagione.\nInoltre ha lavorato in alcuni film spagnoli molto importanti come \"Apri gli occhi\" al fianco di Pen\u00e9lope Cruz, film campione di incassi nel 1997, in \"Elsa e Fred\" nel 2005 ed infine nel 2007 nella commedia \"La torre de Suso\".\nNel 2009 \u00e8 stata una delle protagoniste delle serie spagnola \"90-60-90 Diario di una adolescente\", la serie si \u00e8 conclusa per\u00f2 dopo una sola stagione per la scarsa audience.\nVita privata.\nFanny \u00e8 nata a Madrid da padre spagnolo e madre francese, per questo \u00e8 bilingue.\nHa due figli, gemelli, nati nel 2005."}
{"id": "2171000", "revid": "135224", "url": "https://it.wikipedia.org/wiki?curid=2171000", "title": "Alluminato di cobalto", "text": ""}
{"id": "2171004", "revid": "1543377", "url": "https://it.wikipedia.org/wiki?curid=2171004", "title": "GTDMA48", "text": " \nGTDMA48 \u00e8 una \"District Management Area\" della municipalit\u00e0 distrettuale di West Rand.\nIl suo territorio \u00e8 compreso entro i confini della municipalit\u00e0 locale di Mogale City e si estende su una superficie di ; la sua popolazione, in base al censimento del 2001, \u00e8 di 5.783 abitanti.\nIl suo territorio ricade all'interno della Sterkfonein Nature Reserve."}
{"id": "2171007", "revid": "1612011", "url": "https://it.wikipedia.org/wiki?curid=2171007", "title": "Offline", "text": ""}
{"id": "2171008", "revid": "135224", "url": "https://it.wikipedia.org/wiki?curid=2171008", "title": "Blu cobalto", "text": ""}
{"id": "2171014", "revid": "726373", "url": "https://it.wikipedia.org/wiki?curid=2171014", "title": "La vendetta dei nani", "text": "La vendetta dei nani \u00e8 il terzo romanzo del ciclo \"La Saga della Terra Nascosta\" di Markus Heitz iniziato nel libro Le cinque stirpi, scritto nel 2005 e tradotto in Italia nel 2008.\nTrama.\nDopo l'ultima grande battaglia sembra che la Terra Nascosta sia stata finalmente liberata da tutte le forme del male; l'Eo\u00eel, infatti, nella sua brama di purezza assoluta, ha cancellato tutte le creature del male usando la Stella del Giudizio. L'immenso potere dell'incantesimo \u00e8 stato poi racchiuso in una gemma, di cui sono state prodotte varie copie da distribuire nei vari regni della Terra Nascosta: dato che nessuno sa quale sia la vera pietra, chi dovesse avere intenzione di rubarla non avr\u00e0 vita facile. Sembra per\u00f2 che un gruppo di ladri misteriosi non si sia lasciato intimidire da questa precauzione, perch\u00e9 i luoghi di custodia delle pietre stanno subendo, uno ad uno, infallibili attacchi. Sar\u00e0 compito di Tungdil e dei suoi compagni sconfiggere la nuova minaccia, ma prima di tutto l'eroe della Terra Nascosta dovr\u00e0 ritrovare la voglia di vivere, che sembra aver perso per motivi misteriosi..."}
{"id": "2171016", "revid": "24798", "url": "https://it.wikipedia.org/wiki?curid=2171016", "title": "Annullamento del sacramento del matrimonio", "text": ""}
{"id": "2171017", "revid": "124354184", "url": "https://it.wikipedia.org/wiki?curid=2171017", "title": "Italianieuropei", "text": "Italianieuropei \u00e8 una fondazione di cultura politica di area riformista e socialdemocratica. \nNata il 6 febbraio 1998 per iniziativa di un gruppo di personalit\u00e0 legate al mondo istituzionale tra le quali il futuro Presidente del Consiglio Massimo D'Alema, fin da subito si impegna nell'analisi e nella riflessione sui principali temi dell'innovazione politica ed economica, con l'obiettivo di valorizzare nuove classi dirigenti, nonch\u00e9 approfondimenti di contenuti programmatici attraverso l'organizzazione di convegni, tavole rotonde e cicli di formazione..\nNel giugno 2008 la fondazione viene affiancata dall'associazione ReD - Riformisti e Democratici \nIl 4 novembre 2008 nasce RED TV, la rete televisiva satellitare, nata dalla collaborazione con Nessuno TV.\nPersone.\nOltre al gi\u00e0 citato Massimo D'Alema, ne sono membri, fra gli altri, l'ex Presidente del Consiglio Giuliano Amato, Vincenzo Visco, Gianni Cuperlo, Ugo Sposetti, Alfredo Reichlin, Massimo Bray \n, Miguel Gotor e Francesco Boccia . \nMembri del comitato scientifico ed editoriale:\nCollegamenti esterni.\nIl sito della fondazione"}
{"id": "2171018", "revid": "287204", "url": "https://it.wikipedia.org/wiki?curid=2171018", "title": "Campionato africano maschile di pallacanestro 1972", "text": "Il 6\u00ba Campionato Africano Maschile di Pallacanestro FIBA si \u00e8 svolto dal 25 dicembre 1971 al 2 gennaio 1972 a Dakar in Senegal. Il torneo \u00e8 stato vinto dal Senegal padrone di casa.\nI Campionati africani maschili di pallacanestro sono una manifestazione disputata dalle squadre nazionali del continente, organizzata dalla FIBA Africa, all'epoca AFABA."}
{"id": "2171021", "revid": "1605525", "url": "https://it.wikipedia.org/wiki?curid=2171021", "title": "Addio, mia amata", "text": "Addio, mia amata (\"Farewell, My Lovely\") \u00e8 un romanzo hardboiled scritto da Raymond Chandler, pubblicato nel 1940, il secondo con protagonista l'investigatore privato Philip Marlowe.\nTrama.\nIl detective privato Philip Marlowe sta investigando sul caso di una ragazza scomparsa quando vede un delinquente, Moose Malloy, piombare in un nightclub, chiamato \"Florian's\", e fissarsi sulla sua ex ragazza, Velma Valento. Il locale ha cambiato proprietari, cos\u00ec nessuno la conosce. Finisce che Malloy uccide il proprietario nero del club e scappa via. Il caso d'omicidio \u00e8 assegnato al tenente Nulty, un detective della Polizia di Los Angeles, il quale non nutre alcun interessamento nella morte di un uomo nero. Marlowe consiglia a Nulty di cercare la donna di Malloy, ma Nulty preferisce che a sbrigare la bisogna sia Marlowe, sul quale fa affidamento. \nNel corso dell'indagine Marlowe vedr\u00e0 altri omicidi e ricatti che coinvolgono altre persone."}
{"id": "2171024", "revid": "125742035", "url": "https://it.wikipedia.org/wiki?curid=2171024", "title": "Il grande sonno (romanzo)", "text": "Il grande sonno (\"The Big Sleep\") \u00e8 un romanzo hardboiled scritto da Raymond Chandler nel 1939. Viene considerato dalla Crime Writers' Association il secondo miglior romanzo giallo di tutti i tempi. \nAnalisi.\nSi tratta del romanzo \"hardboiled\" per antonomasia ed \u00e8 il primo della serie in cui indaga il \"detective\" Philip Marlowe. Il titolo \u00e8 riferito alla morte ed \u00e8 la frase finale dell'opera.\nTrama.\nL\u2019investigatore privato Philip Marlowe viene convocato a casa del ricco e anziano generale Sternwood, nel mese di ottobre. Vuole che Marlowe sventi il tentativo di un libraio di nome Arthur Geiger di ricattare la sua giovane figlia selvaggia, Carmen. In precedenza era stata ricattata da un uomo di nome Joe Brody. Sternwood afferma che la sua altra figlia maggiore, Vivian, sia incastrata in un matrimonio senza amore con un uomo di nome Rusty Regan, che \u00e8 scomparso. Quando Marlowe se ne va, Vivian si chiede se sia stato assunto per trovare Regan, ma Marlowe non lo ammette.\nMarlowe si reca alla libreria di Geiger per indagare e l\u00ec fa la conoscenza della commessa Agnes. Ha modo di constatare che il negozio \u00e8 in realt\u00e0 biblioteca di prestito di materiale pornografico. Segue Geiger a casa, sorveglia la sua casa e vede Carmen entrarci. Pi\u00f9 tardi, sente un urlo, seguito da spari e due auto che sfrecciano via. Irrompe dentro e trova Geiger morto e Carmen drogata e nuda, davanti a una telecamera vuota. La porta a casa ma quando torna, il corpo di Geiger \u00e8 sparito. Se ne va velocemente. Il giorno dopo, la polizia lo chiama e gli fa sapere che l'auto degli Sternwood \u00e8 stata trovata spinta fuori da un molo, con il loro autista morto all'interno, ma qualcosa non torna: sembra che sia stato colpito alla testa prima che l'auto entrasse in acqua. La polizia chiede anche se Marlowe sta cercando Regan.\nMarlowe sorveglia la libreria e vede il suo inventario spostato a casa di Brody. Vivian arriva nel suo ufficio e dice che Carmen \u00e8 sotto ricatto con le foto di nudo scattate notte precedente. Menziona anche il gioco d'azzardo al casin\u00f2 di Eddie Mars e afferma che la moglie di Eddie, Mona, \u00e8 scappata con Rusty. Marlowe rivisita la casa di Geiger cogliendo Carmen nel tentativo di entrare. Cercano le foto, ma lei fa la scema sulla notte prima. Improvvisamente, entra Eddie e comunica che \u00e8 il padrone di casa di Geiger e lo sta cercando. Chiede a Marlowe cosa ci faccia l\u00ec, senza riuscire a impressionare quest\u2019ultimo che e afferma che non \u00e8 una minaccia per lui.\nMarlowe raggiunge poi la casa di Brody e lo trova in compagnia di Agnes, la commessa della libreria. Marlowe dice a Brody che sa che stanno prendendo il controllo della biblioteca e ricattando Carmen con le foto di nudo. Carmen si fa strada con una pistola e chiede le foto, ma Marlowe le prende la pistola e la fa andare via. Marlowe interroga ulteriormente Brody riuscendo a ricostruire la verit\u00e0: Geiger stava ricattando Carmen; all'autista di famiglia, Owen Taylor, non piaceva e cos\u00ec si intrufol\u00f2 dentro e uccise Geiger, rubando poi il filmato di Carmen. Anche Brody stava sorvegliando la casa e ha inseguito l'autista, lo ha messo fuori combattimento, rubato il film e forse anche spinto l'auto fuori dal molo. Improvvisamente, suona il campanello e Brody viene ucciso; Marlowe si lancia all\u2019inseguimento e cattura l'amante maschio di Geiger, che ha sparato a Brody pensando di colpire Taylor. \u00c8 stato lui anche a nascondere il corpo di Geiger, in modo da poter rimuovere le prove del suo coinvolgimento prima che la polizia venisse a sapere dell'omicidio.\nIl caso \u00e8 chiuso, ma Marlowe \u00e8 tormentato dalla scomparsa di Rusty. La polizia accetta che sia semplicemente scappato con Mona, dal momento che anche lei \u00e8 scomparsa, e anche perch\u00e8 Eddie non rischierebbe di commettere un omicidio in cui sarebbe l'ovvio sospettato. Mars invita Marlowe al suo casin\u00f2 e appare completamente disinvolto. C\u2019\u00e8 anche Vivian l\u00ec: Marlowe avverte qualcosa tra lei e Mars. La accompagna a casa e lei cerca di sedurlo, ma lui la rigetta. Una volta tornato casa, scopre che Carmen si \u00e8 intrufolata nel suo letto e anche lui la rifiuta, in maniera molto violenta distruggendo quasi la stanza.\nUn uomo di nome Harry Jones, il nuovo amante di Agnes, si avvicina a Marlowe e si offre di dirgli dove si trova Mona. Marlowe ha intenzione di incontrarlo pi\u00f9 tardi, ma lo scagnozzo di Eddie Canino \u00e8 sospettoso delle intenzioni di Agnes e Jones, motivo per il quale lo uccide. Marlowe riesce comunque a incontrare lei, riuscendo a ricevere il posto dove recarsi. L\u2019informazione lo porta a Realito, in un'officina di riparazioni con una casa sul retro, ma Canino - con l'aiuto di Art Huck, l'addetto al garage - lo assale e lo mette KO. Quando Marlowe si sveglia, \u00e8 legato in una stanza in compagnia di Mona. Gli racconta che non vede Rusty da mesi; si \u00e8 nascosta solo per aiutare Eddie e insiste sulla sua innocenza nell\u2019omicidio di Rusty. Libera Marlowe per dargli modo di sparare e uccidere Canino.\nIl giorno successivo, Marlowe fa visita al generale Sternwood ancora curioso di sapere dove si trovi Rusty al punto da offrire al detective un supplemento di $ 1.000 se riesce a localizzarlo. All'uscita, Marlowe restituisce a Carmen la sua pistola e lei gli chiede di insegnarle a sparare. Vanno in un campo abbandonato, dove lei cerca di ucciderlo, ma lui ha caricato la pistola a salve e si limita a ridere di lei; lo shock provoca a Carmen una crisi epilettica. Marlowe la riporta indietro e dice a Vivian che ha capito tutto: Carmen si \u00e8 avvicinata a Rusty e lui l'ha respinta, quindi lei lo ha ucciso. Eddie, che aveva guardato le spalle a Geiger, ha aiutato Vivian a nasconderlo sbarazzandosi personalmente del corpo di Rusty, inventando una storia su sua moglie in fuga con Rusty e poi ricattata da lui stesso. Vivian dice che l'ha fatto per nascondere tutto a suo padre, in modo che non disprezzasse le sue stesse figlie, e promette di consegnare Carmen.\nOra che il caso \u00e8 chiuso, Marlowe va in un bar locale e ordina doppio scotch, uno dopo l\u2019altro. Mentre beve, inizia a pensare a Mona \"Silver-Wig\" Mars, ma non la vedr\u00e0 mai pi\u00f9."}
{"id": "2171032", "revid": "1592097", "url": "https://it.wikipedia.org/wiki?curid=2171032", "title": "Dmitry Prudnikov", "text": ""}
{"id": "2171034", "revid": "113702298", "url": "https://it.wikipedia.org/wiki?curid=2171034", "title": "Municipalit\u00e0 locale di Mogale City", "text": "Mogale City \u00e8 una municipalit\u00e0 locale (in inglese Mogale City Local Municipality) appartenente alla municipalit\u00e0 distrettuale di West Rand della provincia del Gauteng in Sudafrica. In base al censimento del 2001 la sua popolazione \u00e8 di 289.834 abitanti.\nIl suo territorio si estende su una superficie di ed \u00e8 suddiviso in 32 circoscrizioni elettorali (\"wards\"). Il suo codice di distretto \u00e8 GT481.\nNel territorio di questa municipalit\u00e0 locale \u00e8 situato anche un District Management Areas (DMAs) con codice GTDMA48.\nGeografia fisica.\nConfini.\nLa municipalit\u00e0 locale di Mogale City confina a nord e a ovest con quella di Rustenburg (Bojanala/Nordovest),a nord con quella di Madibeng (Bojanala/Nordovest) la a sud con quelle di Merafong City (Dr Kenneth Kaunda/Nordovest) e Randfontein, a est con il municipio metropolitano di Tshwane e a est e sud con il municipio metropolitano di Johannesburg."}
{"id": "2171036", "revid": "1543377", "url": "https://it.wikipedia.org/wiki?curid=2171036", "title": "Municipalit\u00e0 locale di Randfontein", "text": "La municipalit\u00e0 locale di Randfontein (in inglese Randfontein Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di West Rand, nella provincia del Gauteng. In base al censimento del 2001 la sua popolazione era di 128.731 abitanti.\n\u00c8 stata soppressa nel 2016, quando si \u00e8 fusa con la municipalit\u00e0 locale di Westonaria per costituire la municipalit\u00e0 locale di Rand West City.\nIl suo territorio si estendeva su una superficie di ed era suddiviso in 19 circoscrizioni elettorali (\"wards\"). Il suo codice di distretto era GT482.\nGeografia fisica.\nConfini.\nLa municipalit\u00e0 locale di Randfontein confinava a nord e a est con quella di Mogale City, a sud con quella di Westonaria, a ovest con quella di Merafong City (Dr Kenneth Kaunda/Nordovest) e a est con il municipio metropolitano di Johannesburg."}
{"id": "2171039", "revid": "1543377", "url": "https://it.wikipedia.org/wiki?curid=2171039", "title": "Municipalit\u00e0 locale di Westonaria", "text": "La municipalit\u00e0 locale di Westonaria (in inglese Westonaria Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di West Rand, nella provincia del Gauteng. In base al censimento del 2001 la sua popolazione \u00e8 di 109.327 abitanti.\n\u00c8 stata soppressa nel 2016, quando si \u00e8 fusa con la municipalit\u00e0 locale di Randfontein per costituire la municipalit\u00e0 locale di Rand West City.\nIl suo territorio si estendeva su una superficie di ed era suddiviso in 15 circoscrizioni elettorali (\"wards\"). Il suo codice di distretto era GT483.\nGeografia fisica.\nConfini.\nLa municipalit\u00e0 locale di Westonaria confinava a nord con quella di Randfontein, a est e a sud con quella di Emfuleni (Sedibeng) a ovest con quella di Merafong City (Dr Kenneth Kaunda/Nordovest) e a est con il municipio metropolitano di Johannesburg."}
{"id": "2171041", "revid": "178920", "url": "https://it.wikipedia.org/wiki?curid=2171041", "title": "Alicia J\u00e1uregui", "text": ""}
{"id": "2171044", "revid": "666668", "url": "https://it.wikipedia.org/wiki?curid=2171044", "title": "Javi Rodr\u00edguez", "text": ""}
{"id": "2171045", "revid": "339392", "url": "https://it.wikipedia.org/wiki?curid=2171045", "title": "Javi Rodriguez", "text": ""}
{"id": "2171047", "revid": "767487", "url": "https://it.wikipedia.org/wiki?curid=2171047", "title": "Milan R\u00fafus", "text": "Biografia.\nNacque a Z\u00e1va\u017en\u00e1 Poruba, nel distretto di Liptovsk\u00fd Mikul\u00e1\u0161, in Cecoslovacchia.\nA Liptovsk\u00fd Mikul\u00e1\u0161 frequent\u00f2 il liceo dove si diplom\u00f2 nel 1952.\nFu poi studente di lingua slovacca e storia all'Universit\u00e0 Comenio di Bratislava. Fu poi professore alla medesima universit\u00e0 di storia delle letterature ceca e slovacca. Nell'anno accademico 1971-72 insegn\u00f2 a Napoli lingua e letteratura slovacca. Dal 1990 alla sua scomparsa visse in pensione a Bratislava.\nR\u00fafus pubblic\u00f2 le sue prime poesie negli anni quaranta e la sua prima raccolta, \"A\u017e dozrieme\" (\"Fino a quando cresciamo\") nel 1956. Seguirono un'altra ventina di opere poetiche. \"Modlitbi\u010dky za die\u0165a\" (\"Preghierine per bambini\") \u00e8 stata reputata la sua migliore raccolta. Fra le sue opere mature si possono ricordare \"B\u00e1se\u0148 a \u010das\" (\"Poesia e tempo\") nel 2005 e \"Vernos\u0165\" (\"Fedelt\u00e0\") nel 2007.\nIn un saggio del 1968, \"\u010clovek, \u010das a tvorba\" (\"La persona, il tempo e la Creazione\"), esamin\u00f2 la relazione tra la poesia e la verit\u00e0 e il tempo.\nPremi e riconoscimenti.\nR\u00fafus, le cui opere sono state tradotte in 15 lingue, fu candidato per tre volte al Premio Nobel per la letteratura a partire dal 1991. Fu il primo vincitore del Crane Summit Award per la poesia nel 2008. Come parte del premio, le sue opere saranno tradotte in cinese."}
{"id": "2171048", "revid": "104458", "url": "https://it.wikipedia.org/wiki?curid=2171048", "title": "Ramona Trinidad Iglesias-Jordan", "text": ""}
{"id": "2171051", "revid": "466539", "url": "https://it.wikipedia.org/wiki?curid=2171051", "title": "Stati per debito pubblico", "text": "Questa \u00e8 la lista dei paesi per debito pubblico, basati sui dati del World Factbook della CIA e del FMI. La cifra del debito netto \u00e8 il totale cumulativo di tutti i prestiti pubblici meno i rimborsi che sono denominati nella valuta nazionale di un paese.\nSpiegazione.\nIl debito pubblico lordo \u00e8 il dato pi\u00f9 rilevante per le discussioni sul default del governo e sui massimali di debito. \u00c8 diverso dal debito estero, che include le passivit\u00e0 in valuta estera di entit\u00e0 non governative.\nLe informazioni relative al debito pubblico fornite da fonti nazionali (CIA) non sono sempre obiettive e vere, dato che non esiste una ricerca indipendente in materia. Si noti che sono inclusi i valori del debito netto quando i valori del debito lordo non sono disponibili nella lista CIA.\nPur ignorato dal Trattato di Maastricht, il rapporto debito privato/PIL \u00e8 un altro importante indicatore dell'indebitamento complessivo degli Stati dell'Unione Europea. Secondo i dati forniti da BCE e Commissione UE, al 2019 esso era pari al 55% in Italia e al 220% in Olanda.\nDebito pubblico in % del PIL.\nLe cifre qui sono rappresentate come percentuale del prodotto interno lordo annuale."}
{"id": "2171056", "revid": "287204", "url": "https://it.wikipedia.org/wiki?curid=2171056", "title": "Milan Rufus", "text": ""}
{"id": "2171060", "revid": "573964", "url": "https://it.wikipedia.org/wiki?curid=2171060", "title": "Mansionario", "text": "Il mansionario \u00e8 il documento il cui scopo \u00e8 quello di ufficializzare ed evidenziare in forma scritta funzioni e compiti delle Risorse Umane dell'Azienda.\nIn questo modo l'organizzazione del lavoro non \u00e8 resa casuale, con ogni singolo addetto che si occupa costantemente di un ben determinato compito divenendo quindi referente per una specifica attivit\u00e0 da svolgere.\nI Responsabili di funzione e il Responsabile delle Risorse Umane redigono i mansionari dei ruoli lavorativi e li mantengono aggiornati, sulla base di eventuali modifiche introdotte.\nI mansionari sono lo strumento sulla base del quale:\nEsempi.\nAd esempio, l'Ufficio del Personale svolge la funzione di amministrare il personale e curarne i rapporti svolgendo compiti specifici quali la tenuta di documenti, dei contratti, delle presenze e delle ore lavorative, la gestione della carriera, la consegna di certificati di servizio ecc.\nDescrizione.\nIn forma pi\u00f9 dettagliata, il mansionario oltre che determinare il ruolo e funzioni dell'individuo, raccoglie anche i dati anagrafici e quelli inerenti alla formazione e l'intera carriera lavorativa del singolo lavoratore; \u00e8 inoltre presente una sezione dedicata alla valutazione periodica.\nCon il passare degli anni il concetto di \"mansionario\" si \u00e8 evoluto e ampliato, superando il semplice riferimento ad una serie di attivit\u00e0 ben definite, tipico del modello tayloriano, e comprendendo anche aspetti comportamentali e relazionali.\nDunque un tale documento moderno e funzionale dovrebbe indicare gli elementi da cui ogni lavoratore possa trarre non solo gli ambiti tecnico/professionali del proprio lavoro ma anche le modalit\u00e0 di relazione e le aspettative comportamentali legate al ruolo. \nIn alcuni documenti il mansionario viene erroneamente denominato \"cahier des charges\", termine che ha tutt'altro significato ed equivale in italiano al capitolato d'appalto. \nStoria.\nQuello della Western Railroad del 1855 pu\u00f2 essere considerato il primo mansionario (od organigramma) della storia."}
{"id": "2171063", "revid": "155613", "url": "https://it.wikipedia.org/wiki?curid=2171063", "title": "Cimitero della Purificazione", "text": "Il Cimitero della Purificazione si trova a Livorno, lungo la via dell'Ardenza, in adiacenza al Cimitero della Misericordia, con il quale costituisce un nucleo monumentale senza apparente soluzione di continuit\u00e0 dei fronti rivolti verso la via pubblica.\nStoria e descrizione.\nRealizzato per volont\u00e0 dell'Arciconfraternita della Purificazione, che possedeva anche una chiesa presso l'antico Bagno dei forzati, fu aperto nel 1859 in un'area ancora non urbanizzata della citt\u00e0, come ricordato da una lapide posta all'ingresso.\nFu ampliato intorno al 1870 e nel 1883 fu dotato di una vasta cappella sormontata da una cupola, dove furono sepolti i cappellani e i capi dell'arciconfraternita.\nUlteriormente ingrandito nel corso degli anni, conserva monumenti di pregevole fattura, posti sulle tombe e nelle cappelle di importanti famiglie livornesi. Inoltre, dal secondo dopoguerra qui furono conservate, per alcuni decenni, le statue originali che un tempo adornavano la facciata della chiesa della Santissima Annunziata (al loro posto, sul prospetto, si trovano due copie); nel 2014 le sculture, restaurate, furono quindi trasferite nel vestibolo che precede l'ingresso alla stessa chiesa.\nNel cimitero, caratterizzato da estesi porticati classicheggianti, sono situate anche le tombe della famiglia Ciano, che, prima della caduta del fascismo, avrebbero dovuto essere ospitate nel mausoleo di Monteburrone: Costanzo, Galeazzo e la moglie di quest'ultimo, Edda.\nVi si trovano anche quella del comandante Salvatore Todaro, del cantautore Piero Ciampi e del compositore Alberto Montanari."}
{"id": "2171068", "revid": "56588", "url": "https://it.wikipedia.org/wiki?curid=2171068", "title": "Sede titolare di Tessalonica", "text": ""}
{"id": "2171069", "revid": "1971044", "url": "https://it.wikipedia.org/wiki?curid=2171069", "title": "Classe Ondatra", "text": "Le unit\u00e0 appartenenti alla classe Ondatra (progetto 1176 Akula secondo la classificazione russa) sono navi da sbarco, in grado di trasportare sia uomini, sia veicoli. Dal punto di vista tecnico, si caratterizzano per il fatto di avere una rampa da sbarco a prua e di non essere provvisti di armamento.\nGli Ondatra trovano solitamente impiego sulle navi da sbarco della classe Ivan Rogov, che ne tengono sempre a bordo un esemplare, utilizzato con funzioni di rimorchiatore nei confronti degli hovercraft classe Lebed. Comunque, i classe Rogov ne possono imbarcare fino ad un massimo di sei.\nComplessivamente, ne sono stati costruiti sedici esemplari, due dei quali trasferiti alla marina dello Yemen del Nord. Ne risultano ancora in servizio tre o wuattro esemplari nella marina russa."}
{"id": "2171070", "revid": "1564499", "url": "https://it.wikipedia.org/wiki?curid=2171070", "title": "Campania (disambigua)", "text": ""}
{"id": "2171072", "revid": "144796", "url": "https://it.wikipedia.org/wiki?curid=2171072", "title": "Benedetto Erba-Odescalchi", "text": ""}
{"id": "2171075", "revid": "599013", "url": "https://it.wikipedia.org/wiki?curid=2171075", "title": "Trimmer (elettronica)", "text": "I trimmer sono dei componenti elettrici realizzati in una maniera tale da permettere la variazione del loro valore di resistenza e capacit\u00e0.\nI maggiormente impiegati allo scopo sono il resistore ed il condensatore. \nStoria.\nNel 1952 Marlan Bourns della Bourns Inc. brevett\u00f2 il primo esempio di potenziometro trimmer a marchio \"Trimpot\", termine usato ancora adesso nei paesi anglosassoni per antonomasia.\nUtilizzo.\nSono impiegati nella fase di taratura dei circuito stesso, vale a dire permettere la regolazione fine dei valori elettrici del circuito, per farli coincidere con le specifiche del progetto. Vengono anche impiegati quando sia prevista la calibrazione periodica del circuito, come avviene in molti strumenti di misura elettronici.\nTipo.\nTrimmer resistivo.\nIl Trimmer resistivo \u00e8 concettualmente simile ad un potenziometro, svolge le stesse funzioni elettriche, si differenzia da questo, per essere pi\u00f9 piccolo e strutturalmente meno robusto.\nLa sua minore robustezza \u00e8 giustificata dall'uso saltuario cui \u00e8 destinato, ci sono casi in cui viene azionato una sola volta in fabbrica e poi sigillato.\nLe tipologie di costruzione sono due:\nL'elemento resistivo \u00e8 uguale a quello dei potenziometri, pu\u00f2 essere carbone, filo in lega metallica, filo plastico conduttivo, pu\u00f2 essere anche multigiri, vi sono versioni ermetiche alla polvere.\nI valori resistivi sono equivalenti ai resistori fissi, spaziano da pochi ohm a qualche decina di Megaohm. Essendo strutturalmente pi\u00f9 piccolo di un potenziometro, i valori di corrente trattati, dovranno essere minori. L'affidabilit\u00e0 nel tempo rispetto ad un resistore fisso \u00e8 molto minore, l'alternativa per evitarne l'uso nel circuito in progetto, comporta la selezione della componentistica attiva e l'uso di resistori di precisione (soluzione molto costosa).\nTrimmer capacitivo.\nIl Trimmer capacitivo \u00e8 a tutti gli effetti un condensatore variabile e viene chiamato anche compensatore, ha piccole dimensioni e valori bassi di capacit\u00e0, i quali possono spaziare entro qualche decina di picofarad. \nRegolazione.\nLa regolazione si effettua con un piccolo giravite. Nel caso di Trimmer capacitivi, \u00e8 bene che l'asta del giravite non sia conduttiva perch\u00e9, viste le piccole capacit\u00e0 normalmente in gioco, il giravite stesso potrebbe causare una forte variazione della capacit\u00e0 che si sta variando, rendendo difficile o impossibile una misura delle grandezze in gioco durante la taratura."}
{"id": "2171079", "revid": "1815189", "url": "https://it.wikipedia.org/wiki?curid=2171079", "title": "Bejgli", "text": "Il Bejgli o, talvolta, Beigli \u00e8 un rotolo alle noci ai semi di papavero (\"M\u00e1kos bejgli\"). \u00c8 un dolce tradizionale della cucina ungherese, di origine slesiana, consumato in Ungheria nelle feste natalizie e a Pasqua.\nTradizionalmente ne esistono solo due versioni, con ripieno alle noci o ai semi di papavero, anche se le varianti sono comuni. La pasta \u00e8 fatta con lievito, farina, tuorlo d'uovo e burro. Il ripieno ai semi di papavero contiene uva passa, rum, vaniglia e semi di papavero macinati; il ripieno alle noci contiene uva passa, rum, scorza di limone e noci tritate. \nLa pasta viene stesa in un piatto spesso. Dopo aver spalmato il ripieno, la pasta viene arrotolata in un cilindro regolare, spennellata con il tuorlo d'uovo e cotta nel forno."}
{"id": "2171080", "revid": "33294434", "url": "https://it.wikipedia.org/wiki?curid=2171080", "title": "Lu*Ca Tour 2002", "text": ""}
{"id": "2171084", "revid": "169529", "url": "https://it.wikipedia.org/wiki?curid=2171084", "title": "Del Monte", "text": "Famiglie nobiliari.\nEsponenti diversi della nobile famiglia Ciocchi del Monte di Monte San Savino, fra i quali:\nEsponenti diversi di differenti rami della nobile famiglia Bourbon del Monte Santa Maria, fra i quali:"}
{"id": "2171088", "revid": "287204", "url": "https://it.wikipedia.org/wiki?curid=2171088", "title": "Derek Haas", "text": " Lavora in coppia con Michael Brandt, compagno di banco presso la Baylor University, ove entrambi si sono laureati. \nAl contrario di Brandt, Derek ha debuttato nel cinema agli inizi degli anni 2000 scrivendo insieme a lui \"Invincible\", un film per la televisione di scarso successo. \nSi replica alcuni anni dopo lavorando al sequel del lucroso \"Fast and Furious\", \"2 Fast 2 Furious\", anch'esso per\u00f2 non riscuote il successo sperato. \nLa fama arriva nel 2007, quando sempre accoppiato con Brandt lavora a \"Quel treno per Yuma\", film che gli apre la strada per le grandi produzioni. L'anno successivo viene infatti contattato per scrivere \"Wanted\", un film d'azione con Angelina Jolie che replica il successo di \"3:10 to Yuma\". "}
{"id": "2171096", "revid": "181699", "url": "https://it.wikipedia.org/wiki?curid=2171096", "title": "Arcidiocesi di Calcedonia", "text": ""}
{"id": "2171099", "revid": "1702319", "url": "https://it.wikipedia.org/wiki?curid=2171099", "title": "Santa Maria in Siaris", "text": ""}
{"id": "2171102", "revid": "33294348", "url": "https://it.wikipedia.org/wiki?curid=2171102", "title": "Autoritratto Live Tour 2004", "text": ""}
{"id": "2171103", "revid": "751106", "url": "https://it.wikipedia.org/wiki?curid=2171103", "title": "Compagnia Aerea Italiana", "text": ""}
{"id": "2171105", "revid": "61051", "url": "https://it.wikipedia.org/wiki?curid=2171105", "title": "Claudia Testoni", "text": "Biografia.\nConcittadina, compagna di scuola e di squadra di Ondina Valla nelle file della Virtus Atletica Bologna, fu sua rivale per tutta la carriera agonistica. Nel 1936, ai Giochi olimpici di Berlino, ottenne il quarto posto negli 80 metri ostacoli, dopo una finale emozionante risolta al \"fotofinish\", e lo stesso piazzamento nella staffetta 4\u00d7100 metri.\nSi dice che la delusione per il quarto posto olimpico fu talmente grande che da quel momento non rivolse pi\u00f9 il saluto all'amica e rivale Ondina. Altre fonti, tuttavia, riportano lettere in cui le due amiche si rinnovano manifestazioni d'affetto.\nNegli anni successivi ebbe modo di rifarsi, conquistando la medaglia d'oro ai campionati europei femminili di Vienna 1938, migliorando quattro volte il primato mondiale degli 80 metri ostacoli, e battendo la Valla in 16 dei successivi 18 duelli (il totale dei confronti tra le due amiche-rivali \u00e8 per\u00f2 in favore della Valla, per 60 a 33).\nClaudia Testoni \u00e8 stata inserita nella Hall of Fame della FIDAL."}
{"id": "2171106", "revid": "125708110", "url": "https://it.wikipedia.org/wiki?curid=2171106", "title": "Castello di Bratislava", "text": "Il castello di Bratislava (in slovacco, \"Bratislavsk\u00fd hrad\") \u00e8 situato nel centro storico della capitale della Slovacchia. \nSulla sommit\u00e0 di una collina rocciosa, in una posizione dominante rispetto al fiume Danubio, fu costruito durante il X secolo.\nDurante il XVI secolo il castello era la dimora del re di Ungheria, almeno fino a quando la corona ungherese non fu unita a quella asburgica.\nTra il 1740 e il 1780 Maria Teresa d'Austria fece apportare grandi modifiche al palazzo, ma nel 1811 un incendio lo distrusse completamente.\nLa sua ricostruzione avvenne solo nel 1953 ed ebbe fra i suoi sostenitori pi\u00f9 combattivi lo scrittore e pittore Janko Alexy.\nDa qui \u00e8 possibile godere di una vista eccellente della citt\u00e0 di Bratislava e, se il tempo \u00e8 sereno, anche di Vienna e persino dell'Ungheria.\nLe sue quattro torri sono considerate il simbolo della citt\u00e0, tanto che il castello \u00e8 raffigurato sulla faccia nazionale delle monete slovacche da 10, 20 e 50 eurocent.\nIl castello ospita il Museo Nazionale Slovacco.\nIl castello \u00e8 stato temporaneamente la residenza ufficiale del Presidente della Repubblica slovacca. Viene tuttora in alcune occasioni utilizzato come sede di rappresentanza dal Presidente slovacco e dal Parlamento, che ha la sua sede nei paraggi.\nStoria.\nIl sito del castello \u00e8 abitato da migliaia di anni, a causa della sua posizione strategica nel cuore dell'Europa, e come luogo di transito lungo la via tra i Carpazi e le Alpi. La popolazione della \"Cultura di Boler\u00e0z\", che rappresenta la fase iniziale della \"Cultura di Baden\", fu la prima a noi nota ad aver costruito un insediamento sulla collina occupata dal castello. Ci\u00f2 accadde intorno al 3500 a.C., ovvero nella prima Et\u00e0 del rame. Il loro \"castello\" era composto da un insediamento fortificato e da un'acropoli, sui quali \u00e8 stata poi edificata la Citt\u00e0 Vecchia. Ulteriori ritrovamenti provenienti da scavi sulla collina del castello risalgono alla \"Cultura di Hallstatt\" (ovvero dalla prima \"Et\u00e0 del Ferro\" 750-450 a.C.). A quel tempo la popolazione della \"Cultura di Kalenderberg\" ricav\u00f2 ricav\u00f2 una costruzione scavata nella roccia della collina; anche questa volta l'edificio ebbe la funzione di \"acropoli\" per l'insediamento. Durante il periodo della Cultura di La T\u00e8ne (tarda Et\u00e0 del Ferro 450 - 1 a.C.) la collina del castello divenne un importante centro della civilt\u00e0 celtica. Dopo il 125 a.C. il \"castello\" ebbe la funzione di acropoli per l\"'oppidum\" dei Celti Boii.\nData la sua posizione proprio in prossimit\u00e0 del Danubio, e confinando a partire dal 9 a.C. con l'Impero Romano, la fortezza fu colonizzata dai Romani dal I al IV secolo, come \u00e8 testimoniato dai reperti lasciati dalle legioni romane (\"Legione XIII GAN, Legione X GEPF\", ecc.) e da alcuni resti architettonici.\nLa situazione si modific\u00f2 con l'arrivo nel territorio di Bratislava degli Slavi, inizialmente costoro fecero uso delle precedenti strutture costruite dai Celti e dai Romani, aggiungendovi alcune opere di fortificazione. Probabilmente, alla fine dell'VIII secolo (e comunque non pi\u00f9 tardi degli inizi del IX) venne costruito durante l'epoca del Principato di Nitra un bastione in legno con una superficie di 55.000 metri quadri. Nella seconda met\u00e0 del IX secolo, all'epoca della Grande Moravia, venne aggiunto una fortificazione in pietra circondata da abitazioni civili e da una basilica.\nQuesto edificio sacro risulta essere la pi\u00f9 grande basilica del periodo della Grande Moravia presente nel territorio della Slovacchia. La costruzione del castello da parte degli Slavi fu possibile anche grazie all'uso del materiale ricavato dall'antica fortezza romana. Ci\u00f2 potrebbe trovare conferma nella disputata affermazione dello storico dello storico tedesco del XVI secolo, Giovanni Aventino, secondo il quale (facendo riferimento a fonti ormai perduta) il castello venne edificato intorno all'807 dal principe della Grande Moravia \"Uratislaus\" (ovvero Vratislav) al posto della fortezza romana di frontiera denominata \"Pisonium\", e il nuovo insediamento prese in suo onore il nome di \"Wratisslaburgium\". Intorno al 900 sia il castello che il territorio da esso controllato vennero affidati in qualit\u00e0 di feudo a Predslav, terzogenito del sovrano della Grande Moravia Svatopluk I, dal quale il castello assunse il suo nome in lingua germanica di Presburgo. La versione pi\u00f9 antica di questo nome \u00e8 \"Preslava\", ed \u00e8 apparsa per la prima volta nel 907 negli Annali di Salisburgo per indicare la battaglia di Presburgo, nelle forme di \"Brezalauspurc(h)\", \"Braslavespurch\" e \"Pressalauspruch\". Intorno all'anno 1000 il nome \"Preslav(v) a Civitas\" apparve su alcune monete ungheresi per indicare il Castello di Breslavia.\nLa costruzione della nuova struttura in pietra ebbe inizio intorno al X secolo ma le opere di fortificazione furono molto lente. Sotto il regno di Stefano I d'Ungheria (1000 - 1038), il castello di Bratislava era gi\u00e0 annoverato tra i castelli pi\u00f9 importanti appartenenti al Regno d'Ungheria. Esso divenne la sede del Comitato di Pozsony e posto a protezione del regno contro i continui assalti da parte delle popolazioni boeme e germaniche, giocando altres\u00ec un ruolo fondamentale durante la lotta per il trono d'Ungheria a seguito della morte di re Stefano I. Nel 1052 Enrico III il Nero Imperatore del Sacro Romano Impero, cerc\u00f2 di conquistare il castello, secondo la tradizione ungherese, un soldato del castello, di nome Zothmund, nuot\u00f2 fino sotto le navi degli invasori e vi provoc\u00f2 dei buchi facendole affondare. Re Salomone d'Ungheria visse tra le mura del castello fino al suo imprigionamento a Nitra per ordine di Ladislao I d'Ungheria.\nIn questo stesso periodo la vecchia costruzione in pietra sub\u00ec un ammodernamento e vide l'aggiunta della chiesa del Santissimo Salvatore e di un sala capitolare e di un istituto per l'educazione degli ecclesiastici. Circa 100 anni dopo il castello fu il rifugio di Stefano III d'Ungheria in fuga dai suoi nemici.\nNel XII secolo il castello venne trasformato in un palazzo in pietra in stile proto-Romanico (probabilmente intorno al 1179) quando re B\u00e9la III d'Ungheria decise di fare della citt\u00e0 di Esztergom la sede definitiva dei sovrani del Regno d'Ungheria; quando re B\u00e9la accolse l'appello di papa Gregorio VIII di partecipare alle Crociate, il Castello di Bratislava e i suoi dintorni si trasformarono in un punto di raccolta degli eserciti crociati, nel 1189 le truppe di Federico Barbarossa utilizzarono il castello come campo base per la loro tappa verso la Terra Santa. Dal momento che i continui pellegrinaggi nel castello costituivano un problema per la sicurezza dell'intera struttura, il re Emerico d'Ungheria chiese a papa Innocenzo III nel 1204 il permesso di spostare tutti gli edifici ecclesiastici fuori dalle mura; dopo prolungate resistenze da parte della Chiesa, infine nel 1221, con l'approvazione di papa Onorio III fu possibile escludere ogni attivit\u00e0 di culto all'interno delle mura del castello; tutti gli edifici e le istituzioni ecclesiastiche nel Castello vennero quindi spostate nella citt\u00e0 sottostante. Secondo alcune testimonianze storiche, nel 1207 nacque nel Castello Andrea II d'Ungheria, figlio di B\u00e9la III e di sua moglie Agnese e padre della futura santa Elisabetta d'Ungheria.\nGrazie alle sue ottime fortificazioni, il Castello di Bratislava fu una delle poche fortezze ungheresi capaci di resistere all'assalto delle orde mongole sferrato tra il 1241 e il 1242 contro il Regno d'Ungheria. Proprio in risposta a questi continui assalti, venne edificata un'enorme torre nel 1245 a fianco delle costruzioni pi\u00f9 antiche. Si trattava di un'enorme torre alla quale si aggiunsero altre sette torri minori a forma quadrata all'interno della fortezza di pietra e un muro massiccio tutto intorno al palazzo residenziale. La maggiore delle torri venne utilizzata come torre angolare per il muro di cinta. Nel XXI secolo, questa torre \u00e8 incorporata all'interno della struttura del castello, ed \u00e8 identica alla \"torre della Corona\", che \u00e8 la torre pi\u00f9 ampia delle quattro tuttora esistenti. Quest'ultima venne probabilmente edificata intorno al 1250 quando il Castello era anche sede dei Cavalieri Ospitalieri. Nel 1271 il re Premislide Ottocaro II di Boemia invase il territorio dell'attuale Slovacchia occidentale e incaric\u00f2 il suo cavaliere Egid di sovrintendere al castello appena conquistato. Due anni dopo lo stesso Egid si ribell\u00f2 ad Ottocaro che lo sconfisse in battaglia ma, a causa di pressanti problemi interni al suo stesso regno, dovette abbandonare il Castello e il suo territorio.\nNel 1285 il nobile austriaco Nicola di G\u00fcssing, conquist\u00f2 il Castello per utilizzarlo come base per guidare una rivolta contro il Re d'Ungheria, ma venne sconfitto. Subito dopo nel 1287, il duca austriaco Alberto I d'Asburgo occup\u00f2 il Castello ma venne sconfitto da Matteo III Cs\u00e1k al servizio di Andrea III d'Ungheria; come ricompensa dei suoi servigi Matteo III venne eletto amministratore del Comitato di Pozsony. Tra il 1302 e il 1322 il Castello venne nuovamente occupato da un nobile austriaco, Rodolfo IV d'Asburgo.\nNel 1385 il Castello e il suo territorio vennero occupati da Sigismondo di Lussemburgo che un anno dopo cedette ai suoi cugini, i margravi moravi Jo\u0161t e Prokop, come pegno per una cospicua somma di denaro ricevuta in prestito. Nel 1389, tuttavia, il Castello e il suo territorio venne riconquistato dal nobile di origini polacche, Stibor di Stiboricz, al servizio della corona ungherese, la quale, come ricompensa dell'impresa lo nomin\u00f2 Isp\u00e1n (Conte) di Pozsony; in suo onore venne edificata una cappella all'interno del Castello. Nel 1421 il Castello e il comitato di Pozsony vennero affidati ad un altro importante alleato della corona d'Ungheria, la famiglia Rozgonyi. Tra il 1420 e il 1430 Re Sigismondo, decise di fare del Castello di Bratislava - grazie alla sua posizione centrale - il fulcro del suo nuovo impero. Nel 1423 il re ordin\u00f2 alla famiglia Rozgonyi di implementare le opere di fortificazione del Castello, come baluardo contro gli assalti dei suoi avversari Hussiti, dal momento che il Castello era situato a poca distanza dal confine ceco e fino a quel momento era protetto unicamente dalle sue vetuste strutture in legno.\nMa una totale e radicale ristrutturazione della fortezza venne operata tra il 1431 e il 1434 quando vennero invitati espressamente per queste opere i migliori esperti dalla Germania, si trasportarono materiali dall'Austria e vennero emanati speciali balzelli per la costruzione del castello pi\u00f9 grande che fosse mai stato costruito nella regione. Come supervisore dell'intera operazione venne nominato Konrad von Erlingen. La grande torre residenziale venne demolita e inizi\u00f2 a prendere forma la nuova struttura in stile gotico che si pu\u00f2 vedere approssimativamente ancora vedere ai giorni nostri (fatta eccezione per le due torri). Attualmente l'unica parte originale conservatasi di quel periodo \u00e8 la cosiddetta \"Porta di Sigismondo\" (nota anche come \"Porta Corvino\"), ovvero l'ingresso orientale all'interno delle mura; altre parti di minore rilevanza sono conservate nel palazzo principale. Tuttavia, nonostante gli ingenti sforzi, i piani iniziali di Sigismondo non vennero realizzati, dal momento che il Castello non divenne mai la sua residenza, che divenne invece la citt\u00e0 sottostante. Dopo la sua morte nel 1437, la sua vedova consorte, Barbara di Cilli, venne imprigionata nel Castello dal nuovo sovrano Alberto II d'Asburgo. Quando il Castello sarebbe dovuto diventare la residenza di Ladislao il Postumo, tra il 1440 e il 1443 scoppi\u00f2 un terribile conflitto tra gli occupanti del castello, i nobili della famiglia Rozgony (che supportavano l'antagonista pretendente al trono d'Ungheria, Ladislao III di Polonia) e gli abitanti della sottostante cittadina, i quali parteggiavano per la regina Elisabetta di Lussemburgo, in qualit\u00e0 di reggente in nome del figlio Ladislao. Le riparazioni effettuate nel 1452 e nel 1463, nonch\u00e9 la costruzione del pozzo nel cortile interno, furono la conseguenza di questa lotta intestina.\nLa riconversione durante il Rinascimento.\nSubito dopo la sconfitta del Regno d'Ungheria nella Battaglia di Moh\u00e1cs del 1526, durante la quale per\u00ec il sovrano ungherese Luigi II d'Ungheria e Boemia, la sua vedova Maria d'Asburgo abbandon\u00f2 Buda e si rifugi\u00f2 nel Castello. Il tesoro della corona (composto in larga parte di oggetti d'arte molto preziosi, dello scettro, della mela e la spada, e il celebre globo di Ladislao di Jagello noto come \"Astrolabium\") vennero trasportati e custoditi nel Castello di Bratislava dal burgravio Giovanni Bornemisza. Tuttavia, non molto tempo dopo, questo pregevole tesoro venne in gran parte distrutto dal successore al trono, Ferdinando I d'Asburgo, per soddisfare il suo bisogno di finanziare una campagna militare all'interno dell'Ungheria Reale. Una piccola parte, tuttavia, sopravvisse e fu trasportata nella Camera del Tesoro di Vienna (\"Wiener Schatzkammer\") oppure divenne parte delle propriet\u00e0 personali di Maria.\nResidenza principale del Regno d'Ungheria (1531-1783).\nNel 1536, ma \"de facto\" gi\u00e0 nel 1531 dopo che le armate turche dell'Impero Ottomano avevano conquista il territorio dell'attuale Ungheria, Presburgo divenne la capitale e sede della dieta e di tutte le autorit\u00e0 principali (nonch\u00e9 luogo d'incoronazione) di ci\u00f2 che rimase del regno ungherese e denominato Regno d'Ungheria, e ora governato dall'austriaca Casa d'Asburgo. In conseguenza di ci\u00f2, dopo un lungo periodo di dimenticanza, il Castello di Bratislava torn\u00f2 ad essere il centro politico fondamentale e la sede ufficiale della nuova casata reale, la quale tuttavia continu\u00f2 a risiedere di fatto a Vienna. Nel contempo, a partire dal XVII secolo, il Castello e la citt\u00e0 sottostante dovettero affrontare molte rivolte anti-asburgiche scoppiate all'interno del territorio slovacco. Fu cos\u00ec che tra il 1619 e il 1621 le truppe di Gabriele Bethlen occuparono il Castello, fino a quando non venne riconquistato nel 1622 dalle truppe imperiali. Tra il 1671 e il 1677 il Castello divenne sede dei tribunali contro i Protestanti e contro i protagonisti delle rivolte anti-asburgiche; per questo stesso motivo Imre Th\u00f6k\u00f6ly, un altro importante protagonista della lotta anti-asburgica, cerc\u00f2 invano di conquistare le mura del Castello nel 1682-83.\nRestauro.\nNel 2008 \u00e8 iniziata una costosa opera di rifacimento, della durata prevista di 5 anni, che ha portato alla verniciatura in bianco dell'intera struttura.\n\u00c8 stata inoltre prestata grande cura per le aiuole e i giardini circostanti. "}
{"id": "2171112", "revid": "729019", "url": "https://it.wikipedia.org/wiki?curid=2171112", "title": "Battaglia di Tlatelolco", "text": "La battaglia di Tlatelolco fu un attacco portato nel 1473 contro l\"altepetl\" (Citt\u00e0-Stato) Mexica di Tlatelolco, da parte di Tenochtitl\u00e1n e dei suoi alleati. Si concluse con una vittoria di Tenochtitl\u00e1n, e con la morte di Moquihuixtli, \"tlatoani\" (\"regnante\" o \"re\") di Tlatelolco e Xilomantzin, \"tlatoani\" di Culhuacan, che avevano cospirato per conquistare Tenochtitlan.\nAntefatto.\nAxayacatl sal\u00ec al trono Mexica dopo la morte del nonno materno Motecuhzoma Illhuicamina nel 1469. Moctezuma aveva trascorso il suo lungo regno guidando Tenochtitlan all' egemonia sulla Valle del Messico. Di conseguenza gli altri re aztechi avevano tutto l'interesse a sfidare il nuovo tlatoani nel tentativo di ripristinare l'indipendenza e l'importanza delle proprie citt\u00e0. Uno di questi sfidanti era Moquihuix, cognato di Axayacatl, che era sposato con sua sorella maggiore Chalchiuhnenetzin. Sebbene non conosciamo la data esatta della sua ascesa al trono di Tlatelolco, Moquihuix apparentemente trascorse gli anni prima della guerra a ricostruire le principali strutture religiose della sua citt\u00e0. Questi nuovi edifici furono costruiti a imitazione di quelli di Tenochtitlan.\nSecondo il frate domenicano Diego Dur\u00e1n nella sua Storia delle Indie della Nuova Spagna, i primi problemi tra i due regni iniziarono a sorgere nel quinto anno di regno di Axayacatl, a seguito di un attacco nel mercato di Tlatelolco alle figlie dei signori della citt\u00e0 da parte dei figli dei nobili di Tenochca. Allo stesso tempo, mentre i Tlatelolca stavano scavando un canale per consentire il passaggio in citt\u00e0, un canale costruito da Tlatelolca fu \"trovato interrotto e riempito\". Entrambi questi atti hanno fatto arrabbiare enormemente i signori di Tlatelolco. Dur\u00e1n afferma che, di conseguenza Di queste azioni, i Tlatelolca si dichiararono indipendenti a Tenochtitlan denunciando: \"O Aztechi, noi che viviamo a Tlatelolco, fatevi coraggio, distruggiamo i Tenochcas\". Con il supporto di un altro nobile, Teconal, Moquihuix convoc\u00f2 tutti i giovani di et\u00e0 superiore ai vent'anni per partecipare a una serie di esercitazioni di guerra mirate a preparare i Tlatelolca per la guerra.\nLa Battaglia.\nCi sono diversi resoconti della battaglia di Tlatelolco nelle fonti:\nDiego Dur\u00e1n.\nDur\u00e1n d\u00e0 un ampio resoconto della guerra, descrivendola come avvenuta in due battaglie distinte. Il primo fu un attacco di Tlatelolca a Tenochtitlan. Il piano iniziale era quello di attaccare Tenochtitlan di notte, uccidendo prima i pi\u00f9 anziani confidenti di Axayacatl per lasciare indifeso il giovane tlatoani. Tuttavia, questo piano fu rapidamente diffuso ed arriv\u00f2 alle orecchie di Axayacatl in seguito a un acceso litigio tra donne di entrambe le parti nel mercato di Tlatelolca. Essendo stato anche informato delle esercitazioni di guerra di Moquihuix, Axayacatl decise di collocare segretamente guardie in tutta la citt\u00e0 per spiare il nelico. Anche lui ordin\u00f2 che tutti gli uomini fossero pronti per la battaglia.\nNel frattempo, Moquihuix, che era stato spaventato da una serie di presagi apparentemente malvagi, decise di consultare gli dei, sacrificando in loro onore. Le celebrazioni, tuttavia, si guastarono quando i Tlatelolca iniziarono a cantare una serie di inni di guerra, offendendo la gente di Tenochtitlan. Dur\u00e1n nota che quando volevano cantare \"i Tenochca\" cantavano \"le Tlatelolca\". Temendo che tali presagi avrebbero mitigato la ribellione, Teconal incoraggi\u00f2 Moquihuix ad attaccare quella notte: \"tutto \u00e8 pronto. Ogni volta che vorrai andremo a uccidere quei gatti selvatici che sono i nostri vicini\". Moquihuix invi\u00f2 cos\u00ec le sue spie a Tenochtitlan che trovarono Axayacatl che giocava a palla con i suoi nobili. Ci\u00f2 fu fatto tuttavia intenzionalmente, infatti Axayacatl era stato precedentemente avvertito del piano da sua sorella e dalla moglie di Moquihuix, Chalchiuhnenetzin. Le spie tornarono a Tlatelolco, informando Moquihuix che i Tenochca non conoscevano alcun piano.\nDi conseguenza, la prima battaglia inizi\u00f2 con Moquihuix che preparava le sue truppe, affidando a Teconal lo stratagemma per l'attacco. La met\u00e0 degli uomini \u00e8 stata inviata a nascondersi nei confini della citt\u00e0 di Tenochtitlan in preparazione di un'imboscata. L'altra met\u00e0 \u00e8 stata inviata a coprire le mura di Tenochtitlan e bloccare le vie di fuga. A mezzanotte fu dato il segnale e uscirono i guerrieri di Tlatelolca, gridando e gridando. Tuttavia i Tenochca erano preparati e ben presto riuscirono a circondarli. Il massacro risultante fu grande, con molte perdite da entrambe le parti. I Tlatelolca, umiliati dalla sconfitta, chiesero di poter combattere apertamente i Tenochca sul campo di battaglia. Tutti gli uomini di Tlatelolcan erano pronti per la battaglia.\nAxayacatl chiam\u00f3 i suoi consiglieri per decidere cosa fare e quelli Volevano evitare ulteriori spargimenti di sangue. Fu deciso che avrebbero cercato di calmare Moquihuix e l'ira del suo consigliere con la ragione e un messaggero, Cueyatzin, inviato a Tlatelolco. Moquihuix rispose con ripugnanza: \"di al re tuo signore che la risposta \u00e8 che deve essere preparato perch\u00e9 il popolo di Tlatelolco \u00e8 determinato a vendicare le morti dell'altra notte\". All'udire questo messaggio, Axayacatl ha denunciato l'arroganza di Moquihuix, chiedendo a Cueyatzin di tornare a Tlatelolco, \"portando con s\u00e9 gli unguenti e le insegne che vengono applicate ai morti\". Cueyatzin lo fece immediatamente, presentando a Moquihuix le insegne funerarie. Teconal quindi arriv\u00f2 e decapit\u00f2 rapidamente Cueyatzin la cui testa fu portata indietro ai confini di Tenochtitlan e lanciata. Molto adirato per questa azione, Axayacatl guid\u00f2 il suo esercito di Tenochca verso il confine della citt\u00e0 dove i Tlatelolca aspettavano, pronti per la guerra. Qui, quindi, inizi\u00f2 la seconda battaglia. I Tenochca ebbero la meglio, spingendo i Tlatelolca indietro fino al mercato della citt\u00e0. Vedendo che la battaglia era persa, Moquihuix e Teconal iniziarono a salire i gradini della piramide centrale del tempio per distrarre gli altri in modo che l'esercito potesse raggrupparsi. Secondo Dur\u00e1n, questa distrazione consisteva in un gruppo di donne nude che \"si schiaffeggiavano il ventre\" e \"spruzzavano latte contro i soldati\". Queste donne erano accompagnate da un gruppo di giovani ragazzi, anche loro nudi, che piangevano. Ai Tenochca, costernati dalla crudezza, fu ordinato di non fare del male alle donne n\u00e9 ai ragazzi, ma piuttosto di prenderli prigionieri, cosa che fecero con successo.\nAxayacatl procedette alla scalata della piramide di Tlatelolco. Quando arriv\u00f3 in vetta trov\u00f3 Moquihuix e Teconal aggrappati all'altare di Huitzilopochtli. Axayacatl uccise entrambi gli uomini e trascin\u00f2 fuori i loro corpi, gettandoli gi\u00f9 per i gradini del tempio. Quando i Tlatelolcas videro il loro capo ucciso, fuggirono dal mercato e si nascosero nei canali, tra canne e giunchi, Tuttavia, furono inseguiti senza sosta dai Tenochca. La guerra cess\u00f2 solo quando l'anziano zio di Axayacatl, Cuacuauhtzin, implor\u00f2 suo nipote di dare l'ordine di porre fine al massacro. Axayacatl afferm\u00f2 che poich\u00e9 il Tlatelolco si era ribellato alla corona reale, da questo punto in poi avrebbero dovuto rendere omaggio e che tutte le libert\u00e0 e le esenzioni di cui godeva Tlatelolco sarebbero cessate d'ora in poi. Se queste condizioni fossero state soddisfatte Tlatelolco sarebbe stata graziata.\nCodice Mendoza.\nIl racconto della guerra nel Codice Mendoza \u00e8 notevolmente pi\u00f9 breve. In esso Moquihuix \u00e8 descritto come \"un uomo potente e altezzoso\" che \"inizi\u00f2 a litigare e litigare\" con il Tenochca. In seguito alle risultanti \"grandi battaglie\" si dice che Moquihuix, \"incalzato in battaglia\", fugg\u00ec e si rifugi\u00f2 in un tempio; Tuttavia, dopo essere stato rimproverato da uno dei sacerdoti del tempio per la sua codardia, si gett\u00f2 gi\u00f9 dalla sua vetta e mor\u00ec. Tenochtitlan emerse cos\u00ec vittoriosa e, da questo momento in poi, Tlatelolco pag\u00f2 il suo tributo e accett\u00f3 il suo vassallaggio a Tenochtitlan.\nCodice Chimalpahin.\nIl Codice Chimalpahin racconta ancora una versione alternativa della battaglia. Qui si va a trovare la causa nella relazione di Moquihuix con sua moglie, Chalchiuhnenetzin. Secondo il Codice Chimalpahin, Chalchiuhnenetzin, la sorella maggiore di Axayacatl, fu \"disprezzata e maltrattata dal marito che preferiva la compagnia delle sue concubine \". Si dice che Chalchiuhnenetzin si fosse recato a Tenochtitlan per parlare a suo fratello e raccontargli dei suoi maltrattamenti, e lo avesse informato anche del fatto che Moquihuix stava \"parlando di fare guerra al signore di Tenochtitlan\". Secondo Chimalpahin, fu come risultato di ci\u00f2 che inizi\u00f2 la guerra tra i due regni.\nChimalpahin afferma che la guerra continu\u00f2 per un anno e termin\u00f2 solo alla morte di Moquihuix. Si dice che il re Tenochca \"gett\u00f2 [Moquihuix] dalla cima di un tumulo di terra insieme ai suoi gobbi e [una] cresta di piume di quetzal, ponendo fine al governo di Tlatelolco\".\nBibliografia.\n1. L'essenziale Codex Mendoza. Berdan, Frances F., Anawalt, Patricia Rieff, 1924-. Berkeley: University of California Press. 1997. ISBN 0520204549. OCLC 34669354.\n2. Dur\u00e1n, Diego, -1588. (1994). The history of the Indies of New Spain. Heyden, Doris. Norman: University of Oklahoma Press. ISBN 0585125112. OCLC 44954467.\n3.Chimalpahin Cuauhtlehuanitzin, Domingo Francisco de San Ant\u00f3n Mu\u00f1\u00f3n, 1579-1660. (1997-). Codex Chimalpahin: society and politics in Mexico Tenochtitlan, Tlatelolco, Texcoco, Culhuacan, and other Nahua altepetl in central Mexico: the Nahuatl and Spanish annals and accounts collected and recorded by don Domingo de San Ant\u00f3n Mu\u00f1\u00f3n Chimalpahin Quauhtlehuanitzin. Anderson, Arthur J. O., Schroeder, Susan., Ruwet, Wayne. Norman, Okla.: University of Oklahoma Press. ISBN 0806129212. OCLC 36017075."}
{"id": "2171120", "revid": "1728", "url": "https://it.wikipedia.org/wiki?curid=2171120", "title": "Liardo", "text": ""}
{"id": "2171124", "revid": "1702319", "url": "https://it.wikipedia.org/wiki?curid=2171124", "title": "Chiesa di Monrupino", "text": ""}
{"id": "2171127", "revid": "108717663", "url": "https://it.wikipedia.org/wiki?curid=2171127", "title": "Impero giapponese alla fine del XIX secolo", "text": "L'Impero giapponese alla fine del XIX secolo viveva l'inizio di un periodo di grande sviluppo economico.\nMentre gli Stati Uniti diventavano il pi\u00f9 potente paese industriale del mondo, il Giappone fu investito da un'ondata di modernizzazione ad opera di una oligarchia decisa a mettere il paese su un piede di parit\u00e0 con l'Occidente.\nUna grave frattura nelle file dell'oligarchia fu determinata dall'atteggiamento da assumere verso la Corea, il cui governo respinse nel 1872 l'offerta di stabilire relazioni con il Giappone.\nL'ala pi\u00f9 tradizionalista chiedeva la guerra immediata mentre l'altra, pi\u00f9 riformista, intendeva proseguire nell'ammodernamento del Giappone prima di iniziare un processo di espansione: quest'ultima riusc\u00ec ad imporre la propria linea politica.\nLe ingenti spese sostenute nel decennio di inizio della modernizzazione avevano messo in crisi la finanza pubblica e determinato inflazione ed aumento dei prezzi.\nInterventi economico-finanziari.\nUna energica opera di risanamento finanziario venne intrapresa dal Ministro delle finanze Matsukata Masayoshi.\nVenne creata la Banca del Giappone che assunse, con il sostegno dello Stato, una funzione di guida nello sviluppo industriale, agricolo e commerciale, ma il risanamento finanziario non sarebbe stato possibile senza un adeguato incremento produttivo anzitutto nel settore agricolo.\nL'industria, sviluppatasi inizialmente per iniziativa dello Stato, all'inizio degli anni '80, fu privatizzata in modo sempre crescente.\nCura costante dei governi fu il potenziamento delle forze armate e della flotta di guerra, reso possibile dallo sviluppo industriale.\nNel 1878 l'esercito venne organizzato sul modello prussiano. Anche sul piano politico ed istituzionale si procedette a una cauta modernizzazione.\nNel 1881-82 sorsero: il partito liberale, accesamente nazionalista e legato agli ambienti dei proprietari terrieri, il partito progressista, espressione della grande industria e il partito costituzionale imperiale, strumento diretto del governo.\nCostituzione.\nL'11 febbraio 1889 l'Imperatore Meiji concesse, come atto della sua volont\u00e0, una Costituzione.\nPrincipio fondamentale e fondante della costituzione era la responsabilit\u00e0 dell'esecutivo di fronte all'Imperatore.\nIl Parlamento era formato da una Camera Alta, composta da membri nobili scelti dal Sovrano e da pochi grandi oligarchi, e da una Camera dei Rappresentanti eletta su base ristretta e di censo.\nEspansionismo estero.\nL'ammodernamento e lo sviluppo economico si rifletterono sulla politica estera e potevano misurarsi appieno in un grande conflitto con la Cina, nel 1894, avente per oggetto l'influenza sulla Corea.\nIn Corea, dopo che nel 1884 un partito filo giapponese aveva assunto il potere e che i Cinesi, che consideravano il paese un loro stato vassallo, intervennero nei suoi affari interni in seguito a trattative, si arriv\u00f2, nel 1885, ad un compromesso che sanc\u00ec il non intervento militare delle due potenze, Giappone e Cina.\nLa situazione precipit\u00f2 nuovamente quando, nel 1894, la Corea chiese l'intervento di truppe Cinesi per soffocare delle rivolte interne. Questo intervento provoc\u00f2 un aperto conflitto con il Giappone, che dichiar\u00f2 guerra alla Cina, il 1\u00ba maggio 1894.\nI Cinesi vennero battuti, in mare e in terra, dai Giapponesi. La Cina fu costretta a chiedere la pace, firmata nell'aprile 1895, e rinunci\u00f2 ad ogni ingerenza in Corea.\nLa guerra aveva rivelato agli occhi delle grandi potenze non solo la grande debolezza della Cina ma anche i grandi progressi del Giappone.\nEffetti economici.\nGli investimenti dell'industria pesante vennero, subito dopo la guerra sino-giapponese, aumentati notevolmente e fu gettata la base per una potente industria siderurgica in grado di dare un vigoroso impulso agli armamenti di terra e di mare.\nPochi anni dopo la Russia doveva subirne le conseguenze con una sbalorditiva sconfitta.\nLa vittoria ottenuta dal Giappone, all'inizio del XX secolo, nei confronti di una delle pi\u00f9 grandi potenze mondiali, la Russia, decretava il suo ingresso su un piede di parit\u00e0 nei conflitti interimperialistici mondiali."}
{"id": "2171130", "revid": "1573940", "url": "https://it.wikipedia.org/wiki?curid=2171130", "title": "Michelinoceras", "text": "Il genere Michelinoceras (; specie tipo: \"Orthoceras michelini\" ), era un nautiloide dotato di conchiglia ortocona (cio\u00e8 di forma conica a sviluppo rettilineo), vissuto durante il Paleozoico (Ordoviciano-Permiano) e parte del Mesozoico (Triassico). \u00c8 il pi\u00f9 antico genere conosciuto dell'ordine Orthocerida.\nLe testimonianze fossili coprono un periodo che va dall'Ordoviciano al Triassico. Durante il Siluriano questo genere raggiunge la massima diffusione, per poi declinare progressivamente fino alla crisi biologica del Devoniano Superiore. Alcune specie perdurano nel Carbonifero e nel Permiano, e superano anche la crisi permo-triassica fino al Triassico Medio. In letteratura \u00e8 riportato nella parte settentrionale del Gondwana, ovvero nelle attuali Repubblica Ceca (Barrandium), Francia (Bretagna Occidentale, Provenza), Germania, Caucaso, Nord America, Tibet, Giappone ed Australia. In Italia, questi animali vissero nella zona dove attualmente sorge la Sardegna.\nLe specie ascritte al genere sono accomunate da una conchiglia \"ortocona\" di tipo \"longicono\" (lunga ed affusolata), di forma semicilindrica ed a sezione semicircolare, con camere di forma piuttosto allungata separate da setti concavi verso l'apertura e collegate fra loro da un sifone: un'appendice organica rivestita di carbonato di calcio, di forma tubolare, passante attraverso la zona centrale dei setti."}
{"id": "2171132", "revid": "547034", "url": "https://it.wikipedia.org/wiki?curid=2171132", "title": "Cololite", "text": "Il termine cololite deriva dal greco \"kolon\", intestino e \"lithos\", pietra. \nDescrizione.\nViene definito cololite ogni resto fossile di materiale organico non espulso sotto forma di feci e ancora contenuto nell'intestino del produttore o ad esso riferibile.\nQuesti resti, facenti parte delle tracce fossili e in particolare di quelle relative all'alimentazione (bromaliti) come coproliti, gastroliti e regurgitaliti, offrono l'opportunit\u00e0 di effettuare indagini paleoecologiche sulle abitudini alimentari del produttore, sui suoi parassiti intestinali, sulla forma del suo intestino e sull'ambiente in cui visse; a differenza dei coproliti, ai quali assomigliano molto, i cololiti sono quasi sempre facilmente attribuibili al produttore.\nAlcuni resti che nell'aspetto richiamano indiscutibilmente feci fossilizzate in siderite o limonite e pertanto considerati nel passato come coproliti, come quelli di Salmon Creek del Miocene dello stato di Washington negli USA o di alcune formazioni del Canada, del Madagascar e della Cina, sono stati declassati successivamente a pseudofossili perch\u00e9 mancano di qualsiasi resto al loro interno e non sono mai accompagnati negli stessi sedimenti da resti di organismi, possibili produttori. Recentemente, alcuni noti paleontologi hanno rivalutato questi resti considerandoli cololiti (Seilacher et alii, 2001). I ricercatori affermano che i resti degli animali sono stati disciolti durante la diagenesi, mentre i calchi intestinali (cololiti), grazie anche all'azione di batteri fermentatori presenti nell'intestino, si sono arricchiti in ferro, preservandosi dalla distruzione. A dimostrazione di questo, mettono in evidenza come alcuni di questi oggetti presentino in superficie delle strie longitudinali depresse che non sono altro che il calco di parassiti intestinali come la Tenia coli.\nUn altro caso interessante \u00e8 quello dell'uomo di Similaun. Grazie ai cololiti in esso rinvenuti, si \u00e8 potuto stabilire che poco prima della morte si nutr\u00ec di carne di camoscio e di cervo europeo, accompagnando il piatto forte con grano di piccolo farro cio\u00e8 di Triticum monococcum, probabilmente sotto forma di pane. Come frutta, utilizz\u00f2 il prugnolo; grazie ai pollini presenti e che resistono molto bene ai succhi gastrici, sappiamo anche che il suo ultimo pasto fu consumato in una foresta di conifere di media altitudine e in primavera (polline di Carpinus betulus).\nBibliografia.\nBroughton,P.L., \"Casts of Vertebrate Internal Organs from the Upper Cretaceous of Western Canada\". Journal of Geology, 1981, Vol. 89, pp. 741-749\nHalsey W. Miller, Jr., \"Intestinal Casts in Pachyrhizodus, an Elopid Fish, from the Niobrara Formation of Kansas\". Transactions of the Kansas Academy of Science, Vol. 60, No. 4 (Winter, 1957),pp. 400-402\nMustoe G. E., \"Enigmatic origin of ferruginous \"coprolites\": Evidence from the Miocene Wilkes Formation, southwestern Washington\". GSA Bulletin; June 2001; v. 113; no. 6; p. 673-681\nRegenmorter J. Van, Videtich P. E., Neal W. J., \"Coprolites, cololites, and fish fossils in the Mississippian Michigan Formation, Western Michigan\". Michigan Academician, 22-MAR-08\nSeilacher A., Marshall C., H. Skinner C. W. and Tsuihiji T., \"A fresh look at sideritic \"coprolites\"\" 2001 - Paleobiology 27(1): 7-13"}
{"id": "2171134", "revid": "1543377", "url": "https://it.wikipedia.org/wiki?curid=2171134", "title": "Gaio Atilio Regolo", "text": "Biografia.\nProveniva da una delle maggiori famiglie romane: suo nonno era stato console nel 294 a.C.; suo padre fu il celeberrimo console della Prima guerra punica ed anche il fratello maggiore fu console per ben due volte.\nFu eletto console nel 225 a.C. ed ebbe come collega Lucio Emilio Papo. Fu mandato dal Senato a sedare una rivolta in Sardegna, che riusc\u00ec a soffocare in breve tempo. \nFu richiamato quindi ad unirsi insieme a Papo per fronteggiare la rivolta dei Galli.\nCadde in combattimento nella battaglia di Talamone."}
{"id": "2171137", "revid": "21300473", "url": "https://it.wikipedia.org/wiki?curid=2171137", "title": "Benvenuta Gig\u00ec", "text": ""}
{"id": "2171155", "revid": "136053", "url": "https://it.wikipedia.org/wiki?curid=2171155", "title": "Elisabetta d'Aquino", "text": ""}
{"id": "2171160", "revid": "92723", "url": "https://it.wikipedia.org/wiki?curid=2171160", "title": "Cimitero della Misericordia (Livorno)", "text": "Il cimitero della Misericordia si trova a Livorno, lungo via dell'Ardenza.\nConfina col cimitero della Purificazione, mentre un lato \u00e8 delimitato dal corso del Rio Maggiore.\nStoria e descrizione.\nSin dalla sua fondazione del 1595 la Venerabile Arciconfraternita della Misericordia di Livorno, aveva proprie sepolture. Il primo sepolcreto, situato nel duomo di Livorno, le fu donato dal cav. Pignatta nel 1601, sotto il primo altare laterale sinistro dedicato alla Madonna e i santi Gregorio Magno Papa, Francesco, Stefano e Benedetto, raffigurati in una grande tela del Passignano.\nLa prima chiesa della Misericorida, ubicata in via San Francesco e oggi scomparsa, fu dotata di un sepolcreto per i confratelli defunti (1610). Infine nel 1778 ebbero una propria cappella con sepolture nel camposanto di sant'Andrea, poi soppresso nel 1806.\nNecessit\u00f2 cos\u00ec l'esigenza di creare un nuovo luogo di sepolture per i propri iscritti e confratelli attivi al servizio. Cos\u00ec dopo varie trattative con il governo granducale per l'individuazione del luogo fu acquistato il terreno lungo la via Maremmana, adiacente al Rio Maggiore.\nIl nuovo camposanto fu realizzato tra il 1840 ed il 1843 su progetto del capoguardia attivo, ingegner Tito Bonsignori, e secondo le direttive del provveditore della Misericordia, dottor Giuseppe Vivoli, storico cittadino.\nIl 30 aprile 1843 alla presenza del vescovo Girolamo Gavi fu posta la prima pietra.\nInizialmente aveva una forma quadrangolare, con quattro celle mortuarie in stile neoclassico poste agli angoli e porticati sui lati. Tuttavia, gi\u00e0 nel 1871 fu oggetto di un primo ampliamento da parte di Dario Giacomelli, che aggiunse un nuovo quadrilatero verso est.\nL'oratorio posto al centro fu ampliato ed ornato da un peristilio sulla facciata con colonne su cui si eleva il timpano. La cupola del tetto, eretta pi\u00f9 ampia, \u00e8 sorretta da quattro archi su cui si aprono l'ingresso, l'altare maggiore e due nicchie laterali.\nL'altare maggiore \u00e8 arredato dalla grande immagine ad olio della venerata \"Madonna dei Dolori\" alla quale \u00e8 consacrato il tempio, mentre ai lati si trovano i dipinti della \"Decollazione di san Giovanni Battista\" e \"San Tobia\" che seppellisce di notte un defunto, opera del Bottani di scuola romana, tele una volta poste nella chiesa dell'Arciconfraternita di via Grande e qui collocate durante la seconda guerra mondiale.\nLe tombe dei vescovi della citt\u00e0 e di altri personaggi arricchiscono con alcuni busti il resto dell'oratorio.\nNel 1877 l'ingegnere Dario Giacomelli apport\u00f2 un'ulteriore trasformazione, ingrandendo l'area cimiteriale verso est con un ulteriore chiostro porticato, dove nel tempo furono aperte diverse cappelle come quelle Taddeoli, Malenchini, Donegani e Accademia Navale.\nAl centro della suddetta area, lo stesso progettista realizz\u00f2 la notevole cappella Bastogi, completata nel 1879 e caratterizzata da una vasta cupola. La cappella gentilizia a pianta ottagonale custodisce un elegante crocifisso in altorilievo, opera del professor Raffaello Romanelli, come le quattro statue delle \"Virt\u00f9 Cardinali\" (1879), ora collocate nella chiesa urbana di San Giorgio in via Verdi.\nAll'architetto livornese Arturo Conti si deve il progetto delle cappelle Bacci e Aloisi, mentre il concittadino Luigi Del Moro si occup\u00f2 della cappella di Girolamo Costa.\nNel 1898 fu aperta la quarta sezione, posta alle spalle del cimitero della Purificazione, che fu completata negli anni seguenti con diverse cappelle gentilizie di interesse artistico.\nNel medesimo periodo fu innalzata la Cappella Pate, progettata da Enrico Azzati in stile neogotico e lodata dallo storico cittadino Pietro Vigo nella sua guida di Livorno per i suoi ricchissimi marmi, sculture, vetri istoriati, per il crocifisso di marmo scolpito dal professor Fontana con le statue di \"San Giuseppe\" e della \"Madonna\" e le artistiche cancellate in ghisa dello Zalaffi di Siena.\nIntorno al 1905 Francesco Gai progett\u00f2 e decor\u00f2 la cappella della famiglia Orlando (consacrata nel 1906), ai margini della quarta sezione. Per la cappella affresc\u00f2 \"L'angelo dell'annuncio della Resurrezione\" sopra il portale, e all'interno \"L'annuncio della Resurrezione\", la \"Crocifissione\", \"La Fortezza e la Vigilanza\", la \"Fede\", \"La Prudenza e la Temperanza\", la \"Giustizia\", realizzando inoltre la decorazione in stucco, le statue della \"Meditazione\" e della \"Preghiera\", oltre al disegno del pavimento e gli arredi.\nTra i singoli monumenti del cimitero si ricordano i vari firmati da Temistocle Guerrazzi, Paolo Emilio Demi, Giovanni Puntoni, Giovanni Paganucci, Vincenzo Cerri, Amalia Dupr\u00e9, il busto del gonfaloniere della citt\u00e0 Luigi Fabbri gi\u00e0 posto nella dismessa cappella Henkensfeldt-Slaghek, quello di Giuseppe Bandi, opera di Lorenzo Gori, e al centro della quarta sezione la particolare stele bronzea eretta in memoria dei caduti fascisti negli anni venti, costituita da tre fanciulli che sostengono un braciere, e sottratta da ignoti nel 1993.\nNel secondo dopoguerra, nell'ala orientale del cimitero, realizzata nel corso di un ampliamento novecentesco, fu costruita la cappella monumentale dove, nel 1951, furono poste le spoglie di Pietro Mascagni. Realizzata su progetto dell'ingegner Vilfrido Vanni, l'opera si \u00e8 ispirata all'ambiente ove lavor\u00f2 e trionf\u00f2 il maestro livornese. Si sono cos\u00ec volute rievocare le condizioni ambientali teatrali creando una sorta di platea ideale, su cui si eleva il podio, ove poggia il sarcofago di granito rosso di Svezia. Dal basamento, rivestito in bugnato di pietra, si eleva una coppia di ardite steli in granito grigio di Baveno con una severa croce stilizzata a rappresentare una sorta di elevazione ascetica verso il cielo.\nLe due steli sono ornate da otto bassorilievi in marmo di Giulio Guiggi che richiamano le opere principali di Mascagni.\nL'idea dell'opera \u00e8 di dare una sensazione di perpetuit\u00e0 del genio musicale dell'artista, una sorta di sintesi finale dell'attivit\u00e0 terrena del musicista che continua la sua opera immortale dall'alto del podio sepolcrale.\nAll'inizio dal 2002 si manifest\u00f2 l'intenzione di estendere l'area cimiteriale verso nord, con un vasto progetto che avrebbe dovuto costituire una quinta architettonica di pregio all'impianto urbanistico circostante, nell'intento di recuperare un'area degradata posta proprio lungo una via che costituisce un punto di raccordo tra diversi quartieri della citt\u00e0. Nel marzo 2008, in presenza del vescovo Simone Giusti, si \u00e8 tenuta la cerimonia della posa della prima pietra.\nLa nuova sezione del camposanto \u00e8 stata inaugurata il 20 marzo 2010 a cui \u00e8 seguita l'apertura dei nuovi uffici e locali cimiteriali.\nElenco delle cappelle gentilizie storiche.\nIl presente elenco si basa sulle indicazioni riportate nella guida di Giuseppe Piombanti del 1903 e pertanto offre un quadro del cimitero all'inizio del Novecento. Tuttavia, il cimitero da allora \u00e8 stato ulteriormente ampliato (gi\u00e0 nel 1906 si registra l'apertura della cappella Orlando, qui non citata) e alcune cappelle hanno cambiato denominazione a seguito di passaggi di propriet\u00e0."}
{"id": "2171162", "revid": "1573940", "url": "https://it.wikipedia.org/wiki?curid=2171162", "title": "Confraternita della Madonna del Pianto", "text": "La confraternita della Madonna del Pianto \u00e8 una architettura religiosa sita nel comune di Cerreto Sannita.\nL'edificio non \u00e8 pi\u00f9 adibito al culto dagli inizi del XX secolo. \nStoria.\nLa confraternita della Madonna del Pianto o dell'\"Immacolata Concezione\" venne istituita in Cerreto antica agli inizi del XVII secolo ad opera di diversi cerretesi appartenenti al \"ceto medio\". \nNel 1616 il vescovo di Cerreto e il re di Napoli approvarono le \"Regole\" della confraternita. \nLa sede della confraternita venne costruita presso la chiesa di Sant'Antonio, tenuta dall'Ordine dei frati minori conventuali. \nIl terremoto del 5 giugno 1688 rase al suolo la sede della confraternita che venne ricostruita nel nuovo tessuto urbanistico di Cerreto Sannita, di fianco alla nuova chiesa di Sant'Antonio. \nDa un atto del marzo 1702 conservato nella Curia diocesana di Cerreto Sannita si apprende che, nelle processioni, i confratelli usano vestire il sacco con il cappuccio per battersi e mortificarsi con la frusta o con la disciplina.\nLa confraternita continu\u00f2 ad avere sede in questo edificio sino agli inizi del Novecento quando la pala d'altare della Madonna del Pianto venne trasferita nella chiesa di Sant'Antonio dove si pu\u00f2 ancora oggi ammirare nella prima cappella a sinistra di chi entra in chiesa. \nDa allora l'edificio venne adibito a diversi usi sino alla ristrutturazione avvenuta nel 2002 e finanziata con D.P.C.M. del 20.11.2002 di ripartizione della quota dell'otto per mille dell'IRPEF donato allo Stato.\nDescrizione.\nL'interno \u00e8 ad un'unica navata con una cupola affrescata con figure sacre nel XVIII secolo. \nNella navata nascono due scale che portano nella parte della cripta resa fruibile a seguito degli ultimi lavori di ristrutturazione. \nLungo le pareti vi sono diverse tracce di alcune decorazioni a stucco, perse in gran parte a causa dell'incuria in cui \u00e8 versato lo stabile per diversi decenni.\nDi fronte all'ingresso su via Cavallotti era la porta che conduceva alla chiesa di Sant'Antonio e che reca al di sopra di essa una lapide proveniente dalla vecchia sede della \"confraternita\", distrutta dal sisma del 1688 e che recita:\nLa \"confraternita della Madonna del Pianto\" ancora oggi \u00e8 attiva ed i suoi confratelli si riuniscono in un locale situato a destra del presbiterio della chiesa di Sant'Antonio."}
{"id": "2171166", "revid": "287204", "url": "https://it.wikipedia.org/wiki?curid=2171166", "title": "Nave di Kyrenia", "text": "La Nave di Kyrenia \u00e8 il relitto di una nave mercantile del IV secolo a.C. \nLa barca solc\u00f2 il mar Mediterraneo durante il periodo di Alessandro il grande e i suoi successori. Affond\u00f2 in acque aperte a meno di un miglio dal porto di Kyrenia.\nScoperta e recupero.\nFu scoperta e recuperata sulle sponde greco-cipriote dal subacqueo Andreas Kariolou nel 1967 nei pressi di Kyrenia a Cipro durante una spedizione diretta da Michael Katzev, allora studente dell'Universit\u00e0 della Pennsylvania. \nIl recupero dei legni componenti lo scafo della nave \u00e8 continuato durante l'inverno del 1970. Katzev, in seguito, fu tra i fondatori dell'Institute of Nautical Archaeology. Il ritrovamento fu oggetto di un documentario della National Geographic. Il reperto rappresenta l'unica nave arrivata fino a noi dell'antica Grecia. La nave viene considerata ben conservata per circa il 75 %. \u00c8 collocata all'interno del Museo del naufragio antico nel Castello di Kyrenia.\nNel 1974, Kyrenia, e il resto di Cipro settentrionale, furono occupati dalla Turchia. La nave rimase nella citt\u00e0 dove \u00e8 tuttora conservata.\n\u00c8 raffigurata sulle monete cipriote da 10, 20 e 50 centesimi di euro."}
{"id": "2171167", "revid": "986213", "url": "https://it.wikipedia.org/wiki?curid=2171167", "title": "Cardinale protopresbitero", "text": "Il cardinale protopresbitero (o primoprete) \u00e8 il primo cardinale nell'ordine presbiterale, cio\u00e8 il cardinale presbitero nominato da pi\u00f9 tempo. In caso di date coincidenti la precedenza spetta al cardinale indicato per primo nell'elenco dei nuovi cardinali durante il concistoro.\nAttualmente la carica, come quella di protodiacono, \u00e8 puramente onorifica e come tale essa non comporta variazioni nello stemma che viene associato a quello normale di cardinale. Anticamente la carica di protopresbitero veniva associata al titolo cardinalizio di San Lorenzo in Lucina, anche se da diverso tempo si \u00e8 persa questa particolare tradizione.\nDal 14 dicembre 2016 l'attuale cardinale protopresbitero \u00e8 Michael Michai Kitbunchu, arcivescovo emerito di Bangkok, creato cardinale da papa Giovanni Paolo II nel concistoro del 2 febbraio 1983.\nSerie dei cardinali protopresbiteri.\nScisma d'Occidente.\n\"Obbedienza romana (1378-1415):\"\n\"Obbedienza avignonese (1378-1429):\"\n\"Obbedienza pisana (1409-1415):\""}
{"id": "2171178", "revid": "827882", "url": "https://it.wikipedia.org/wiki?curid=2171178", "title": "Seme di papavero", "text": "Il seme di papavero \u00e8 un seme oleoso ottenuto dal papavero da oppio (\"Papaver somniferum\"). I semi dei papaveri hanno la forma che ricorda dei reni e vengono raccolti dai baccelli dei fiori essiccati. I semi di papavero vengono coltivati sin dall'antichit\u00e0, e vengono oggi usati per preparare alimenti dolci, pani, e oli in tutto il mondo."}
{"id": "2171185", "revid": "921573", "url": "https://it.wikipedia.org/wiki?curid=2171185", "title": "David Kirschner", "text": "Biografia.\nDavid Kirschner nasce nella zona suburbana di Los Angeles (California).\nInizia a lavorare come disegnatore e progettista di cover, notabili le copertine da lui disegnate per \"Neil Diamond's The Jazz Singer\".\nA 23 anni inizia a scrivere alcune bozze su un ciclo di libri per bambini, \"Rose Petal Place\". Dopo un breve periodo di scrittura, Kirschner si occupa anche delle illustrazioni e da suggerimenti circa la pubblicazione.\nNegli anni antecedenti alla carriera da produttore, Kirschner lavora come disegnatore e artista concettuale per il programma d'infanzia \"Sesamo apriti\" (\"Sesame Street\") e per la linea di giocattoli \"Muppets\".\nIl successo arriva nel 1986, quando scrive e produce \"Fievel va in America\", un film d'animazione molto acclamato e dal cui successo verranno prodotte una serie televisiva, in cui appare Kirschner tra i produttori, e due sequel direct-to-video.\nMostrando sempre il suo interesse per l'animazione, per alcuni anni lavora alla Hanna-Barbera Productions, partecipando al finanziamento di cartoni e serie d'animazione come \"The Pirates of Dark Water\" e \"Mostri o non mostri... tutti a scuola\".\nNel 1988 viene contattato da Don Mancini per aiutarlo a finanziare un film horror di piccola produzione, \"La bambola assassina\". Al contrario di ogni aspettativa, il film si rivela un successo critico e commerciale incassando 44.196.684$ in tutto il mondo e il cui antagonista, Chucky, d\u00e0 vita a una lunga e proficua saga.\nCon l'aumentare delle chiamate volentelo come produttore, viene fondata la David Kirschner Productions, uno studio cinematografico indipendente che si occupa di finanziare i film cui partecipa l'omonimo fondatore."}
{"id": "2171187", "revid": "1543377", "url": "https://it.wikipedia.org/wiki?curid=2171187", "title": "Gaetano e Pietro Sgarabotto", "text": "Biografie.\nGaetano inizi\u00f2 la propria attivit\u00e0 a Vicenza, dove lavor\u00f2 per molti anni prima di trasferirsi a Milano nel 1901 per lavorare con Leandro Bisiach. Si spost\u00f2 poi a Parma nel 1926, dove rimase quasi senza interruzioni fino alla sua morte nel 1959.\nIl figlio, Pietro, segu\u00ec le orme del padre diventando anche lui un liutaio di successo. Tutt'oggi si parla con grande ammirazione della prestigiosa dinastia dei liutai Sgarabotto. Ci\u00f2 fa riferimento sia alla presenza dei due maestri, sia al loro lavoro di insegnanti per nuove generazioni di liutai come Zamberti, Luigi Lanaro e Dirlotti.\nL'attivit\u00e0 degli Sgarabotto influ\u00ec profondamente sulle scuole di liuteria di Parma, Cremona e altrove.\nIl lavoro degli Sgarabotto come liutai pu\u00f2 essere facilmente riconosciuto per la cura nella scelta dei materiali, per la lavorazione esclusivamente manuale in ogni fase della costruzione degli strumenti e per la precisione di ogni dettaglio.\nL'arte liutaia del padre Gaetano ha un tocco pi\u00f9 leggero, mentre quella del figlio Pietro \u00e8 pi\u00f9 marcata."}
{"id": "2171191", "revid": "136053", "url": "https://it.wikipedia.org/wiki?curid=2171191", "title": "Cristofaro D'Aquino", "text": ""}
{"id": "2171196", "revid": "767487", "url": "https://it.wikipedia.org/wiki?curid=2171196", "title": "Treno popolare (film)", "text": "Treno popolare \u00e8 un film italiano del 1933 diretto da Raffaello Matarazzo.\nPrimo lungometraggio del regista, \u00e8 caratterizzato da elementi di novit\u00e0 e realismo rispetto al cinema italiano dell'epoca, e per questo venne apprezzato dalla critica. Ebbe tuttavia una negativa accoglienza da parte del pubblico.\nTrama.\n\u00c8 una domenica mattina alla stazione ferroviaria di Roma. Tra la folla che si accalca alla biglietteria per poter partire con un treno popolare diretto ad Orvieto v'\u00e8 Giovanni, un impiegato che \u00e8 finalmente riuscito a convincere la vivace collega Lina, cui fa la corte, a trascorrere con lui la giornata. Spera cos\u00ec di avere l'occasione per dichiararsi, anche se lei lo scoraggia in ogni modo.\nIn viaggio fanno conoscenza con Carlo, un intraprendente giovane che si offre come guida, affermando di conoscere benissimo Orvieto. Giovanni ne \u00e8 indispettito e tenta di liberarsene ma invano, in quanto la ragazza invece gradisce la compagnia del nuovo venuto. Giunti a destinazione, i tre iniziano a visitare la citt\u00e0 ed emerge che Carlo ne ha millantato la conoscenza solo per restare con la giovane. Ma tutti gli sforzi del goffo Giovanni per metterlo in cattiva luce e per allontanarlo non ottengono risultati ed, anzi, in qualche occasione \u00e8 lui a restare escluso.\nDopo il pranzo, Carlo propone una gita in bicicletta, idea che, nonostante l'opposizione di Giovanni, viene accolta da Lina con piacere. Ben presto lei e Carlo lasciano indietro Giovanni, il quale sbaglia strada e si ritrova da solo. Arrivati sulle sponde del Fiume Paglia, i due giovani salgono su una barchetta, ma a causa di una manovra maldestra cadono in acqua. Per asciugare i vestiti fradici, Carlo e Lina li stendono sul greto e si nascondono in un capanno. Quando sopraggiunge Giovanni e vede gli abiti crede che i due siano annegati. Dopo una serie di malintesi ed una rissa con Giovanni, finalmente Carlo riesce a restare solo con Lina ed i due giovani si baciano.\nAlla sera, sul treno del ritorno, lo sconsolato Giovanni medita sul fallimento dei suoi progetti. Ma proprio allora inizia a simpatizzare con Maria, una giovane che era stata invitata da un uomo anziano e poi da questo abbandonata per tutto il giorno quando lo moglie lo aveva sorpreso in compagnia della ragazza. Dopo aver vissuto una giornata di vergogna per l'imbarazzante situazione Maria accetta da Giovanni una caramella ed a fine giornata entrambi trovano un motivo per sorridere.\nAccanto alla vicenda principale, il film si sofferma su altri personaggi: l'anziano sorpreso nel tentativo di scappatella, sua moglie furente e sarcastica, la ragazza abbandonata ed oggetto di derisione, giovani coppie in gita, famiglie con bambini, un anziano signore azzimato alle prese con un viaggiatore maleducato, un gruppo di orvietani che ballano ad una festa campestre, a cui si uniscono anche i \"cittadini\" arrivati col treno.\nProduzione.\n\"Treno popolare\" \u00e8 il primo lungometraggio di Raffaello Matarazzo, che in precedenza aveva diretto come regista soltanto due brevi documentari celebrativi delle opere del regime, bench\u00e9 lui affermasse poi di essere di idee antifasciste. L'idea del soggetto gli fu certamente ispirata dalle esperienze fatte durante il periodo \u2013 dal 1929 al 1932 \u2013 in cui egli ricopr\u00ec l'incarico di responsabile dell'Ufficio Stampa del Dopolavoro dell'Urbe, dato che i \u201ctreni popolari\u201d erano organizzati proprio dall'Opera nazionale dopolavoro. Accanto al giovane regista, allora ventitreenne, \u00e8 esordiente anche il co-sceneggiatore Gastone Bosio, giornalista collega di Matarazzo al quotidiano romano \"Il Tevere\", che poi rester\u00e0 per molti anni nel mondo della produzione cinematografica.\nGiovani esordienti furono quasi tutti gli attori protagonisti, in particolare l'interprete femminile principale, la bolognese Lina Gennari, a quel tempo diciassettenne, e Carlo Petrangeli, proveniente dalla Accademia di Santa Cecilia, dove allora esisteva una Scuola Nazionale di Cinematografia diretta da Alessandro Blasetti, nella quale Matarazzo ricopriva il ruolo di segretario e che poi nel 1935 il regime fece confluire nel Centro Sperimentale di Cinematografia. Esordiente era anche l'autore delle musiche, l'allora ventiduenne Nino Rota che ricorder\u00e0 poi di aver partecipato quasi per gioco e sbagliando i tempi della partitura.\nLa partecipazione di tanti giovani alla ideazione e realizzazione del film suscit\u00f2 interesse e curiosit\u00e0 nei commentatori del tempo. In un articolo apparso sul settimanale \"Cinema Illustrazione\" si dava infatti notizia di \u00abuno strano convoglio alla Stazione Termini\u00bb, descrivendo con simpatia il chiassoso rientro della troupe a Roma con la presenza di un regista \u00abimberbe\u00bb ed evidenziando il fatto che la somma dell'et\u00e0 di regista ed attori principali superava di poco quota cento. Anche il quotidiano \"La Stampa\" present\u00f2 il film come \u00abla pi\u00f9 interessante o almeno la pi\u00f9 nuova tra le nuove iniziative. Un film di giovani, un film di intonazione italiana con interpreti principali nuovi per lo schermo\u00bb.\nL'unico attore con qualche precedente esperienza cinematografica, Marcello Spada, metter\u00e0 anch'egli in evidenza la particolare freschezza di quel \"set\": \u00abErano tutti giovani, il regista era addirittura pi\u00f9 giovane di me. Era un film un po' improvvisato; si vedevano alla sera i pezzi girati, ognuno diceva le proprie impressioni ed allora qualcosa si rivedeva e correggeva il giorno dopo\u00bb.\nLa giovane et\u00e0 dei suoi realizzatori non fu l'unico elemento di interesse del film. \"Treno popolare\" fu infatti interamente girato in esterni (in particolare sulla ferrovia Firenze-Roma, al tempo non ancora elettrificata, e a Orvieto e dintorni) e questo aspetto costitu\u00ec una rilevante novit\u00e0 per i canoni delle produzioni cinematografiche del tempo: si tratt\u00f2, secondo \"La Stampa\" del \u00abprimo nostro [italiano -ndr] tentativo di creare un'opera esclusivamente affidandosi agli esterni\u00bb. Come scrisse \"Cinema Illustrazione\", \u00abper realizzare questo film non si \u00e8 costruita una sola scena\u00bb. Anche i tempi di realizzazione del film furono molto rapidi, meno di due mesi, tra il settembre e l'ottobre del 1933.\nQuesti restarono negli anni gli elementi principali per cui il film viene ricordato: \u00absi tratta di \u00abuno squarcio \"en plein air\" - ha scritto il \"Mereghetti\" - rispetto ad un cinema fatto quasi sempre in studio, con uno spaccato sociale \"democratico\", che punta l'attenzione sulla variegata classe popolare italiana, con personaggi che non sono semplici macchiette\u00bb. Trent'anni dopo lo stesso Matarazzo rievoc\u00f2 in prima persona i suoi ricordi del \"set\": \u00ababbiamo interamente girato \"Treno popolare\" a Orvieto, perch\u00e9 non avevamo i soldi per un teatro di posa. Il risultato nel film era evidentemente una maggiore semplicit\u00e0, una maggiore verit\u00e0\u00bb.\nAccoglienza.\nLo spirito innovativo del film non lo salv\u00f2 da una pessima accoglienza degli spettatori, che lo contestarono violentemente quando, nel novembre 1933, fu presentato al cinema \"Barberini\" di Roma. \u00c8 ancora Matarazzo a rievocare quell'episodio con amarezza: \u00abAlla \"prima\", mi ricordo, la gente, che vedeva tutto questo per la prima volta, ha gridato, fischiato come non avevo mai visto fischiare un film: erano rossi a forza di fischiare nelle chiavi e in cos'altro avevano. Fu una serata molto triste per me\u00bb. \nOltre a subire i fischi del pubblico, una circostanza non rara a quel tempo per i film di produzione italiana, \"Treno popolare \" suscit\u00f2 qualche malumore nel regime, bench\u00e9 si ispirasse ad una sua iniziativa molto apprezzata. \u00ab\"Treno popolare\" non piace al regime fascista: troppo disinteresse, anche in un breve divertimento, per i destini della patria, troppo naturalismo \"alla francese\"\u00bb.\nLa versione del regista fu che \"Treno popolare\" \u00abera un film che mostrava la gente com'era, malvestita come nella realt\u00e0, ed i fascisti non potevano ammetterlo, dato che la verit\u00e0 \u00e8 sempre l'ultima cosa che viene detta; hanno protestato contro il film\u00bb. Tuttavia la circolazione del film nelle sale non venne impedita per cui alla fine, anche a motivo dei suoi modesti costi, si pot\u00e9 recuperare il denaro investito, anche se poi la societ\u00e0 produttrice SAFAR non riusc\u00ec a realizzare altre pellicole.\nCritica.\nA fronte dell'insuccesso di pubblico, \"Treno popolare\" fu generalmente apprezzato dai commentatori, anticipando, ma al contrario, quel contrasto tra critica e pubblico che Matarazzo vivr\u00e0 poi con i suoi film dei primi anni cinquanta. Particolarmente positivo fu il commento del \"Corriere della Sera\", secondo cui \u00abnon basta avere vent'anni, bisogna anche avere le qualit\u00e0 dei vent'anni. E \"Treno popolare\", ha freschezza, semplicit\u00e0, spontaneo interesse per le cose, impulsiva sincerit\u00e0 nel raccontarle. C'\u00e8 per\u00f2 anche un notevole senso di proporzione e di misura, un'attenzione sempre vigile portata all'azione e ai caratteri principali. \u00c8 un film divertente e simpatico, intonato e gentile, giusto nel ritmo, cinematografico sempre. Buono l'accompagnamento musicale di Rota, aderente all'azione e giustamente popolare\u00bb. Poco tempo dopo anche \"la Stampa\" si associ\u00f2 alle lodi: \u00abIl film contiene tutti i pregi e l'ingenuit\u00e0 della giovinezza, staccandosi dai soliti \"tabarini\" e dalla solita cartapesta\u00bb, definendolo un \u00abottimo e promettente inizio di due giovani di ingegno, spettacolo quasi sempre piacevole rallegrato da scorci e trovatine [che danno] un piacere sottile e sincero\u00bb.\nAnche il settimanale \"Cinema Illustrazione\", confermando la simpatia con cui ne aveva parlato quando era in produzione, lo giudic\u00f2 \u00abuno dei pochi film, tre o quattro in tutto, dell'attuale cinematografia italiana che autorizzino a credere ancora nelle sue possibilit\u00e0. Bosio e Matarazzo hanno composto un piccolo gioiello che, facendo giustizia di tanta robaccia, apre gli occhi ed il cuore a chi crede nella nostra cinematografia (...) Che bella compagine ! Che respiro !\u00bb. Parole di plauso ebbe anche \"La rivista del Cinematografo\", pubblicazione di ispirazione cattolica, per \u00abla gustosa rassegna dei tipi, di macchiette popolari, l'avvicendamento dei quadri, tutti espressivi\u00bb, prevedendo che \u00abBosio e Matarazzo potranno fare ancora cose buone per la nostra cinematografia\u00bb, pur non tralasciando di notare come \u00abl'avventura sul fiume, con quel che ne segue, non \u00e8 delle pi\u00f9 castigate\u00bb.\nTra molti giudizi positivi ed incoraggianti, uno dei pochi controcorrente fu quello espresso nel novembre 1933 sul periodico \"Italia letteraria\" da N. Ch. [Nicola Chiaromonte], secondo cui \u00abi due giovani [Bosio e Matarazzo ndr] hanno avuto paura di non so che; hanno puntato sul soggetto invece che sulla fantasia, non hanno saputo svolgere francamente la cosa sullo schermo, si sono tenuti rigorosamente alla macchietta, all'episodio (...), traditi dalla inesperienza\u00bb.\nNell'esaminare in prospettiva storica il primo film diretto da Matarazzo si \u00e8 spesso parlato di una sorta di \"neorealismo\" \"ante litteram\" perch\u00e9 si svolge in esterni reali e perch\u00e9 guarda ad aspetti non spettacolari della realt\u00e0. Fu lo stesso regista ad evocare, trent'anni dopo, questa ispirazione. \u00abQuel film - dichiar\u00f2 - era quello che pi\u00f9 tardi verr\u00e0 chiamato neorealismo\u00bb Anche Aldo Vigan\u00f2 giudica \"Treno popolare\" \u00abun significativo prototipo della commedia italiana; i primi dati del lavoro sono freschezza ed entusiasmo [e] l'idillio Lina-Carlo rinvia ad un certo cinema francese, tipo \"Une partie de campagne\"\u00bb.\nSi tratta comunque di riferimenti indiretti perch\u00e9, come ha precisato Angela Prudenzi \u00absiamo certo lontani dallo sguardo critico del neorealismo, ma qui si pu\u00f2 cogliere qualche segno premonitore di un movimento di l\u00e0 da venire: non \u00e8 un sintomo da poco\u00bb. Tuttavia altri commentatori hanno riconosciuto al film altre qualit\u00e0: \u00ab\"Treno popolare\" anticipa di una ventina d'anni le commedie a storie parallele tipo \"Domenica d'agosto\" e quelle turistico \u2013 vacanziere, tipo \"Souvenir d'Italie\": luoghi reali, vagoni di terza classe, alcuni attori presi dalla strada ed un triangolo amoroso piuttosto ardito per l'epoca; \u00e8 uno dei film pi\u00f9 curiosi e liberi di quegli anni e mette in scena gente che lavora tutta la settimana e la domenica vuol fare festa\u00bb, oppure il fatto che vi venga \u00ab tratteggiata una societ\u00e0 nella quale acquistavano centralit\u00e0 i momenti di evasione e divertimento, e veniva evidenziato il rilievo assunto dalla realt\u00e0 urbana all'interno del contesto nazionale\u00bb\n\"Treno popolare\" ha suscitato attenzione anche in commentatori stranieri. Lo studioso statunitense James Hay, che ha condotto uno studio approfondito sul cinema italiano degli anni trenta, ha definito il film di Matarazzo dotato di \u00abuno stile e slancio verista\u00bb, avvertendo che \u00abinterpretare questo film semplicemente come un esempio di propaganda prodotto per promuovere un'iniziativa del governo o per mascherare la situazione reale dello stato, come alcuni sono stati inclini a fare, vorrebbe dire ignorare l'innovazione del film, la sua ironia, la sua difficolt\u00e0 di competere con gli altri film commerciali\u00bb.\nL'insuccesso di \"Treno popolare\" ebbe conseguenze decisive sulla futura attivit\u00e0 di un cineasta che nei primi anni trenta aveva svolto dalle pagine del \"Tevere\", di cui era redattore, un vivace ruolo di stimolo e di innovazione nello sviluppo della cinematografia italiana. \u00abQuella tristezza e la cocente delusione - ha scritto Prudenzi - finiscono per segnare in maniera indelebile le scelte future di Matarazzo che da allora, quasi punendosi, decide di operare secondo le leggi del mercato\u00bb. Negli anni trenta e quaranta egli diriger\u00e0 soltanto commedie brillanti, talora derivate dal teatro dialettale, oppure pellicole di genere giallo, mentre nel dopoguerra sar\u00e0 identificato (e per questo spesso aspramente criticato) come il regista del \"mel\u00f2 strappalacrime\". Lo spirito e la freschezza di \"Treno popolare\" resteranno per lui un caso isolato."}
{"id": "2171198", "revid": "79968", "url": "https://it.wikipedia.org/wiki?curid=2171198", "title": "Tommy Simpson", "text": ""}
{"id": "2171200", "revid": "119421", "url": "https://it.wikipedia.org/wiki?curid=2171200", "title": "Matrice delle responsabilit\u00e0", "text": "La matrice delle responsabilit\u00e0 \u00e8 una rappresentazione grafica che evidenzia in dettaglio i singoli compiti assegnati a ciascun operatore all'interno di un sistema aziendale. \nClassicamente vengono riportate in una tabella le varie attivit\u00e0 sulle righe, mentre lungo le colonne compaiono i nomi degli operatori. Le norme ISO 9000 identificano quattro categorie di addetti implicati a diverso titolo in una data attivit\u00e0: responsabile, collaboratore, informato e coordinatore (ove prevista questa figura).\nIl principale vantaggio dell'adozione della matrice delle responsabilit\u00e0 consiste, oltre che nel razionalizzare e rendere non casuale l'organizzazione del lavoro, nel potere fare affidamento su un quadro sinottico che, dopo attenta analisi, si rivela molto utile per potere eventualmente ridistribuire carichi e compiti di lavoro in base ad esigenze pratiche."}
{"id": "2171202", "revid": "729019", "url": "https://it.wikipedia.org/wiki?curid=2171202", "title": "Apataki", "text": "Apataki \u00e8 un atollo corallino dell'oceano Pacifico meridionale, territorialmente parte della Polinesia francese.\nGeografia.\nAppartiene al gruppo delle isole Palliser, un sottogruppo dell'arcipelago delle isole Tuamotu. Apataki si trova circa 370 chilometri a nord-est dell'isola di Tahiti, 17\u00a0km a est di Arutua e 25\u00a0km a nord-ovest di Toau. L'atollo ha un perimetro di circa 106\u00a0km di lunghezza, esteso su una superficie di oltre 745\u00a0km\u00b2. La sua vasta laguna ha due accessi navigabili.\nL'atollo di Apataki possedeva 430 abitanti nel 2000. Il villaggio principale \u00e8 Niutahi.\nStoria.\nIl primo contatto europeo avvenne con il navigatore olandese Jakob Roggeveen nel 1722. L'atollo venne visitato da James Cook nel 1774.\nNel 1977 venne inaugurato un campo d'aviazione."}
{"id": "2171208", "revid": "228587", "url": "https://it.wikipedia.org/wiki?curid=2171208", "title": "Maremma Piombinese", "text": "La Maremma Piombinese (l'antica Maremma Pisana o Volterrana) \u00e8 quel piccolo territorio comprendente le odierne Val di Cornia e Val di Pecora, che va nello specifico, da San Vincenzo a Castiglion della Pescaia. Confina a Nord con la Maremma Livornese (anch'essa antica Maremma Pisana o Volterrana) e a Sud con la Maremma Grossetana (antica Maremma Massetana o Senese). Ripercorrendo la storia, sappiamo che tale territorio \u00e8 appartenuto alla Repubblica di Pisa fino al 1399 e costituiva il Capitanato (o Contea) di Piombino. Dopo la caduta della Repubblica (nel 1399 appunto) gli Appiani vi fondarono la Signoria di Piombino (con le isole Elba, Montecristo, Pianosa)."}
{"id": "2171211", "revid": "3732", "url": "https://it.wikipedia.org/wiki?curid=2171211", "title": "Chiesa cattolica in Taiwan", "text": ""}
{"id": "2171214", "revid": "1836", "url": "https://it.wikipedia.org/wiki?curid=2171214", "title": "Casa Rossini", "text": "Casa Rossini a Pesaro \u00e8 la casa natale del grande compositore Gioachino Rossini qui nato il 29 febbraio 1792, nell'odierna via Rossini, 34. Nel 1892, a cento anni dalla nascita di Rossini, il Comune di Pesaro acquista il palazzo e lo adibisce a museo.\nCon R.D. n. 95 del 25 febbraio 1904 \u00e8 stato dichiarato monumento nazionale.\nL'edificio.\nL'esterno dell'edificio non possiede particolari qualit\u00e0 artistiche, soprattutto se paragonato alle limitrofe residenze patrizie della citt\u00e0. Tuttavia la sua particolare struttura risalta lungo la via ed \u00e8 apprezzata dai pesaresi. La casa rossiniana fu realizzata tra il XV e il XVIII secolo, con successivi interventi. L'edificio ha quattro piani e un sotterraneo.\nL'interno e le collezioni.\nDal 2015 Casa Rossini si presenta completamente rinnovata grazie ad un importante intervento di riqualificazione che ha ampliato gli spazi e reso protagoniste tecnologie di ultima generazione. Al piano terra, uno \"store\" esclusivamente a lui dedicato.\nLa casa museo, visitabile seguendo un particolare itinerario biografico-creativo, conserva diverso materiale documentario, tra cui stampe e cimeli legati alla vita e all'opera del compositore. Il nucleo centrale della raccolta \u00e8 costituito dalla donazione del grande collezionista parigino Alphonse Hubert Martel, stampe delle opere di Rossini\u00a0 e dei suoi celebri interpreti:\u00a0Adelina Patti (Rosina/Barbiere di Siviglia), Giovan Battista Rubini (Otello), Giuditta Pasta (Tancredi), Gilbert-Louis Duprez (Arnold/Guillaume Tell).\nDegni di nota, sono poi la raccolta di trenta ritratti a stampa di Rossini, dalla giovinezza alla vecchiaia, e un disegno di Gustave Dor\u00e8 che lo ritrae sul letto di morte. Oltre ai ritratti ufficiali, \u00e8 esposta una serie di caricature tra cui una statuetta di Jean Pierre Dantan che mette alla berlina Rossini e altri personaggi dell\u2019ambiente musicale dell\u2019Ottocento. Nella stanza dedicata alla musica, sono ospitati un fortepiano, strumento a tastiera costruito a Venezia nel 1809, e alcuni autografi del maestro.\nCon il rinnovato allestimento, Casa Rossini ha implementato il materiale in esposizione grazie alla collaborazione con la Fondazione Rossini che ha concesso nuovi e interessanti documenti, tra cui lettere e spartiti autografi, libretti originali di opere rossiniane e la digitalizzazione di intere partiture. Oltre che nella Sala audio e video, i nuovi contenuti e il materiale grafico digitalizzato (spartiti autografi di opere e lettere) sono consultabili su \"touch screen\" lungo il percorso e apposite postazioni consentono l\u2019ascolto di registrazioni sonore dei documenti/lettere, cos\u00ec da comprendere al meglio le vicende biografiche e artistiche del compositore. Alla superficie espositiva si \u00e8 aggiunto il secondo piano per ospitare documenti di interpreti e opere rossiniane e mostre tematiche temporanee."}
{"id": "2171221", "revid": "1372005", "url": "https://it.wikipedia.org/wiki?curid=2171221", "title": "Pietra del Principe", "text": "La Pietra del Principe (in tedesco \"F\u00fcrstenstein\", in sloveno \"Kne\u017eji kamen\") \u00e8 il capitello di una colonna ionica che gioc\u00f2 un importante ruolo nella cerimonia di incoronazione del principe di Carantania nell'alto medioevo. Dopo la conquista dei franchi, la cerimonia tenuta in lingua slovena fu mantenuta come prima parte dell'incoronazione del duca di Carinzia, seguita da una messa alla Cattedrale di Maria Saal. In seguito la cerimonia proseguiva dal Trono Ducale.\nLa colonna proviene probabilmente dalla vicina citt\u00e0 romana di Virunum, capitale della provincia di Noricum sotto il regno di Claudio (41-54). Durante il medioevo la colonna fu incisa con lo stemma del Duca di Carinzia.\nLa Pietra del Principe divent\u00f2 parte dell'eredit\u00e0 della Carantania dopo la prima guerra mondiale. Nel 2005 il primo ministro sloveno Janez Jan\u0161a decise di rappresentare la Pietra del Principe sul lato nazionale della moneta slovena da 2 centesimi e ci\u00f2 preoccup\u00f2 il governo austriaco. Nel 2006 il governatore della Carinzia J\u00f6rg Haider fece trasferire la pietra, che sin dal 1905 era stata conservata al museo di stato Carinziano, nella Wappensaal (Sala araldica) del Landhaus di Klagenfurt."}
{"id": "2171224", "revid": "65802540", "url": "https://it.wikipedia.org/wiki?curid=2171224", "title": "Bromalite", "text": "Il termine bromalite deriva dal greco \"broma\", alimento e \"lithos\", pietra. \nDescrizione.\nLe bromaliti sono i resti fossilizzati di materiale provenienti dall'apparato digerente degli organismi. Nel loro insieme vengono considerate come tracce fossili. \nSe ne conoscono quattro tipi:\nRegurgitaliti e coproliti sono quindi essenzialmente noti solo dopo che hanno lasciato il corpo dell'organismo, mentre gastroliti e cololiti si trovano generalmente in situ, nei rispettivi organi; tuttavia, sono stati rinvenuti cololiti fossilizzatisi senza il produttore e gastroliti immersi nei coproliti oppure sparsi nel sedimento e ben riconoscibili per la particolare lisciatura della loro superficie e l'estraneit\u00e0 della pietra dal contesto petrografico e sedimentologico dello strato entro cui sono ritrovati.\nNonostante le difficolt\u00e0 a collegare ad uno specifico produttore molti di questi resti, tutte le bromaliti sono potenzialmente utili a fornire importanti e talvolta uniche prove relative alla dieta dei produttori e ad altri fattori trofici degli antichi ecosistemi.\nBibliografia.\nAlridge R. J., Gabbot S. E., Siveter L. J., Theron J. N., \"Bromalites from the soom shale lagerstatte (upper Ordovician) of South Africa: palaeoecological and palaeobiological implications.\", Palaeontology, Vol. 49, Part 4, 2006, pp. 857\u2013871\nMcHenry C. R., Cook A. G., Wroe S., \"Bottom-Feeding Plesiosaurs\". Science, 7 October 2005, Vol. 310. no. 5745, p. 75"}
{"id": "2171239", "revid": "1573940", "url": "https://it.wikipedia.org/wiki?curid=2171239", "title": "T\u014dcha", "text": "Il T\u014dcha (\u95d8\u8336, Gara del T\u00e8) ha rappresentato una pratica mondana e di divertimento nelle classi aristocratiche e benestanti giapponesi nel tardo Periodo Heian, diffondendosi nel XIII e XIV secolo. La popolarit\u00e0 di questa pratica sociale, che consisteva nell'indovinare la provenienza del t\u00e8 gustato, crebbe proporzionalmente con la diffusione della bevanda del t\u00e8 nell'arcipelago giapponese. Le sue origini sono cinesi, segnatamente riferibili alla Dinastia Song (\u5b8b\u671d)quando la bevanda del t\u00e8 inizi\u00f2 ad essere comunemente classificata per colore, tempo di infusione, qualit\u00e0 dell'acqua e gusto. In Giappone, tale diversivo mondano giunse a rappresentare anche una forma di gioco d'azzardo, denominato \"chayoriai\" (\u8336\u5bc4\u5408), che fu vietato nel 1336 dal Codice di Kenmu (\u5efa\u6b66). Il diario dell'imperatore Hanazono ((\u82b1\u5712\u5929\u7687, 1297-1348) riferisce che gli aristocratici giapponesi gareggiavano nel distinguere il t\u00e8 della regione di Kyoto, denominato \"toganoo\" (\u6802\u5c3e, altrimenti definito il \"vero t\u00e8\" o \"honcha\", \u672c\u8336) dal non-toganoo (denominato \"hicha\", \u975e\u8336). Pi\u00f9 tardi le competizioni divennero pi\u00f9 complesse e anche i premi pi\u00f9 lussuosi, arrivando a giochi molto diffusi come \"shishu jippuku cha\" (\u56db\u7a2e\u5341\u670d\u8336, quattro tipi di t\u00e8 e dieci tazze), \"rokushokucha\" (\u516d\u8272\u8336, i sei colori t\u00e8), \"hyappukucha\" (\u767e\u670d\u8336, con cento tazze), \"nanatoko shoubu\" (\u4e03\u6240\u52dd\u8ca0, tra sette concorrenti) , \"sanshu meicha\" (\u4e09\u7a2e\u9298\u8336, tre tipologie di t\u00e8), \" shikicha\" (\u56db\u5b63\u8336, t\u00e8 di quattro stagioni differenti), e \"keizucha\" (\u7cfb\u56f3\u8336, t\u00e8 di varie annate). La pratica del \"T\u014dcha\" venne progressivamente a declinare con la diffusione, a partire dal XV secolo, della cerimonia del t\u00e8 giapponese (\"Cha no yu\", \u8336\u306e\u6e6f, \"acqua calda per il t\u00e8\" o anche \"Chad\u014d\" o \"Sad\u014d\", \u8336\u9053, Via del t\u00e8), legata a valori pi\u00f9 prettamente religiosi e spirituali del Buddhismo, in particolar modo degli insegnamenti dello \"Zen\"."}
{"id": "2171246", "revid": "123900140", "url": "https://it.wikipedia.org/wiki?curid=2171246", "title": "Footwork Arrows", "text": "La Footwork Arrows \u00e8 stata una scuderia britannica di Formula 1 attiva nella prima met\u00e0 degli anni novanta. \nNel 1990 Wataru Ohashi, imprenditore giapponese e presidente della compagnia giapponese di logistica Footwork Express Co. Ltd, inizi\u00f2 ad investire ingenti somme di denaro nel team Arrows; l'accordo con la scuderia inglese prevedeva che le monoposto portassero il logo \"Footwork\" in bella vista. La squadra fu ufficialmente ribattezzata \"Footwork\" nel 1991, e fu stipulato un accordo con la Porsche per la fornitura dei motori. I risultati furono inferiori alle aspettative; dopo solo 6 gare il team abbandon\u00f2 il motore Porsche e pass\u00f2 al Ford Cosworth DFR curato dalla Hart. \nNel 1992 la scuderia pass\u00f2 ai propulsori Mugen. Il team mantenne il nome Footwork fino al ritiro di Ohashi, avvenuto alla vigilia del campionato del 1996, durante il quale si torn\u00f2 alla vecchia denominazione. Jackie Oliver, il fondatore del team Arrows, mantenne comunque il controllo operativo della squadra per l'intero periodo.\nStoria.\n1991.\nNel 1991 il team cominci\u00f2 la stagione con la A11C, monoposto derivata dalla vecchia Arrows A11 ed il nuovo motore V12 della Porsche, denominato 3512. Dopo il disastroso Gran Premio del Brasile, in cui n\u00e9 Michele Alboreto n\u00e9 Alex Caffi riuscirono a qualificarsi, ci fu un rimpasto interno alla scuderia che port\u00f2 Alan Rees a ricoprire la carica di direttore finanziario e John Wickham quella di team manager. La nuova FA12 (di cui venne proposta anche un'altra versione durante l'anno, ribattezzata FA12C) comparve nei test ad Imola ma venne distrutta in incidente alla curva del Tamburello, causato dalla rottura di una sospensione. Alboreto in quell'occasione riport\u00f2 la frattura di un piede. Caffi danneggi\u00f2 il secondo esemplare della nuova monoposto a Monaco e a causa delle ferite subite in un incidente stradale fu sostituito da Stefan Johansson per quattro gare.\nA giugno il team decise di sostituire l'insoddisfacente propulsore Porsche con il Ford Cosworth DFR preparato dalla Hart. Non essendo riuscita a conquistare punti, nella seconda parte della stagione la squadra fu costretta a partecipare alle prequalifiche e riusc\u00ec raramente a qualificarsi. Nonostante i problemi, il team inaugur\u00f2 una galleria del vento a Milton Keynes.\n1992.\nNel 1992 Aguri Suzuki prese il posto di Caffi, portando la fornitura dei Mugen MF351H V10. La FA13, progettata anch'essa come le precedenti da Alan Jenkins, era una vettura abbastanza convenzionale e dalle prestazioni discrete, che consent\u00ec ad Alboreto di raccogliere 6 punti e alla scuderia di guadagnare il settimo posto nel mondiale costruttori, a pari punti con la Ligier. Quella del '92 fu cos\u00ec la stagione migliore della breve storia della Footwork Arrows.\n1993.\nNel 1993 Alboreto fu sostituito dal britannico Derek Warwick; vennero invece confermati Suzuki, i motori Mugen e la FA13, che venne leggermente modificata e fu ribattezzata FA13B. Nonostante l'arrivo di una nuova monoposto durante il campionato, denominata FA14, il 1993 fu un anno deludente. Alla fine della stagione Ohashi ritir\u00f2 la sua sponsorizzazione e cos\u00ec il team perse la fornitura dei motori giapponesi. La Footwork dovette tornare ai Ford V8 per la stagione successiva.\n1994.\nPer la stagione 1994 Jenkins svilupp\u00f2 la FA15, vettura dalle linee pulite e spinta dal Ford HBE7/8, per i due giovani piloti Gianni Morbidelli e Christian Fittipaldi. La nuova monoposto permise dei buoni risultati, con il quarto posto di Fittipaldi al Gran Premio del Pacifico ed il podio sfumato al Gran Premio di Monaco a causa della rottura del cambio. Tuttavia all'inizio della stagione la FA14 soffriva di problemi di affidabilit\u00e0; quando la scuderia stava ormai per risolverli, il cambiamento nel regolamento che segu\u00ec le morti di Roland Ratzenberger e Ayrton Senna rese vano il lavoro di sviluppo. Gli ultimi punti furono conquistati in Belgio ed in Germania, dove le due monoposto guadagnarono il quarto ed il quinto posto in una gara che vide solo otto auto tagliare il traguardo. In totale la squadra collezion\u00f2 9 punti che le valsero il nono posto in classifica. Alla fine dell'anno la squadra ricevette un duro colpo quando Fittipaldi decise di tornare negli Stati Uniti per gareggiare nella Indy Car World Series. In seguito anche Wickham decise di abbandonare il team.\n1995.\nCon una situazione finanziaria ormai critica, nel 1995 la scuderia assunse il pilota pagante giapponese Taki Inoue per affiancare Morbidelli. La FA16 fu progettata come di consueto da Jenkins e disponeva di un propulsore Hart 830 V8. Le drammatiche ristrettezze finanziarie costrinsero il team a sostituire Morbidelli con Max Papis a met\u00e0 stagione; tuttavia il pilota pesarese ritorn\u00f2 al volante della FA16 per le ultime tre gare e conquist\u00f2 anche, con il terzo posto nel Gran Premio d'Australia corso ad Adelaide, quello che rimarr\u00e0 il primo e unico podio della Footwork. Alla fine dell'anno, Jackie Oliver e Alan Rees ricomprarono le quote di Ohashi grazie al supporto della finanziaria Schwabische Finanz &amp; Unternehmensberatung AG.\n1996.\nNel marzo 1996, Tom Walkinshaw acquis\u00ec il controllo del team comprando tutte le quote di Rees. In questo modo Walkinshaw arriv\u00f2 a possedere il 40% delle quote, mentre il suo socio Peter Darnbrough ne compr\u00f2 l'11%. A Jackie Oliver rimaneva il 49%. Il team fu rinominato TWR Arrows, anche se per tutta la stagione la scuderia continu\u00f2 a chiamarsi Footwork. La stagione 1996 vide la FA17 guidata da una nuova coppia di piloti, il brasiliano Ricardo Rosset e l'olandese Jos Verstappen, che conquist\u00f2 l'ultimo punto della Footwork in Formula 1 nei giri finali al Gran Premio d'Argentina. Il team termin\u00f2 al nono posto nel campionato costruttori, lo stesso risultato delle stagioni 1993 e 1994."}
{"id": "2171248", "revid": "189978", "url": "https://it.wikipedia.org/wiki?curid=2171248", "title": "Legione Azzurra", "text": ""}
{"id": "2171250", "revid": "767487", "url": "https://it.wikipedia.org/wiki?curid=2171250", "title": "Desperately insensitive", "text": "Desperately Insensitive \u00e8 il terzo album del gruppo musicale grindcore italiano Cripple Bastards. \u00c8 stato pubblicato nel 2003 dalla Necropolis Records per il mercato statunitense e dalla Century Media Records per quello europeo.\nIl disco.\nIl disco \u00e8 stato registrato nell'aprile 2002 al Nadir Studio di Genova, di propriet\u00e0 del chitarrista e tastierista dei Sadist Tommy Talamanca. Quest'ultimo ha lavorato all'album come tecnico del suono. \"Desperately Insensitive\" \u00e8 caratterizzato da una presenza pi\u00f9 frequente di canzoni con testo in inglese e da una riduzione della vena hardcore presente nelle sonorit\u00e0 classiche della band. Questo disco ha un'importanza fondamentale, perch\u00e9 ha aperto le porte dei CB verso concreti orizzonti internazionali e verso una notevole considerazione anche nella scena brutal death metal dove prima erano quasi ignorati."}
{"id": "2171253", "revid": "36426", "url": "https://it.wikipedia.org/wiki?curid=2171253", "title": "Architettura ravennate", "text": ""}
{"id": "2171255", "revid": "767487", "url": "https://it.wikipedia.org/wiki?curid=2171255", "title": "Calm Before the Storm (Lauren Harris)", "text": "Calm Before the Storm \u00e8 l'album di debutto della cantante rock inglese Lauren Harris, pubblicato il 10 giugno 2008.\nL'opener \"Steal Your Fire\" \u00e8 una cover del gruppo musicale britannico Gun, molto apprezzato dalla stessa Lauren."}
{"id": "2171268", "revid": "1313191", "url": "https://it.wikipedia.org/wiki?curid=2171268", "title": "Pseudofumaria lutea", "text": "La Colombina gialla (nome scientifico Pseudofumaria lutea ) \u00e8 una piccola pianta erbacea, dai delicati fiori gialli, appartenente alla famiglia delle Papaveraceae, endemica delle Alpi centrali.\nSistematica.\nIl genere della \u201cColombina lutea\u201d \u00e8 abbastanza numeroso con circa 300 specie, di queste meno di una decina sono spontanee della nostra flora. La posizione tassonomica rispetto alla famiglia \u00e8 stata modificata diverse volte: secondo la classificazione del Sistema Cronquist (degli anni '80 ed ormai superata) la specie di questa scheda appartiene alla famiglia delle \"Fumariaceae\" e relativo ordine delle \"Papaverales\"; mentre nella moderna classificazione APG IV \u00e8 stata spostata alla famiglia delle \"Papaveraceae\" e all'ordine delle \"Ranunculales\" (vedi tabella a destra). \nLa presente specie appartiene alla sezione \"Capnoides\" caratterizzata dall'avere radici non tuberose, dei fusti ramosi con molte foglie e diversi racemi terminale in posizione ascellare delle foglie e fiori di colore giallo o bianco.\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nEtimologia.\nL'etimologia del nome generico (\"corydalis\") deriva da un vocabolo greco (\"korydalis\") che significa \u201callodola\u201d e fa riferimento allo sperone terminale del fiore che ricorda il dito posteriore delle allodole. Altre etimologie fanno riferimento alla somiglianza del fiore con la cresta dell'allodola. I primi ad usare tale termine per queste piante sono stati il medico greco antico ellenista Galeno (Pergamo, 129 \u2013 216) e il naturalista belga Rembert Dodoens, vissuto fra il 1517 e il 1585. Nome ripreso dal botanico e micologo svizzero Augustin Pyrame de Candolle (Ginevra, 4 febbraio 1778 \u2013 9 settembre 1841), ma introdotto definitivamente nella botanica sistematica dal botanico francese \u00c9tienne Pierre Ventenat (1757-1808).\nL'epiteto specifico (\"lutea\" = gialla) deriva dalla colorazione della corolla di questa pianta.\nA studiare e quindi classificare questa specie \u00e8 stato il botanico e micologo svizzero Augustin Pyrame de Candolle (Ginevra, 4 febbraio 1778 \u2013 9 settembre 1841) in una pubblicazione del 1805. Ma prima ancora questa pianta era stata catalogata dal biologo e scrittore svedese, considerato il padre della moderna classificazione scientifica degli organismi viventi, Carl von Linn\u00e9 (Rashult, 23 maggio 1707 \u2013Uppsala, 10 gennaio 1778).\nI tedeschi chiamano questa pianta: \"Gelber Lerchensporn\"; i francesi la chiamano \"Corydale jaune\"; mentre gli inglesi la chiamano \"Yellow Corydalis\".\nMorfologia.\n\u00c8 una pianta alta da 10 a 30\u00a0cm a portamento prostrato. La forma biologica \u00e8 emicriptofita scaposa (H scap), ossia sono piante erbacee, perenni, con gemme svernanti al livello del suolo e protette dalla lettiera o dalla neve, dotate di un asse fiorale eretto pi\u00f9 o meno foglioso.\nRadici.\nLe radici sono gracili e secondarie da rizoma.\nFoglie.\nLe foglie sono glauche, fragili e succose. La forma \u00e8 due volte pennatosetta. I segmenti del secondo livello possono essere a sua volta divisi (anche completamente), o lobati. Sono inoltre oblanceolati; all'apice sono ottusi o mucronati. I piccioli delle foglie sono carnosi ma deboli e cavi. Nei climi miti le foglie rimangono sempreverdi. Dimensione dei lobi di secondo ordine : larghezza 5 \u2013 9\u00a0mm, lunghezza 10 \u2013 15\u00a0mm.\nInfiorescenza.\nL'infiorescenza \u00e8 composta da diversi racemi terminali formati all'ascella delle foglie superiori. I racemi sono multifiori (5 \u2013 15 fiori) con delle brattee (o squame) lesiniformi. Dimensione delle brattee: larghezza 0,5\u00a0mm, lunghezza 4\u00a0mm.\nFiori.\nI fiori sono ermafroditi, zigomorfi, ciclici e eteroclamidati. Possiedono uno sperone che \u00e8 pi\u00f9 corto della corolla che normalmente \u00e8 gialla ma spesso pu\u00f2 essere un giallo pallido o quasi bianco. Dimensione totale del fiore : 10 \u2013 20\u00a0mm.\nFrutti.\nIl frutto \u00e8 una capsula a forma lineare-fusiforme pendente, contenente diversi semi (frutto polispermo). Dimensione della capsula: 1\u00a0cm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale :\nUsi.\nIn questa pianta possono essere presenti degli alcaloidi tossici (contenuti nella parte ipogea del fusto) per cui \u00e8 considerata una pianta potenzialmente velenosa.\nGiardinaggio.\n\u00c8 una pianta che facilmente viene usata nei giardini rocciosi o come bordura o come pianta di riempimento in quanto il fogliame copioso ed elegante rimane verde per buona parte della stagione. I fiori inoltre sono molto abbondanti e si spargono delicatamente tra le foglie. Se non sono molto seguite queste piante prolificano facilmente in tutte le direzioni. Le posizioni migliori sono quelle a mezza luce, ma cresce bene anche al sole o all'ombra. Il terreno deve essere ben drenato.\nPascolo.\nQuesta pianta \u00e8 tossica per il cavallo (produce piaghe alla bocca, coliche e perfino la morte)."}
{"id": "2171274", "revid": "287204", "url": "https://it.wikipedia.org/wiki?curid=2171274", "title": "Carlton Soccer Club", "text": "Il Carlton SC era una squadra di calcio australiana, fondata nel 1997.\nStoria.\n\u00c8 arrivata seconda nella NSL al termine della sua prima stagione agonistica, 1997-1998.\nLa sua attivit\u00e0 sportiva si \u00e8 conclusa nel 2000 a causa del fallimento della societ\u00e0 stessa.\nNei suoi pochi anni di vita ha comunque annoverato tra le sue file diversi giocatori che in seguito hanno fatto parte dei Socceroos come Mark Bresciano"}
{"id": "2171275", "revid": "2184720", "url": "https://it.wikipedia.org/wiki?curid=2171275", "title": "Grammy Award alla miglior interpretazione vocale femminile pop", "text": "Il Grammy Award for Best Female Pop Vocal Performance \u00e8 stato il premio assegnato alla migliore performance vocale di una cantante della categoria pop, il primo dei quali \u00e8 stato donato nel 1959. Nel corso degli anni, il premio ha subito alcune variazioni nel nome:"}
{"id": "2171276", "revid": "189978", "url": "https://it.wikipedia.org/wiki?curid=2171276", "title": "Associazione del Nastro Azzurro", "text": ""}
{"id": "2171278", "revid": "1313191", "url": "https://it.wikipedia.org/wiki?curid=2171278", "title": "Colombina gialla", "text": ""}
{"id": "2171281", "revid": "767487", "url": "https://it.wikipedia.org/wiki?curid=2171281", "title": "Lodejnopol'skij rajon", "text": "Il Lodejnopol'skij rajon () \u00e8 un rajon dell'Oblast' di Leningrado, nella Russia europea occidentale; il capoluogo \u00e8 la citt\u00e0 di Lodejnoe Pole."}
{"id": "2171282", "revid": "21302178", "url": "https://it.wikipedia.org/wiki?curid=2171282", "title": "Gastronomo", "text": ""}
{"id": "2171283", "revid": "21302182", "url": "https://it.wikipedia.org/wiki?curid=2171283", "title": "Gastronomico", "text": ""}
{"id": "2171285", "revid": "21302190", "url": "https://it.wikipedia.org/wiki?curid=2171285", "title": "Gastronomica", "text": ""}
{"id": "2171305", "revid": "599013", "url": "https://it.wikipedia.org/wiki?curid=2171305", "title": "Chiesa ed ex convento domenicano di San Bartolomeo", "text": "Il convento domenicano di San Bartolomeo \u00e8 un edificio claustrale ubicato a Campagna, in via San Bartolomeo n.178, nell'omonimo quartiere.\nStoria.\nL'edificio \u00e8 stato realizzato a partire dal 1449, anno della bolla di erezione del convento da parte del papa Niccol\u00f2 V, su una precedente chiesa. Secondo lo storico Rivelli, la realizzazione avvenne per volere di Francesco Orsini, Prefetto di Roma. La direzione dei lavori fu affidata a Pietro Viviani e a Giacomo De Chiara.\nIl convento venne affidato all'Ordine dei Frati Predicatori, gi\u00e0 presente sin dal 1259. Fra il 1571 e il 1572 vi comp\u00ec il noviziato Giordano Bruno. Il convento divenne sede dello Studio Generale, un'istituzione che si occupava di studi filosofici, letterari e teologici per la nobilt\u00e0 locale. Fra i suoi allievi vi furono Marco Fileta Filiuli, Giovanni Antonio De Nigris e Giulio Cesare Capaccio.\nI frati domenicani ne ebbero il possesso fino all'unit\u00e0 d'Italia.\nDal 1878 al 1927 il convento venne utilizzato dal Distretto militare di Campagna come caserma mentre la chiesa rimase come parrocchia. \nTra il 1940 e il 1943 la struttura venne destinata a campo di internamento fascista per circa 369 detenuti inglesi e francesi, ebrei italiani, ebrei stranieri, apolidi, tedeschi, austriaci, polacchi, fiumani, cecoslovacchi, jugoslavi.\nLa struttura.\nLo scalone.\nL'edificio \u00e8 accessibile da uno scalone a due rampe pavimentato in pietra locale e delimitato da muretti arricchiti di capitelli, in pietra calcarea di persumibile origine medioevale, posti al rovescio.\nL'ex convento.\nL'edificio claustrale presenta tre piani (il terzo aggiunto nell'Ottocento) con chiostro centrale. Gli ambienti interni sono di varie dimensioni e del periodo quattrocentesco rimane ben poco. Totalmente rimaneggiato nei secoli, ha subito l'ultimo restauro a seguito del terremoto dell'Irpinia. Il chiostro, delimitato da arcate a tutto sesto in muratura \u00e8 privo di decorazioni.\nItinerario della Memoria e della Pace.\nL'edificio \u00e8 sede di un percorso culturale con pannelli fotografici-didattici riportanti documenti e foto attinenti al campo di internamento fascista, alla permanenza degli ebrei durante il secondo conflitto mondiale, e alle figure di Giovanni e Giuseppe Maria Palatucci. Il percorso presenta la ricostruzione di una stanza degli internati e della sinagoga (in origine situata al piano terra).\nIl lapidario.\nIl portico del chiostro ospita una serie di materiale lapidario come stemmi, un'acquasantiera, capitelli e altri elementi provenienti da vari edifici.\nLa chiesa.\nLa chiesa \u00e8 a croce latina e la facciata presenta due portali in pietra, quello principale e a destra quello dell'oratorio della confraternita del SS. Rosario. L'interno \u00e8 costituito da un ambiente rettangolare con due cappelle laterali, da una abside quadrata definita da un arcone a tutto sesto e coperta da volta a crociera priva di qualsiasi elemento decorativo. L'aula \u00e8 ornata da quattro edicole con stucchi in stile settecentesco. Il soffitto ligneo, interamente decorato con oro zecchino, intarsiato ed intagliato ad ampie volute floreali, riporta uno stemma con la scritta: \u201cANNO REPARATAE SALUTIS MDCCXIII\u201d.\nLa cappella sinistra presenta stucchi ottocenteschi e un altare al di sopra del quale si eleva una nicchia con marmi, datata 1815, in cui trova posto la statua della Madonna.\nL'altare ligneo \u00e8 un'opera del secolo XVII, che custodisce il Crocifisso velato denominato SS. Nome di Dio.\nLa chiesa \u00e8 sede di due confraternite:"}
{"id": "2171309", "revid": "189978", "url": "https://it.wikipedia.org/wiki?curid=2171309", "title": "Regno sardo", "text": ""}
{"id": "2171316", "revid": "30677", "url": "https://it.wikipedia.org/wiki?curid=2171316", "title": "Croce Rossa Tedesca", "text": ""}
{"id": "2171322", "revid": "1428919", "url": "https://it.wikipedia.org/wiki?curid=2171322", "title": "Mario Piccioli", "text": "Infanzia e Giovent\u00f9.\nPiccioli crebbe a Firenze nel quartiere di San Frediano, dove abitava con i suoi genitori e un fratello maggiore. La sua famiglia non era fascista e, a differenza della maggior parte delle persone dell'epoca, non aveva mai dovuto patire la fame. And\u00f2 a scuola fino alla quinta elementare, poi lavor\u00f2 per alcuni negozi diversi.\nArresto e Deportazione.\nIn seguito allo sciopero generale proclamato nell'Italia settentrionale e centrale, il 7 marzo 1944 sua madre venne arrestata e portata alle \"Scuole Leopoldine\" di Firenze. Il giorno dopo, mentre Piccioli andava a cercarla, anche lui fu arrestato da un fascista.\nSebbene sua madre fosse rilasciata, Piccioli e tanti altri arrestati furono caricati su camion e portati alla stazione di Santa Maria Novella. In quaranta per vagone vennero fatti salire, rinchiusi e deportati al campo di concentramento di Mauthausen, dove arrivarono tre giorni dopo.\nAccompagnati dalle urla delle SS furono costretti a percorrere la salita di circa 5 chilometri dalla stazione al campo. Segu\u00ec il discorso di un ufficiale tedesco, dopo di che i deportati furono spogliati e rasati completamente, disinfettati e spinti nelle docce. Piccioli fu immatricolato con il numero 57344.\nDa Mauthausen ad Ebensee e Linz.\nDopo la quarantena di 15 giorni, che serviva ad estenuare i deportati mentalmente e fisicamente, assieme a tanti compagni italiani venne trasferito al campo di concentramento di Ebensee, un sottocampo di Mauthausen. I prigionieri furono impegnati allo scopo di costruire enormi gallerie per rendere possibile lo sviluppo e la produzione di missili intercontinentali.\nPiccioli fu costretto al lavoro nelle gallerie che si trovavano a circa un chilometro dal campo, durante il quale i prigionieri vennero controllati dalle SS con cani addestrati.\nA causa delle sue pessime condizioni di salute fu portato all'infermeria e durante una selezione scelto per ritornare a Mauthausen. Anche l\u00ec fu messo in una baracca che fungeva da infermeria, dove rimase dal 25 luglio al 31 agosto 1944.\nIn seguito venne trasferito al campo di Linz III, dove i deportati furono impiegati in una fonderia, nella costruzione di centrali energetiche, in lavori di sbancamento e nella fabbricazione di carri armati.\nLa vita dopo la liberazione.\nIl 5 maggio 1945 Piccioli venne liberato a Linz dalle truppe americane. Al momento della sua liberazione pesava 31 chili. Pi\u00f9 tardi gli italiani furono spostati in un ex campo di prigionia, dove Piccioli pass\u00f2 circa un mese.\nViaggiando su un treno bestiame fino a Bolzano e da l\u00ec su un camion, Piccioli arriv\u00f2 a Firenze il 23 giugno 1945. Gi\u00e0 un mese dopo riprese a lavorare in una cartiera. Nel 1963 entr\u00f2 a lavorare alla Provincia di Firenze, dov'\u00e8 stato fino alla pensione.\nDal gennaio del 2009, Piccioli \u00e8 stato presidente dell'ANED di Firenze. In particolare negli ultimi anni di vita ha svolto un'attivit\u00e0 di testimone instancabile presso scuole e universit\u00e0.\n\u00c8 morto marted\u00ec 3 agosto 2010 poco dopo le 21 all'ospedale di Torregalli (FI) all'et\u00e0 di 84 anni. Era l'ultimo sopravvissuto di Mauthausen"}
{"id": "2171328", "revid": "125998794", "url": "https://it.wikipedia.org/wiki?curid=2171328", "title": "Guerra dei dieci giorni", "text": "La guerra dei dieci giorni (in sloveno: \"Desetdnevna vojna\", in serbo: \u0414\u0435\u0441\u0435\u0442\u043e\u0434\u043d\u0435\u0432\u043d\u0438 \u0440\u0430\u0442, \"Desetodnevni rat\"), a volte chiamata guerra d'indipendenza slovena (in sloveno: \"Slovenska osamosvojitvena vojna\") o in serbo semplicemente guerra in Slovenia (\u0420\u0430\u0442 \u0443 \u0421\u043b\u043e\u0432\u0435\u043d\u0438\u0458\u0438, \"Rat u Sloveniji\"), fu un breve conflitto armato tra la Slovenia e la Repubblica Socialista Federale di Jugoslavia nel 1991 in seguito alla dichiarazione d'indipendenza della Slovenia.\nAntefatti.\nLa morte di Tito e le elezioni politiche del 1990.\nDopo un periodo di serenit\u00e0 seguito alla morte del presidente jugoslavo Josip Broz Tito nel 1980, le tensioni politiche, etniche, religiose ed economiche all'interno della Jugoslavia, sopite ormai da anni, ritornarono in superficie.\nNel 1989 Slobodan Milo\u0161evi\u0107, presidente del Comitato Centrale della Lega dei Comunisti di Serbia dal 1986, divenne presidente della Serbia, la pi\u00f9 grande e pi\u00f9 popolata delle sei repubbliche jugoslave. Nell'aprile del 1990 si tennero in Slovenia le prime elezioni democratiche multipartitiche, vinte dalla coalizione DEMOS.\nIl referendum per l'indipendenza e la mobilitazione.\nIl 23 dicembre 1990, il popolo sloveno venne chiamato alle urne per un referendum sulla propria indipendenza, che fu approvato con l'88% dei voti. Il governo sloveno (la Jugoslavia era una federazione di pi\u00f9 stati con governi parzialmente autonomi) prepar\u00f2 la reazione al governo centrale di Belgrado ostile all'indipendenza e l'Armata Popolare Jugoslava (JNA) annunci\u00f2 che avrebbe applicato una nuova dottrina di difesa nel paese. La dottrina di Tito della \"Difesa popolare generale\", nella quale ogni repubblica manteneva una \"forza di difesa territoriale\" (\"Teritorijalna odbrana\" o TO), sarebbe stata sostituita da quel momento in poi da un sistema di difesa centralizzato. Le repubbliche avrebbero perso il proprio ruolo nelle questioni di difesa e le proprie forze territoriali sarebbero state disarmate e subordinate ai quartieri generali della JNA a Belgrado.\nIl governo sloveno non sub\u00ec questi tentativi, riuscendo a impedire che la maggior parte dell'equipaggiamento della TO slovena cadesse nelle mani della JNA. Venne dichiarato in un emendamento costituzionale, passato il 28 settembre 1990, che la TO locale sarebbe ricaduta sotto l'esclusivo controllo del governo sloveno. Allo stesso tempo, il governo sloveno allest\u00ec una struttura segreta alternativa di comando, nota come \"Struttura di manovra per la protezione nazionale\" (\"Manevrska struktura narodne za\u0161\u010dite\", o MSNZ). Era un'istituzione gi\u00e0 esistente ma antiquata, presente solo in Slovenia, che era destinata a dare la possibilit\u00e0 alla repubblica di formare una struttura di difesa \"ad hoc\", simile a una milizia nazionale. Era di scarsa importanza prima del 1990, con una dotazione antiquata e pochi membri. A ogni modo, il governo DEMOS si rese conto che la MSNZ poteva essere riadattata a costituire un'organizzazione parallela alla TO, interamente sotto controllo sloveno.Quando la JNA prov\u00f2 a prendere il controllo della TO slovena, la struttura di comando della TO venne semplicemente rimpiazzata con quella della MSNZ. Tra il maggio e l'ottobre del 1990, circa 21.000 militari della TO e poliziotti vennero mobilitati segretamente nella struttura di comando della MSNZ, della cui esistenza il governo federale era completamente all'oscuro. Il governo sloveno inoltre intraprese una pianificazione dettagliata di una campagna militare contro la JNA, che sfoci\u00f2 in piano tattico e operativo per il novembre 1990, gi\u00e0 sette mesi prima dello scoppio effettivo del conflitto.\nGli sloveni sapevano benissimo che non sarebbero stati capaci di resistere a lungo contro la JNA. Sotto il ministro della difesa Janez Jan\u0161a adottarono una strategia basata su un approccio di guerra asimmetrica. Le unit\u00e0 dalla TO avrebbero messo in atto una campagna di guerriglia, utilizzando armi anticarro e missili contraerei per tendere delle imboscate alle unit\u00e0 della JNA. Avrebbero potuto intrappolare le colonne di carri armati distruggendo il primo e l'ultimo veicolo su terreni favorevoli \u2014 ad esempio su una stretta via di montagna, dove lo spazio per le manovre sarebbe stato limitato \u2013 permettendo di affrontare il resto dei veicoli pi\u00f9 facilmente. In preparazione a ci\u00f2, il governo sloveno compr\u00f2 di nascosto sistemi missilistici leggeri da fornitori stranieri, soprattutto i missili contraerei SA-7 Grail (Strela) e il sistema anticarro Armbrust di fabbricazione tedesca. Si dovevano preferire le tattiche di temporeggiamento e di mordi-e-fuggi, poich\u00e9 negli scontri frontali sarebbe prevalsa la superiorit\u00e0 di fuoco della JNA.\nSul fronte diplomatico n\u00e9 la Comunit\u00e0 Europea n\u00e9 gli Stati Uniti d'America erano ben disposti a riconoscere l'indipendenza della Slovenia e propugnavano la continuazione di una Jugoslavia unita. Il governo sloveno cerc\u00f2 supporto internazionale negoziando una frammentazione pacifica della Jugoslavia, ma venne respinta dai paesi occidentali che preferivano accordarsi con una singola federazione, piuttosto che con numerosi stati indipendenti. A ogni modo, gli sloveni sostenevano che non avevano altra scelta che l'indipendenza, dato che le autorit\u00e0 di Belgrado avevano mostrato una mancanza di valori democratici.\nIl conflitto.\nLa Slovenia dichiar\u00f2 inaspettatamente la propria indipendenza il 25 giugno 1991 (aveva annunciato in precedenza che l'avrebbe fatto il 26 giugno). Questo \"anticipo\" sulla data dell'indipendenza fu un elemento critico dei piani sloveni per guadagnare un vantaggio nel conflitto atteso. Il governo sloveno si aspettava che le forze militari jugoslave avrebbero risposto con forza il giorno della dichiarazione d'indipendenza o poco dopo. Anticipando la data di 24 ore gli sloveni presero di contropiede il governo jugoslavo, che aveva stabilito le prime manovre per il 26 giugno.\nAnche se l'esercito jugoslavo si opponeva categoricamente all'indipendenza slovena, era diviso sulla tattica da seguire. Il capo di stato maggiore, il colonnello-generale Blagoje Ad\u017ei\u0107, sosteneva la necessit\u00e0 di un'operazione militare su larga scala per rimuovere il governo sloveno e mettere al potere delle \"forze sane\" nella repubblica. Il suo superiore politico, il ministro della difesa Generale dell'esercito Veljko Kadijevi\u0107 insisteva su un approccio pi\u00f9 cauto\u00a0\u2013 essenzialmente una dimostrazione di forza che avrebbe convinto il governo sloveno a ritornare sui propri passi. Dopo alcune discussioni Kadijevi\u0107 ebbe la meglio.\nNon \u00e8 chiaro quanti membri civili del governo jugoslavo fossero coinvolti nella decisione di ricorrere alla forza in Slovenia. Ante Markovi\u0107, il presidente del Consiglio esecutivo federale (l'equivalente del Primo ministro) avrebbe affermato che il governo federale non era stato informato delle azioni dell'esercito.\n26 giugno.\nLa mattina del 26 giugno, alcune unit\u00e0 del tredicesimo corpo dell'Armata Popolare Jugoslava lasciarono le proprie caserme a Fiume, in Croazia, per dirigersi verso il confine sloveno con l'Italia. Tali movimenti provocarono immediatamente una forte reazione degli sloveni del posto, che organizzarono spontaneamente barricate e dimostrazioni contro le azioni della JNA. Non ci furono ancora combattimenti, sembrava che entrambe le parti adottassero una politica di non essere i primi ad aprire il fuoco.\nIl governo sloveno aveva gi\u00e0 messo in azione il suo piano di prendere il controllo degli avamposti di dogana sui confini e dell'aeroporto di Lubiana Jo\u017ee Pu\u010dnik. Il personale in servizio ai posti di confine era gi\u00e0 composto, nella maggior parte dei casi, di sloveni, e in tal modo l'occupazione slovena fu molto semplice, risolvendosi in un cambio di uniformi e di segnali stradali, senza combattimenti. Questa politica venne portata avanti, con le parole di Janez Jan\u0161a, per \"\"stabilire la nostra sovranit\u00e0 nel triangolo chiave, il controllo dell'aria, dei confini e delle dogane.\" Ebbe inoltre importanti effetti pratici. L'attraversamento del confine era una fonte maggiore di reddito. In aggiunta, prendendo il controllo dei confini, gli sloveni erano in grado di stabilire delle posizioni di difesa contro l'atteso attacco della JNA. Ci\u00f2 significava che le truppe della JNA avrebbero dovuto aprire il fuoco per prime.\n27 giugno.\nUlteriori movimenti di truppe della JNA ebbero luogo nelle prime ore del 27 giugno. Un'unit\u00e0 del 306\u00ba reggimento antiaereo della Croazia, di stanza a Karlovac, attravers\u00f2 il confine sloveno a Metlika. Alcune ore pi\u00f9 tardi, una colonna di carri armati e di trasporti lasci\u00f2 i propri quartieri a Vrhnika, vicino alla capitale slovena Lubiana, dirigendosi verso l'aeroporto di Brnik. Arrivarono alcune ore pi\u00f9 tardi e presero il controllo della struttura. Vale la pena menzionare che, dato che la JNA era l'esercito federale, le sue forze erano situate in varie parti all'interno delle repubbliche, inclusa la Slovenia. A est le unit\u00e0 della JNA lasciarono Maribor dirette verso il vicino posto di confine a \u0160entilj e la citt\u00e0 di confine di Dravograd ancora pi\u00f9 a ovest. L'aviazione jugoslava effettu\u00f2 un lancio di volantini sopra varie parti della Slovenia, con messaggi intimidatori come \"Vi invitiamo alla pace e alla cooperazione!\" e \"Ogni resistenza verr\u00e0 schiacciata.\"\nNelle prime ore del 27 giugno la leadership slovena venne informata dei movimenti della JNA. Il comando militare del Quinto distretto militare, che includeva la Slovenia, era in contatto telefonico con il presidente sloveno, informandolo che la missione delle truppe era limitata a occupare i posti di dogana e l'aeroporto. Venne organizzato un affrettato meeting della presidenza slovena, durante il quale Ku\u010dan e il resto dei membri optarono per la resistenza armata.\nIl governo sloveno aveva ricevuto degli avvertimenti che la JNA avrebbe usato degli elicotteri per trasportare le truppe speciali verso i punti strategici. Venne emesso un avvertimento al comando del Quinto distretto militare a Zagabria, che se fosse continuato l'uso degli elicotteri, questi sarebbero stati abbattuti. L'avvertimento venne ignorato dalla leadership della JNA, che credeva ancora che gli sloveni si sarebbero arresi piuttosto che combattere. Questo fu invece una disastrosa sottovalutazione. Nel pomeriggio del 27 giugno, la TO slovena abbatt\u00e9 due elicotteri della JNA sopra Lubiana, uccidendone gli occupanti (uno dei quali era un pilota sloveno, dato che le forze della JNA consistevano di militari da tutte le repubbliche).\nLa TO inoltre prese posizione intorno ai quartieri della JNA in vari luoghi, effettivamente ponendoli sotto assedio, e lanci\u00f2 una serie di attacchi alle forze della JNA in tutta la Slovenia. A Brnik, un'unit\u00e0 della TO attacc\u00f2 le truppe della JNA che presidiavano l'aeroporto, e a Trzin si ebbe uno scontro a fuoco durante il quale quattro soldati della JNA e uno della TO rimasero uccisi e il resto dell'unit\u00e0 jugoslava fu costretto ad arrendersi. Attacchi vennero lanciati anche dalle unit\u00e0 slovene contro le colonne jugoslave di carri armati a Pesnica, Ormo\u017e e Koseze, vicino a Bisterza. Una colonna della 32\u00aa brigata meccanizzata, che avanzava da Vara\u017edin in Croazia, venne bloccata a Ormo\u017e, vicino al confine sloveno e si trov\u00f2 impossibilitata a rompere una barricata slovena.\nNonostante la confusione e i combattimenti, la JNA riusc\u00ec a completare la propria missione. Verso la mezzanotte del 27 giugno aveva catturato tutte le dogane sul confine italiano, tutte le dogane sul confine austriaco tranne tre e alcuni dei nuovi punti di confine stabiliti lungo il confine tra Slovenia e Croazia. A ogni modo molte delle sue unit\u00e0 si ritrovavano in una posizione vulnerabile all'interno della Slovenia.\n28 giugno.\nNella notte tra il 27 e il 28 giugno, venne ordinato alle truppe della TO slovena di intraprendere un'offensiva generale contro la JNA. Il ministro della difesa sloveno ordin\u00f2:\nUlteriori combattimenti ebbero luogo durante la giornata. Le colonne jugoslave che erano state attaccate a Pesnica il giorno precedente, furono bloccate da alcune barricate improvvisate di camion sloveni a \u0160trihovec, a pochi chilometri di distanza dal confine con l'Austria, dove vennero attaccate di nuovo dal personale della TO e della polizia slovena. L'aviazione jugoslava organizz\u00f2 due incursioni in aiuto delle forze jugoslave a \u0160trihovec, uccidendo quattro camionisti. A Medvedjek, nella Slovenia centrale, un'altra colonna jugoslava si ritrov\u00f2 sotto attacco sloveno, e i raid dell'aviazione jugoslava uccisero sei camionisti. Scoppiarono pesanti combattimenti a Rozna Dolina Nova Gorica, al confine italiano, dove le forze speciali slovene distrussero tre carri armati T-55 della JNA e ne catturarono altri tre. Vennero uccisi quattro soldati della JNA e se ne arresero circa cento.\nIl posto di confine a Holmec venne catturato dalle forze slovene, con due morti sloveni e uno della JNA; 91 soldati jugoslavi vennero catturati. I quartieri della JNA vennero attaccati da unit\u00e0 della TO e un deposito di armi jugoslave cadde in mani slovene, aumentando significativamente gli approvvigionamenti di arsenale delle forze slovene. L'aviazione jugoslava attacc\u00f2 numerose localit\u00e0 in tutto il paese, soprattutto all'aeroporto di Brnik, dove rimasero uccisi due giornalisti austriaci, e quattro aerei di linea della Adria Airways furono gravemente danneggiati. L'aviazione inoltre attacc\u00f2 il quartier generale militare sloveno a Ko\u010devska Reka e i trasmettitori radiotelevisivi a Krim, Kum, Trdinov vrh e Nanos nel tentativo di impedire le trasmissioni del governo sloveno.\nAlla fine della giornata la JNA teneva ancora molte delle proprie posizioni, ma stava perdendo rapidamente terreno. Sorgevano sempre pi\u00f9 problemi di diserzione - molti membri sloveni della JNA lasciarono le proprie unit\u00e0 o addirittura cambiarono fronte - e sia le truppe di terra sia il comando centrale a Belgrado sembravano non avere idea su come procedere.\n29 giugno.\nLo scoppio della guerra diede un impulso agli sforzi diplomatici da parte della Comunit\u00e0 europea per trovare una fine alla crisi. Tre ministri europei si incontrarono con rappresentanti del governo jugoslavo e di quello sloveno a Zagabria durante la notte tra il 28 e il 29 giugno e si accordarono per un cessate il fuoco, che non venne per\u00f2 messo in pratica. La mattina, gli sloveni ottennero dei significativi successi militari. Le truppe jugoslave nell'aeroporto di Brnik si arresero alle forze della TO slovena, che aveva circondato la struttura durante la notte. A nord, molti carri armati della JNA vennero catturati vicino a Strihovec e in seguito riciclati come carri armati per la TO. Le forze speciali della JNA tentarono uno sbarco a Crevatini, ma caddero in un'imboscata e vennero respinte dagli sloveni. Caddero inoltre in mano slovena i punti di confine di Vertoiba e \u0160entilj e l'arsenale delle truppe federali venne confiscato, aumentando cos\u00ec quello delle truppe slovene.\nLa JNA impose un ultimatum alla Slovenia, richiedendo la cessazione immediata delle ostilit\u00e0 per le 09:00 del 30 giugno. In risposta, l'Assemblea slovena adott\u00f2 una risoluzione che adottava una soluzione pacifica alla crisi e che non minasse l'indipendenza slovena, rigettando l'ultimatum jugoslavo.\n30 giugno.\nLe schermaglie continuarono in vari luoghi durante la giornata. Le forze slovene occuparono il tunnel alpino strategico di Karawanken, al confine con l'Austria e catturarono nove carri armati jugoslavi vicino a Nova Gorica. L'intera guarnigione della JNA di stanza a Dravograd - 16 ufficiali e 400 uomini, compreso l'equipaggiamento \u2014 si arrese, e cos\u00ec anche le guarnigioni di Tolmino e Plezzo. Le armi catturate vennero redistribuite alle forze slovene.\n1\u00ba luglio.\nEbbero luogo ulteriori schermaglie, con la cattura slovena di una struttura della JNA a Nova Vas, a sud di Lubiana. Il carico di munizioni della JNA a Montenero d'Idria prese fuoco e fu distrutto in una massiccia esplosione, danneggiando buona parte della citt\u00e0. A ogni modo gli sloveni catturarono con successo i depositi di Pe\u010dovnik, Bukov\u017elak e Zalo\u0161ka Gorica, prendendo possesso di circa 70 container di munizioni ed esplosivi.\nLa colonna del 306\u00ba reggimento di artiglieria leggera contraerea della JNA si ritir\u00f2 dalla posizione troppo esposta di Medvedjek e si diresse nella foresta di Krakovski (\"Krakovski gozd\"), vicino al confine croato. Incapp\u00f2 in un blocco vicino alla citt\u00e0 di Kr\u0161ko e venne circondata dalle forze slovene, ma si rifiut\u00f2 di arrendersi, probabilmente sperando nell'aiuto di una colonna di soccorso.\nAllo stesso tempo, il comando della JNA cerc\u00f2 di ottenere il permesso di cambiare il ritmo delle proprie operazioni. Il ministro della difesa Veljko Kadijevi\u0107 inform\u00f2 il gabinetto jugoslavo che il primo piano della JNA - un'operazione limitata per assicurare i punti di confine della Slovenia - era fallito, e che era il momento di mettere in atto il piano di riserva di un'invasione su ampia scala e l'imposizione della legge militare in Slovenia. A ogni modo il gabinetto \u2014 guidato al tempo dal serbo Borisav Jovi\u0107 \u2014 rifiut\u00f2 di autorizzare una tale operazione. Il capo di stato maggiore della JNA, il generale Blagoje Ad\u017ei\u0107, si infuri\u00f2 e dichiar\u00f2 pubblicamente che \"gli organi federali ci ostacolano di continuo, richiedendo dei negoziati mentre questi [gli sloveni] ci stanno attaccando con tutti i mezzi.\"\"\n2 luglio.\nIl pi\u00f9 pesante combattimento della guerra si ebbe il 2 luglio, che fu un giorno disastroso per la JNA. La colonna di carri armati diretta alla foresta di Krakovski si ritrov\u00f2 sotto attacco ininterrotto da parte delle unit\u00e0 slovene, che la costrinsero alla resa. Alcune unit\u00e0 del Quarto corpo d'armata della JNA tentarono di entrare da Jastrebarsko, in Croazia, ma vennero ricacciate indietro vicino alla citt\u00e0 di confine di Bregana. La TO slovena intraprese con successo attacchi alle dogane a \u0160entilj, Gornja Radgona, Fernetti e Gorjansko, catturandole e facendo prigionieri un buon numero di truppe della JNA. Un lungo combattimento tra la JNA e le forze della TO ebbe luogo nel pomeriggio e durante la serata a Dravograd, e parecchie strutture della JNA in tutto il paese caddero in mani slovene.\nAlle 21:00, il presidente sloveno annunci\u00f2 un cessate il fuoco unilaterale, che venne respinto dal comando della JNA che giur\u00f2 di \"riprendersi il controllo\" e di abbattere la resistenza slovena.\n3 luglio.\nUn largo convoglio armato della JNA si mise in marcia da Belgrado la mattina del 3 luglio, apparentemente verso la Slovenia. Non arriv\u00f2 mai, secondo le fonti ufficiali, a causa di problemi meccanici.\nI combattimenti continuarono in Slovenia, mentre una forza di soccorso della JNA, diretta al punto di confine di Gornja Radgona, venne bloccata vicino a Radenci. Altre forze della JNA vicino a Kog vennero attaccate da unit\u00e0 della TO. In serata la JNA si accord\u00f2 per un cessate il fuoco e la ritirata verso le proprie caserme.\n4\u20136 luglio.\nCon il cessate il fuoco in atto, i due fronti si disimpegnarono. Le forze slovene presero il controllo di tutti i posti di dogana del Paese e venne permesso alle unit\u00e0 della JNA di ritirarsi pacificamente alle proprie caserme e di passare dal confine con la Croazia.\n7 luglio e posteriori.\nLa guerra dei dieci giorni ebbe la sua fine formale con gli accordi di Brioni, firmati sull'isola croata di Brioni. I termini dell'accordo furono favorevoli per la Slovenia; fu accordata una moratoria di tre mesi per l'indipendenza slovena, che in pratica aveva un minimo impatto politico, e le forze armate slovene e la polizia furono riconosciute come sovrane sul loro territorio.\nFu stabilito che tutte le unit\u00e0 militari jugoslave avrebbero lasciato la Slovenia, mentre il governo jugoslavo pose la fine di ottobre come data di scadenza per il ritiro. Il governo sloveno insistette che il ritiro doveva procedere secondo i propri termini; alla JNA non era permesso portare via la maggior parte dell'artiglieria pesante e l'equipaggiamento, che venne in seguito riutilizzato dalle forze locali o rivenduto alle altre repubbliche jugoslave. Il ritiro cominci\u00f2 circa dieci giorni dopo e fu completato il 26 ottobre.\nPerdite.\nData la brevit\u00e0 e la scarsa intensit\u00e0 della guerra le perdite furono poche. Secondo le stime slovene, la JNA ebbe 44 morti e 146 feriti, mentre gli sloveni ebbero 18 morti e 182 feriti. Dodici stranieri furono uccisi nel conflitto, principalmente giornalisti e camionisti bulgari che si erano ritrovati nel mezzo delle linee di fuoco. 4.692 soldati della JNA e 252 poliziotti federali vennero catturati dalle forze slovene. Secondo gli accordi postbellici, i materiali persi dalla JNA ammontavano a 31 carri armati, 22 trasportatori di personale militare, 6 elicotteri, 6.787 armi da fanteria, 87 pezzi d'artiglieria e 124 armi da contraerea danneggiate, distrutte o confiscate. I danni alle strutture civili furono limitati.\nAspetti strategici della guerra.\nLe azioni delle forze slovene furono largamente dettate dalla strategia militare escogitata qualche mese prima e furono strettamente integrate con un piano dettagliato di gestione dei media. Venne creato un centro mediatico internazionale prima dello scoppio del conflitto, designando Jelko Kacin come ministro dell'informazione e come rappresentante della Slovenia agli occhi del mondo. Il governo e i media sloveni presentarono il conflitto agli occhi dell'occidente europeo come un caso di \"Davide contro Golia\", una lotta tra una democrazia emergente e uno stato comunista autoritario, e le colonne dei carri armati jugoslavi Ci\u00f2 conquist\u00f2 una considerabile simpatia internazionale e i media favorevoli sostennero la causa dell'indipendenza slovena.\nGli sloveni godevano di un superiore vantaggio morale, comparato a quello dei loro avversari dell'armata jugoslava. Molti dei soldati jugoslavi non si accorsero di aver preso parte a un reale attacco, piuttosto che a un'esercitazione, finch\u00e9 non si ritrovarono sotto il fuoco sloveno. Il corpo ufficiali era dominato da serbi e montenegrini, che in molti casi erano ideologicamente fedeli all'unit\u00e0 jugoslava. I soldati semplici erano invece coscritti, molti dei quali non trovavano motivazione nel combattere contro gli sloveni. Dei soldati del Quinto distretto militare, che ag\u00ec in Slovenia nel 1990, il 30% erano albanesi, il 20% croati, dal 15 al 20% serbi e montenegrini, il 10% bosniaci, e l'8% sloveni.\nLa strategia slovena contava su un certo numero di azzardi rischiosi. La Slovenia non avrebbe potuto resistere a lungo alla JNA, ma i suoi leader avevano azzardato sul desiderio della leadership della JNA di non rischiare dei massacri civili. In campo diplomatico il governo sloveno aveva contato sulla pressione che la comunit\u00e0 internazionale avrebbe fatto sulla Jugoslavia per terminare l'attacco - una supposizione rivelatasi in seguito corretta.\nGli sloveni inoltre erano consci del fatto che il governo serbo di Slobodan Milo\u0161evi\u0107 non era molto interessato all'indipendenza della Slovenia, data la mancanza di una minoranza serba significativa nel paese. Il 30 giugno, il ministro della difesa, il generale Kadijevi\u0107 sugger\u00ec alla presidenza federale jugoslava un massiccio attacco in Slovenia per schiacciare l'inaspettata resistenza. Ma il rappresentante serbo, Borisav Jovi\u0107, sciocc\u00f2 il personale militare dichiarando che la Serbia non avrebbe dato il proprio supporto a ulteriori azioni militari contro la Slovenia. La Serbia era ormai preoccupata di pi\u00f9 della situazione in Croazia, e gi\u00e0 prima della fine del conflitto stava riposizionando le truppe della JNA per l'imminente guerra in Croazia.\nConseguenze della guerra.\nPer la Slovenia la guerr\u00e0 segn\u00f2 la rottura decisiva con la Jugoslavia. Venne ufficialmente riconosciuta da tutti gli Stati membri della Comunit\u00e0 europea il 15 gennaio 1992 ed entr\u00f2 a far parte delle Nazioni Unite il 22 maggio dello stesso anno, insieme ad altri Stati ex jugoslavi.\nCon la Croazia, che agiva da \"cuscinetto\" tra la Serbia e la Slovenia, quest'ultima fu in grado di mantenere la propria indipendenza e la propria posizione di Paese pi\u00f9 stabile e prospero dell'insieme delle repubbliche ex-jugoslave, e riusc\u00ec a entrare per prima a far parte dell'Unione europea il 1\u00ba maggio 2004.\nLa guerra port\u00f2 ad alcuni cambiamenti importanti sul lato jugoslavo. La JNA perse quasi tutto il suo personale sloveno e croato, diventando una forza composta quasi esclusivamente di serbi e montenegrini. Gli scarsi risultati in Slovenia, e in seguito in Croazia, gettarono nel discredito i suoi capi: Kadijevi\u0107 si dimise da ministro della difesa nel gennaio del 1992, mentre Ad\u017ei\u0107 fu mandato in pensione poco pi\u00f9 tardi.\nLa Croazia non fu coinvolta direttamente nella guerra anche se dichiar\u00f2 la propria indipendenza lo stesso giorno della Slovenia, il 25 giugno 1991. Tentando di tenersi ai margini della guerra slovena, la Croazia, sulla strada di un accordo con la Slovenia, lasci\u00f2 comunque transitare le colonne di carri armati attraverso il proprio territorio verso il paese vicino.\nIl governo sloveno e quello croato vennero esortati dalla Commissione europea ad accettare come parte degli accordi di Brioni una moratoria di tre mesi sulla decisione d'indipendenza. I due paesi accettarono di fermare il proprio cammino verso l'indipendenza, sperando di allentare le tensioni. La Slovenia us\u00f2 questo periodo per consolidare le istituzioni, per compiere le pi\u00f9 urgenti riforme in campo economico e per prepararsi al riconoscimento internazionale del paese."}
{"id": "2171359", "revid": "339392", "url": "https://it.wikipedia.org/wiki?curid=2171359", "title": "Nuova Alitalia", "text": ""}
{"id": "2171360", "revid": "108559", "url": "https://it.wikipedia.org/wiki?curid=2171360", "title": "Configurazione traente spingente", "text": ""}
{"id": "2171373", "revid": "287204", "url": "https://it.wikipedia.org/wiki?curid=2171373", "title": "Guardasone", "text": "Guardasone \u00e8 una frazione del comune di Traversetolo, in provincia di Parma.\nLa localit\u00e0 dista 2,17\u00a0km dal capoluogo.\nGeografia fisica.\nGuardasone, collocata tra le valli dei torrenti Enza e Termina, \u00e8 costituita dalle localit\u00e0 minori di Case Cavalli, Gavazzo, Ariana, Case Carbognani e Monte Salandro; i piccoli nuclei abitati d'origine medievale sorgono sulle colline comprese tra il monte Lugolo, sulla cui sommit\u00e0 si trovano i ruderi della torre nota come \"Guardiola\", punto di osservazione dell'antico castello, e il monte dell'Oca, su cui \u00e8 collocata la chiesa di San Lorenzo.\nOrigini del nome.\nIl toponimo della localit\u00e0, nota in epoca medievale come \"Guardaxonis\", deriva forse dal dialettale \"Guarda z\u00f2\", ossia \"Guarda gi\u00f9\", oppure dal latino \"Guardia Attonis\", col significato di \"Guardia degli Attoni\".\nStoria.\nLa zona di Guardasone, collocata alle porte della Val d'Enza, risultava abitata gi\u00e0 nella media et\u00e0 del bronzo.\nIn seguito il territorio fu conquistato dapprima dagli Etruschi e successivamente dai Romani.\nIn epoca medievale sorse sul monte Lugolo il primo villaggio attorno al castello, edificato a presidio del guado sul torrente Enza forse gi\u00e0 nel X secolo; la pi\u00f9 antica testimonianza certa della sua esistenza risale per\u00f2 soltanto al 1165, quando apparteneva probabilmente al ramo Baratti dei conti di Canossa, cugini degli Attoni, dai quali forse deriva il nome della localit\u00e0.\nNel 1248, durante la battaglia di Parma, il maniero, dipendente dal Comune di Parma, fu occupato dall'esercito dell'imperatore del Sacro Romano Impero Federico II di Svevia, ma dopo breve tempo le truppe guelfe parmigiane lo riconquistarono, mettendo in fuga Enzo di Sardegna, figlio di Federico II.\nNel 1293 il podest\u00e0 Marco Giustiniani fece distruggere le case dei Baratti per vendicare un'offesa da loro compiuta verso Attolino di Rondinara. Pochi anni dopo, nel 1296 il castello dei Baratti Neri fu occupato dai ghibellini fuoriusciti dalla citt\u00e0 appoggiati dal marchese di Ferrara Azzo VIII d'Este; i guelfi riconquistarono il maniero, ma dopo alcuni mesi Azzo contrattacc\u00f2 e per vendetta distrusse completamente l'edificio.\nNel 1316 Giberto III da Correggio, cacciato da Parma, prese possesso del maniero, che fortific\u00f2. Nel 1334 i reggenti di Parma, all'epoca ghibellini, dichiararono guerra ai correggesi e inviarono le truppe a distruggere il borgo di Traversetolo e depredare quello di Guardasone. Nel 1341 Azzo da Correggio, figlio di Giberto, fortific\u00f2 il castello e costru\u00ec sulla sommit\u00e0 del monte la torre di guardia di Montelugolo, detta \"Guardiola\". Nel 1346 la fortificazione fu nuovamente attaccata dal marchese Francesco d'Este. Nel 1391 il borgo e il castello furono dati alle fiamme dalle truppe bolognesi e fiorentine, alleate contro il signore di Milano Gian Galeazzo Visconti.\nDopo la scomparsa nel 1402 di Giberto da Correggio, figlio di Azzo, tutte le sue terre furono incamerate dal duca di Milano Gian Galeazzo, che le assegn\u00f2 in gran parte a Ottobuono de' Terzi. Nel 1403, durante gli scontri tra i Terzi e i Rossi, questi ultimi depredarono il borgo e il maniero. Nel 1408, secondo alcuni storici, vari uomini del villaggio e di Borgo San Donnino, alleati di Orlando Pallavicino, congiurarono contro Ottobuono, che per reazione ne fece catturare 65 e li fece decapitare nel cortile della fortezza.\nNel 1409, dopo l'uccisione a tradimento del Terzi a Rubiera, il fratello Giacomo fece rifugiare per sicurezza la vedova di Ottobuono e i figli nel maniero, ove invi\u00f2 300 cavalieri guidati da Giovanni Malvicino; le truppe furono per\u00f2 intercettate a Traversetolo dal marchese di Ferrara Niccol\u00f2 III d'Este e sconfitte dopo un'aspra battaglia. Gli abitanti di Cazzola, Sivizzano e Rivalta cinsero d'assedio la fortezza di Guardasone, ma il castellano Pietro del Borgo reag\u00ec con una sortita sbaragliando le forze rossiane. Tuttavia, dopo qualche mese le truppe estensi guidate da Uguccione dei Contrari attaccarono a colpi di bombarda l'edificio, costringendo gli occupanti alla resa; Uguccione divenne quindi signore di Guardasone, Montelugolo e, a partire dal 1417, di Castione de' Baratti.\nNel 1421, dopo la cessione di Parma in cambio di Reggio Emilia da parte di Niccol\u00f2 III d'Este a Filippo Maria Visconti, il maniero di Guardasone, da cui dipendevano anche Traversetolo e Castione de' Baratti, fu incamerato dal Duca di Milano. Nel 1431 il Duca assegn\u00f2 i feudi di Guardasone e Colorno al condottiero Niccol\u00f2 de' Terzi, il Guerriero, figlio naturale di Ottobuono, per ricompensarlo degli aiuti ricevuti. Nel 1449 il Guerriero, mal sopportando Francesco Sforza quale signore di Parma, allo scopo di cacciarlo dalla citt\u00e0 cerc\u00f2 l'appoggio del re di Napoli Alfonso V d'Aragona; non appena lo seppe, il condottiero Alessandro Sforza, fratello di Francesco, si spinse a Guardasone e cinse d'assedio la fortezza, i cui occupanti raggiunsero un accordo di resa dopo pochi giorni.\nNel 1466 il duca Galeazzo Maria Sforza assegn\u00f2 il feudo a Giovanni e Vitaliano II Borromeo. Nel 1483 il cognato Guido de' Rossi tent\u00f2 di impadronirsi del maniero con uno stratagemma, ma il castellano non cadde nel tranello e per reazione i Rossi diedero alle fiamme le abitazioni del borgo.\nNel gennaio del 1551, durante la guerra di Parma, il castello, strategico per il vettovagliamento della citt\u00e0, fu conquistato dai Francesi alleati del duca Ottavio Farnese. Nel 1558, il duca di Ferrara Ercole II d'Este assalt\u00f2 inaspettatamente il possente maniero, mal presidiato, e ne entr\u00f2 facilmente in possesso. Ottavio Farnese reag\u00ec attaccando a colpi di bombarda dapprima la Guardiola e successivamente il castello; gli occupanti riuscirono a scappare di soppiatto durante i cannoneggiamenti, che distrussero anche la vicina chiesa di San Lorenzo.\nSi accentu\u00f2 allora il declino di Guardasone a vantaggio del borgo di Traversetolo, gi\u00e0 dal XV secolo sede di attivit\u00e0 commerciali.\nIn seguito all'abolizione napoleonica dei diritti feudali sancita nel 1805 nell'ex ducato di Parma e Piacenza, nel 1806 Guardasone fu annessa al nuovo comune di Traversetolo.\nMonumenti e luoghi d'interesse.\nChiesa di San Lorenzo.\nEdificata originariamente nei pressi del castello in epoca medievale, la chiesa fu distrutta nel 1558, durante gli scontri tra il duca di Parma Ottavio Farnese e il duca di Ferrara Ercole II d'Este; ricostruita sul monte dell'Oca entro il 1561, si deterior\u00f2 gi\u00e0 agli inizi del XVII secolo a causa dell'instabilit\u00e0 del terreno di fondazione; quasi completamente riedificata in stile barocco tra il 1684 e il 1698, fu danneggiata da un terremoto nel 1832 e restaurata; lesionata da altri cedimenti del terreno, fu risistemata nel 1934 e decorata negli anni seguenti; profondamente lesionata dal sisma del 1983, fu consolidata tra il 1984 e il 1985, ma, a causa del peso delle strutture aggiunte, il terreno divenne ancora pi\u00f9 instabile, tanto da rendere nel 1993 inagibile l'edificio; danneggiato anche dal terremoto del 2008, il tempio, da anni chiuso al culto, fu ristrutturato a partire dal 2015; al suo interno \u00e8 presente un grande dipinto a olio su muro raffigurante la \"Madonna degli Automobilisti\", realizzato nel 1964 da Proferio Grossi.\nTempietto della Madonna del Monte Bianco.\nMenzionato per la prima volta nel 1630, l'antico tempietto dedicato alla Madonna di Loreto, caduto in rovina, fu completamente ricostruito in stile neoclassico nel 1911 e decorato da Paolo Baratta con un dipinto raffigurante la \"Madonna di Loreto\"; meta di pellegrinaggio dal 1938 in occasione della festivit\u00e0 della Madonna del Carmelo, il piccolo edificio \u00e8 anche sede ogni anno della celebrazione della messa per l'aeronautica.\nCastello.\nMenzionato per la prima volta nel 1165, il castello dei Baratti fu distrutto nel 1296 durante le lotte tra guelfi e ghibellini; ricostruito agli inizi del XIV secolo da Giberto III da Correggio, fu rinforzato dal figlio Azzo, che nel 1341 vi ospit\u00f2 il poeta Francesco Petrarca; incamerato nel 1402 da Gian Galeazzo Visconti, fu assegnato a Ottobuono de' Terzi; conquistato nel 1409 da Uguccione dei Contrari, torn\u00f2 nel 1421 al duca di Milano Filippo Maria Visconti, che nel 1431 ne invest\u00ec Niccol\u00f2 Terzi; espugnato nel 1449 da Alessandro Sforza, fu assegnato nel 1466 a Giovanni e Vitaliano II Borromeo; occupato nel 1551 dai Francesi alleati di Ottavio Farnese, fu assaltato da Ercole II d'Este nel 1558 e riconquistato dal duca di Parma dopo un devastante bombardamento, che risparmi\u00f2 dalla distruzione soltanto il mastio e parte delle mura; acquistato agli inizi del XIX secolo dalla famiglia Medici, fu alienato dopo alcuni decenni all'entomologo Camillo Rondani, che lo trasmise ai suoi eredi; restaurato entro il 1903, fu notevolmente ampliato agli inizi del XX secolo con la costruzione di una grande ala a L.\nGuardiola.\nEdificata nel 1341 per volere di Azzo da Correggio quale torre di avvistamento del vicino castello, la Guardiola segu\u00ec le vicende del maniero da cui dipendeva; quasi completamente distrutta durante i bombardamenti del 1558, ne sopravvivono soltanto i resti delle mura esterne che emergono dal bosco sulla cima del monte Lugolo."}
{"id": "2171376", "revid": "55935", "url": "https://it.wikipedia.org/wiki?curid=2171376", "title": "Iolkos", "text": ""}
{"id": "2171377", "revid": "486946", "url": "https://it.wikipedia.org/wiki?curid=2171377", "title": "Vecchia Alitalia", "text": ""}
{"id": "2171381", "revid": "57342", "url": "https://it.wikipedia.org/wiki?curid=2171381", "title": "Marcello Palmisano", "text": "Biografia.\nDopo la maturit\u00e0 classica, Palmisano emigra in Svizzera dove trova lavoro come operaio. Dalla Svizzera si sposta in Germania, a Colonia, dove si diploma come cameraman. Intraprende quindi questo nuovo lavoro per la Tv svizzera.\nAssunto nel 1972 in Rai, dal 1978 lavora per il TG2 realizzando come telecineoperatore diversi servizi in Italia e all'estero (Cambogia, Vietnam, Afghanistan, Libia e Somalia).\nMuore il 9 febbraio 1995 a Mogadiscio, vittima di un agguato: l'autovettura sulla quale viaggiava fu bloccata da un gruppo di banditi somali che, a bordo di una tecnica, esplosero numerosi colpi di arma da fuoco; con lui vi era la giornalista Carmen Lasorella, rimasta ferita. \nSecondo l'ipotesi pi\u00f9 accreditata, i giornalisti sarebbero stati scambiati per dirigenti della Somalfruit, joint venture italo-somala (e poi societ\u00e0 per azioni con sede a Cipro) istituita nel 1983 tra l'azienda somala \"National Banana Board\" (Ente nazionale banane) e il \"Gruppo De Nadai\": l'agguato sarebbe maturato nell'ambito della guerra delle banane che vedeva contrapposte la Somalfruit, titolare del marchio \"Somalita\", e la \"Sombana\", societ\u00e0 controllata dalla Dole, per il monopolio della produzione e della commercializzazione delle banane.\nNel gennaio 1995, la Dole aveva sostenuto che la Somalfruit avesse pagato una milizia armata perch\u00e9 controllasse la zona dello Uebi Scebeli e attaccasse i mezzi della Dole-Sombana. I vertici della Dole, peraltro, ammisero di aver sovvenzionato, sia pure a titolo personale, il signore della guerra Mohammed Farah Aidid, tanto che, successivamente, la Dole ottenne la concessione alla commercializzazione nelle aree controllate dall'Alleanza Nazionale Somala, mentre la Somalfruit fu dichiarata illegale.\nLa provincia di Brindisi ha istituito il concorso giornalistico per telecineoperatori intitolato a Marcello Palmisano e dal 2016 Libera ha incluso il nome del giornalista nella lista dei \"nomi da non dimenticare\"."}
{"id": "2171389", "revid": "729019", "url": "https://it.wikipedia.org/wiki?curid=2171389", "title": "Aratika", "text": "Aratika \u00e8 un atollo appartenente all'arcipelago delle isole Tuamotu nella Polinesia francese. Da un punto di vista amministrativo fa parte del comune di Fakarava. La sua laguna si estende su una superficie di 145\u00a0km\u00b2.\nAratika \u00e8 popolata da 228 abitanti e il principale insediamento \u00e8 Paparara.\nL'atollo \u00e8 posto nelle vicinanze di Kauehi, 35\u00a0km a sud-est di Aratika.\nLa sua forma ricorda vagamente quella di una farfalla, per una lunghezza massima di 20,8\u00a0km e una larghezza massima di 10,7\u00a0km. La laguna \u00e8 accessibile da due canali navigabili."}
{"id": "2171404", "revid": "307923", "url": "https://it.wikipedia.org/wiki?curid=2171404", "title": "Carice", "text": ""}
{"id": "2171406", "revid": "123567", "url": "https://it.wikipedia.org/wiki?curid=2171406", "title": "Base da base", "text": ""}
{"id": "2171408", "revid": "1543377", "url": "https://it.wikipedia.org/wiki?curid=2171408", "title": "Centro ricerca e documentazione arti visive", "text": "Il Centro ricerca e documentazione arti visive (CRDAV) del Comune di Roma \u00e8 stato istituito nel 1979 grazie alla donazione del critico d'arte Francesco Vincitorio ed ha come scopo prioritario la documentazione dell'attivit\u00e0 espositiva romana in sedi pubbliche e private. Inizialmente, il CRDAV si era dedicato a raccogliere informazioni relative alle attivit\u00e0 espositiva di ogni tipo, ma a partire dal 1995 - passato a far parte della Galleria comunale d'arte moderna e contemporanea di Roma - si \u00e8 limitato al solo settore dell'arte contemporanea, raccogliendo da allora una documentazione relativa a pi\u00f9 di 10.000 eventi.\nNel corso degli anni, le collezioni del CRDAV si sono arricchite con ulteriori donazioni di critici d'arte, storici dell'arte e collezionisti, come anche con nuove acquisizioni mirate, avvenute con la collaborazione di galleristi, istituzioni e artisti. Attualmente, le collezioni sono costituite da cataloghi di esposizioni a Roma e dal relativo materiale documentario minore (inviti, comunicati stampa, d\u00e9pliant, ecc.); dai cataloghi di esposizioni in Italia e all'estero; da monografie e repertori bibliografici d'arte contemporanea; da materiale fotografico (stampe, diapositive, fotocolor, ecc.). I documenti sono raccolti \u2013 in relazione alla loro tipologia \u2013 nella Biblioteca e nella Fototeca, entrambe aperte al pubblico. Particolare importanza ha il fondo Enrico Prampolini, che comprende 27 buste per un totale di 143 fascicoli (1917-1978), donato al CRDAV dagli eredi dell'artista, in occasione della mostra retrospettiva tenutasi nel 1992 al Palazzo delle Esposizioni a Roma. Il Fondo Prampolini partecipa al progetto nazionale Archivi del Novecento - la memoria in rete ed \u00e8 consultabile on-line.\nA partire dal 1990 il CRDAV ha iniziato la schedatura elettronica dei suoi documenti, mettendo a disposizione del pubblico un catalogo bibliografico informatizzato. Oltre alla banca dati bibliografica generale esiste anche una banca dati iconografica: un progetto multimediale per l'acquisizione in formato digitale dal patrimonio iconografico della Fototeca. Le informazioni bibliografiche relative ai cataloghi delle mostre tenutesi a Roma vengono inoltre riversate nel Servizio bibliotecario nazionale attraverso il Polo SBN del Comune di Roma e sono quindi accessibili anche su internet.\nIl CRDAV cura anche la pubblicazione di opere di carattere documentario e bibliografico attinenti alle proprie finalit\u00e0. A tale proposito sono significativi i volumi intitolati \"Roma in mostra\", pubblicati con cadenza annuale tra 1992 e 1995 e dedicati alla documentazione dell'attivit\u00e0 espositiva romana, come anche l'apparato bio-bibliografico dei cataloghi dedicati alla rassegna \"Arte contemporanea. Lavori in corso\" (una serie di dieci mostre tenutesi a Roma tra il novembre 1997 ed il giugno 2000).\n\"Roma Contemporanea. Repertorio delle mostre d'arte contemporanea 2002-2004\" (Roma, Palombi &amp; Partner 2008), pubblicato nel dicembre del 2008, \u00e8 il volume pi\u00f9 recente della nuova serie \"Roma Contemporanea\" a periodicit\u00e0 triennale, nata nel 1996 - col passaggio del CRDAV sotto la Direzione della Galleria Comunale - da una rielaborazione critica della precedente serie intitolata \"Roma in mostra\". In considerazione delle potenzialit\u00e0 delle nuove tecnologie e della possibilit\u00e0 di lettura \"non sequenziale\" da queste offerta, \u00e8 stato avviato un progetto a carattere retrospettivo per la realizzazione di una versione multimediale dei \"Repertori\" gi\u00e0 pubblicati. Il primo CD-Rom della serie \u00e8 \"Roma Contemporanea / Contemporary Rome 1999-2001\" (Roma, Percorsi Grafici, 2003), mentre nel 2005 sono stati pubblicati altri due CD-Rom della stessa serie, relativi agli anni 1995-1998.\nVisita il sito www.museomacro.org/servizi_scientifici/centro_ricerca_e_documentazione_arti_visive"}
{"id": "2171409", "revid": "81195", "url": "https://it.wikipedia.org/wiki?curid=2171409", "title": "Deacidificazione", "text": ""}
{"id": "2171412", "revid": "253269", "url": "https://it.wikipedia.org/wiki?curid=2171412", "title": "Lisa Peluso", "text": "Carriera.\n\u00c8 un volto noto anche al pubblico televisivo italiano soprattutto per i ruoli di Wendy Wilkins in \"Aspettando il domani\" (1977\u20131986) e di Ava Rescott in \"Quando si ama\" (1988\u20131995).\nA darle il suo primo bacio sul piccolo schermo fu Kevin Bacon nel 1980, quando entrambi recitavano in \"Aspettando il domani\".\nHa recitato, inoltre, nelle \"soap opera\" \"Una vita da vivere\" (1987\u20131988 e 2001), \"Destini\" (1997-1999), \"Cos\u00ec gira il mondo\", e nel telefilm \"Hunter\".\nHa avuto anche qualche ruolo cinematografico: il suo esordio sul grande schermo risale al 1977, quando, non ancora tredicenne, recit\u00f2 nel ruolo di Linda Manero ne \"La febbre del sabato sera\".\nVita privata.\n\u00c8 sposata dal 1995 con il fotografo Brad Guice e ha due figli, Phoebe Ann e Parker."}
{"id": "2171414", "revid": "1543377", "url": "https://it.wikipedia.org/wiki?curid=2171414", "title": "Cometa V\u00e4is\u00e4l\u00e4 2", "text": "La cometa V\u00e4is\u00e4l\u00e4 2, formalmente indicata C/1942 EA, ma presente in letteratura anche come D/1942 EA e P/1942 EA, \u00e8 una cometa periodica del Sistema solare, appartenente alla famiglia cometaria della cometa di Halley.\nLa cometa \u00e8 stata scoperta l'11 marzo 1942 dall'astronomo finlandese Yrj\u00f6 V\u00e4is\u00e4l\u00e4 ed \u00e8 stata osservata fino al 17 aprile dello stesso anno.\nIl processo che ha portato alla denominazione della cometa ha una storia travagliata. Al momento della scoperta fu ritenuta un asteroide e conseguentemente denominata \"1942 EA\"; quando ci si accorse della sua natura cometaria, la sua denominazione fu modificata in \"1942c\" e \"1942 II\". Ulteriori osservazioni permisero di calcolare una prima stima dell'orbita, che si rivel\u00f2 essere periodica. Avrebbe dovuto ricevere dunque la sigla \"P/1942 E1 V\u00e4is\u00e4l\u00e4\" (dove la \"P/\" avrebbe dovuto identificarla come cometa periodica), ma poich\u00e9 gli eventi della Seconda guerra mondiale non permisero di seguirla per un adeguato periodo di tempo, le fu assegnata la sigla \"D/1942 EA\" (dove, la \"D/\" identifica le comete di cui si sono perse le tracce) assieme al nome ufficioso \"V\u00e4is\u00e4l\u00e4 2\", in quanto era la seconda cometa periodica scoperta da Yrj\u00f6 V\u00e4is\u00e4l\u00e4. Attualmente la denominazione ufficiale nel nuovo stile di designazione cometaria \u00e8 \"C/1942 EA V\u00e4is\u00e4l\u00e4\" (dove la \"C/\" indica le comete con orbite iperboliche, paraboliche ed ellittiche a lungo periodo). La cometa dovrebbe tornare al perielio nel 2027, allora dovrebbe ricevere la sua denominazione definitiva composta da un numero progressivo seguito da una P maiuscola, una / e il nome V\u00e4is\u00e4l\u00e4 (xxxP/V\u00e4is\u00e4l\u00e4)."}
{"id": "2171415", "revid": "154893", "url": "https://it.wikipedia.org/wiki?curid=2171415", "title": "Piante semi-acquatiche", "text": ""}
{"id": "2171425", "revid": "486946", "url": "https://it.wikipedia.org/wiki?curid=2171425", "title": "ALII - Aerolinee Italiane Internazionali", "text": ""}
{"id": "2171431", "revid": "729019", "url": "https://it.wikipedia.org/wiki?curid=2171431", "title": "Arutua", "text": "Arutua \u00e8 un atollo appartenente alle isole Tuamotu nella Polinesia francese.\nSi trova a nord-ovest dell'arcipelago, 406\u00a0km a nord-est di Tahiti e 40\u00a0km a sud-est di Rangiroa. La sua forma \u00e8 quasi circolare con un diametro di 29\u00a0km. Possiede una laguna che si estende per 484\u00a0km\u00b2, e presenta 14\u00a0km\u00b2 di terre emerse.\nLa popolazione totale era di 654 abitanti nel censimento del 2002. L'isola produce copra e madreperla.\nArutua significa \"onda d'alta marea\". \u00c8 stata anche conosciuto con il nome di \"Rurik\" in onore della nave del russo Otto von Kotzebue che qui arriv\u00f2 nel 1816. L'atollo venne scoperto dagli europei grazie all'olandese Jakob Roggeveen nel 1722."}
{"id": "2171432", "revid": "486946", "url": "https://it.wikipedia.org/wiki?curid=2171432", "title": "Aerolinee Italiane Internazionali", "text": ""}
{"id": "2171436", "revid": "1543377", "url": "https://it.wikipedia.org/wiki?curid=2171436", "title": "Vittorio Sella", "text": "Le sue foto di montagna sono ancora considerate tra le pi\u00f9 belle mai fatte.\nBiografia.\nNato a Biella nel 1859 dall'industriale Giuseppe Venanzio Sella e da Clementina Mosca Riatel, eredit\u00f2 la passione della montagna dallo zio Quintino Sella, fondatore del Club Alpino Italiano. Port\u00f2 a termine numerose ascensioni notevoli nelle Alpi, tra cui le prime invernali del Cervino e del Monte Rosa, e la prima traversata invernale del Monte Bianco. Partecip\u00f2 a diverse spedizioni all'estero, tra cui: tre spedizioni sul Caucaso, dove c'\u00e8 ancora oggi un picco che porta il suo nome, la spedizione al monte Sant'Elias in Alaska del 1897, la spedizione al monte Ruwenzori in Uganda del 1906, e la spedizione al K2 del 1909. In queste ultime tre spedizioni fu compagno di Luigi Amedeo di Savoia-Aosta, Duca degli Abruzzi. Gi\u00e0 nel 1899 aveva preso parte anche alla spedizione del Duca degli Abruzzi al Polo Nord sulla nave Stella Polare.\nSella prosegu\u00ec l'attivit\u00e0 alpinistica fino in tarda et\u00e0. Comp\u00ec il suo ultimo tentativo al Cervino all'et\u00e0 di 76 anni: in quest'occasione dovette ritirarsi in seguito ad un incidente occorso ad una delle sue guide.\nSella mor\u00ec nella sua Biella nel 1943 e fu sepolto nel cimitero monumentale di Oropa, nei pressi dell'omonimo santuario mariano. La sua collezione fotografica \u00e8 oggi gestita dalla \"Fondazione Sella\".\nL'alta qualit\u00e0 delle foto di Vittorio Sella \u00e8 in parte dovuta al suo utilizzo di lastre fotografiche da 30x40\u00a0cm, nonostante le difficolt\u00e0 che comportava il trasporto del relativo equipaggiamento, pesante e fragile, in luoghi remoti. Per poter trasportare le lastre in sicurezza, dovette sviluppare dell'equipaggiamento apposito, compresi delle sacche da sella e degli zaini modificati. Le sue fotografie ebbero ampia diffusione, sia sulla stampa che in mostre, e ricevettero molti plausi; Ansel Adams, che ne vide 31 in un'esposizione che Sella aveva fatto al Sierra Club americano, disse che ispiravano \"un senso di meraviglia di tipo religioso\". Molte delle sue fotografie ritraevano montagne di cui non esistevano precedenti rappresentazioni, ed hanno quindi sia valore artistico che valore storico; ad esempio, sono state utilizzate per misurare la ritirata dei ghiacciai del Ruwenzori.\nGli \u00e8 stato dedicato il rifugio Vittorio Sella, posto nel Parco nazionale del Gran Paradiso."}
{"id": "2171437", "revid": "1833487", "url": "https://it.wikipedia.org/wiki?curid=2171437", "title": "Gippsland Falcons Soccer Club", "text": "Il Gippsland Falcons Soccer Club \u00e8 stata una societ\u00e0 calcistica australiana con sede nella citt\u00e0 di Morwell, fondato nei primi anni sessanta.\nHa assunto anche altri nomi oltre a questo (Morwell Falcons e Eestern Pride)"}
{"id": "2171452", "revid": "80598", "url": "https://it.wikipedia.org/wiki?curid=2171452", "title": "I Saw Mommy Kissing Santa Claus", "text": "I Saw Mommy Kissing Santa Claus (= \u201cHo visto mamma baciare Babbo Natale\u201d) \u00e8 un'allegra canzone natalizia statunitense, scritta nel 1952 da Tommie Connor (l'autore della versione inglese di \"Lili Marlene\") ed incisa per la prima volta nello stesso anno da Jimmy Boyd, all'epoca tredicenne.\nIl brano, che nel 1952 raggiunse il 1\u00ba posto nelle classifiche statunitensi, venne commissionato da Neiman Marcus per promuovere la cartolina natalizia di Perry Barlow, che disegnava per vari giornali newyorkesi.\nPer il contenuto del testo, che mischia il Natale a temi sessuali come il tradimento, la canzone non fu inizialmente ben vista dalla Chiesa cattolica di Boston.\nTesto.\nIl testo, molto divertente e che si compone di quattro strofe, parla di un ragazzo che, strisciando di soppiatto per le scale, vede la mamma (la quale pensa che lui sia gi\u00e0 a letto) baciare sotto il vischio Babbo Natale, accarezzargli la barba, ecc.\nE aggiunge alla fine: \u201cChiss\u00e0 che risate avremmo fatto, se li avesse visti anche pap\u00e0!\u201d.\nVersioni varie.\nOltre che da Jimmy Boyd, la canzone \u00e8 stata incisa poi da numerosi altri cantanti e gruppi, tra cui: Molly Bee, Perry Como, The Hampton String Quartet, The Jackson Five, Spyke Jones, John Mellencamp, Bif Naked, The Platters, Jessica Simpson, Phil Spector e The Ronettes, The Twisted Sister, The Cheetah Girls, John Prine, Amy Winehouse, Elodie, etc.."}
{"id": "2171470", "revid": "124123", "url": "https://it.wikipedia.org/wiki?curid=2171470", "title": "John Spike", "text": "\u00c8 inoltre un importante critico di arte contemporanea ed \u00e8 stato direttore della Biennale di Firenze. Nel 2007, Spike \u00e8 stato designato alla Facolt\u00e0 di Storia dell'Arte Sacra per il corso sui fondamenti della storia dell'arte cristiana nel master organizzato congiuntamente dall'universit\u00e0 Europea di Roma e dall'Athenaeum Pontificio Regina Apostolorum.\nInfanzia, giovent\u00f9 e vita personale.\nSpike \u00e8 cresciuto a New York City e Tenafly, New Jersey ed \u00e8 stato amico e compagno di classe dell'attore Ed Harris alla High School di Tenafly. Suo padre era il Rev. Robert Spike, un'importante figura del movimento di diritti civili negli anni sessanta. Suo fratello \u00e8 Paul Spike, giornalista, scrittore e primo statunitense ad essere redattore della rivista satirica britannica Punch. Dopo gli studi all'universit\u00e0 di Wesleyan, nel 1979 ottiene il Ph.D. in storia dell'arte all'Universit\u00e0 di Harvard. La sua tesi costituisce il primo studio completo sull'importante pittore caravaggista Mattia Preti (1613-1699). E proprio in merito agli studi su Preti, Spike ha successivamente ricevuto la cittadinanza onoraria di Taverna, citt\u00e0 natale di Preti. Dal 2009 vive a Firenze, in Italia, con sua moglie Mich\u00e8le Kahn Spike, avvocato e autrice di \"Matilda della Toscana\"; la coppia ha un figlio, Nicholas.\nCarriera come storico dell'arte.\nNel corso della sua carriera, Spike ha organizzato mostre d'arte e tenuto conferenze presso importanti musei in tutto il mondo: la Pinacoteca Nazionale, Bologna; la Galleria degli Uffizi e la Biblioteca Nazionale Centrale, Firenze; il Museo d'Arte di Kimbell, Fort Worth; la biblioteca di Pierpont Morgan ed il Metropolitan Museum of Art, New York; il Mus\u00e9e du Louvre, Parigi; la Staatsgalerie Stuttgart, Stuttgart; il National Museum of Fine Arts, La Valletta e la National Gallery of Art in Washington, DC. Inoltre ha tenuto conferenze a Harvard, Yale, all'Universit\u00e0 di Princeton e all'Universit\u00e0 di Malta. \u00c8 consulente di due musei italiani, il Museo Civico di Taverna, il Museo Civico di Urbania, nonch\u00e9 del Museo della cattedrale di Mdina e del National Museum of Fine Arts, La Valletta, Malta. Nel 2006 Spike \u00e8 stato nominato membro del Board del Muscarelle Museo d'Arte al College of William and Mary, Williamsburg, Virginia, una delle pi\u00f9 antiche e prestigiose universit\u00e0 americane.\nFra i libri che Spike ha pubblicato sul Rinascimento fiorentino vi sono Masaccio (Abbeville Press, 1996) e Fra Angelico (Abeville Press 1997), entrambi anche disponibili in edizioni italiane ed in francese. Il suo Fra Angelico, che \u00e8 anche pubblicato in un'edizione tedesca della Hirmer Verlag, \u00e8 stato nominato \u201clibro d'arte dell'anno 1997\" dai giornali Hearst negli U.S.A. Spike ha inoltre pubblicato una monografia su Caravaggio nel 2001 pi\u00f9 volte ristampata. Numerosi i suoi articoli e note su Caravaggio e Mattia Preti per riviste d'arte, come Treasures of Malta. Spike \u00e8 membro del consiglio internazionale di FMR e Art and Antiques. I suoi contributi alla cultura ed alla storia sono stati riconosciuti in Italia col conferimento del Premio Anthurium, 1998, la medaglia annuale dell'Accademia delle Belle Arti di Messina, 2001, il Premio Anassilaos, 2002 e l'Uomo Dell'Anno della Tuscan American Foundation, Firenze, 2006. Attualmente sta lavorando ad una nuova importante e dettagliata biografia di Michelangelo.\nCarriera come critico di arte contemporaneo.\nSpike ha scritto note per libri e cataloghi delle mostre su molti artisti contemporanei, sia a New York City che in Italia. Oltre alla sua biografia di Michelangelo, attualmente sta seguendo la produzione del catalogo ragionato su Richard Anuszkiewicz, il principale artista statunitense del movimento artistico Op Art. Degno di nota \u00e8 stato il contributo all'arte contemporanea che Spike ha dato con la sua attivit\u00e0 a favore della Biennale Internazionale dell'Arte Contemporanea di Firenze, conosciuta pi\u00f9 comunemente in inglese come la Florence Biennial. \u00c8 stato un membro della giuria per la mostra inaugurale nel dicembre 1997 e da allora in poi \u00e8 stato direttore dal 1998 al 2005. Nel 2005, \u00e8 stato il solo giurato della Biennale di Turku, a Turku, Finlandia, ed \u00e8 stato nominato membro della giuria per la Triennale dell'India a Nuova Delhi."}
{"id": "2171472", "revid": "287204", "url": "https://it.wikipedia.org/wiki?curid=2171472", "title": "Gioco d\u2019azzardo", "text": ""}
{"id": "2171480", "revid": "287204", "url": "https://it.wikipedia.org/wiki?curid=2171480", "title": "Cole Mohr", "text": "Biografia.\nNel 2006 ottiene il primo contratto con \"Dior Homme\", e diventa uno dei modelli preferiti di Hedi Slimane. Diventa particolarmente celebre nel mondo della moda per il grosso tatuaggio che ha sul petto, che rappresenta la scritta \"\"April-May-June\".\nNel 2007 apre le sfilate di \"Dior Homme\", appare sulla rivista \"V\", fotografato da David Sims, su \"Num\u00e9ro Homme\" e su \"Vogue\" Giappone. Nei periodi immediatamente successivi sfila per Burberry, Prada, e Fendi, e diventa il nuovo volto per le campagne pubblicitarie di H&amp;M e Alexander Wang. Alla fine dell'anno il sito models.com nomina Mohr il miglior nuovo modello dell'anno.\nNel 2008 chiude le sfilate di Lanvin Homme a Parigi e compare sulla copertina della rivista \"DANSK\", e nuovamente su \"V\", \"Vogue Homme\", \"Num\u00e9ro Homme\" e \"Arena Homme +\", insieme al collega Luke Worrall, fotografati da Juergen Teller. Dopo aver sfilato anche per Comme des Gar\u00e7ons e Balenciaga, Mohr diventa il nuovo volto maschile e femminile di Marc Jacobs, fotografato da Juergen Teller.\nNel 2008 la rivista Forbes ha classificato Cole Mohr fra i 10 modelli pi\u00f9 pagati al mondo, posizione migliorata l'anno successivo, quando \u00e8 stato classificato al decimo posto."}
{"id": "2171481", "revid": "415140", "url": "https://it.wikipedia.org/wiki?curid=2171481", "title": "Caduta di S\u00e0i G\u00f2n", "text": ""}
{"id": "2171485", "revid": "81195", "url": "https://it.wikipedia.org/wiki?curid=2171485", "title": "Radio Immuno Assay", "text": ""}
{"id": "2171488", "revid": "3732", "url": "https://it.wikipedia.org/wiki?curid=2171488", "title": "Riserva naturale orientata Parma Morta", "text": "La riserva naturale orientata Parma Morta \u00e8 un'area naturale protetta situata nel comune di Sorbolo Mezzani, in provincia di Parma ed \u00e8 stata istituita nel 1990. \nLa riserva \u00e8 interamente compresa nel sito di interesse comunitario Parma Morta (IT4020025), di cui rappresenta un decimo della superficie.\nStoria.\nLe acque attorno alle quali \u00e8 stata istituita la riserva occupano l'antico alveo del torrente Parma che un tempo sfociava nel torrente Enza. Nel 1870 ne fu deviato il corso facendolo confluire direttamente nel Po. Il vecchio corso abbandonato fu da allora denominato \" Parma morta\". Nel 1990 nell'area \u00e8 stata istituita una riserva naturale orientata.\nTerritorio.\nSi estende per 64,51 ettari completamente entro i limiti del territorio comunale di Mezzani. Situata tra le foci del torrente Parma e del torrente Enza, la riserva comprende un tratto di territorio lungo quasi 5 km lungo un'area umida detta \"Parma morta\". \nLe acque che ristagnano in questo ramo di torrente non pi\u00f9 attivo sono quelle dell'Enza che risalgono fino all'altezza della localit\u00e0 \"Parmetta\", a circa mezzo chilometro dall'attuale corso della Parma.\nPer garantire all'area un livello costante di acqua, necessario per il mantenimento dell'ecosistema, \u00e8 stato creato un impianto di fitodepurazione che dai canali di bonifica circostanti assicura un flusso idrico costante in ingresso.\nFauna.\nQuesta riserva naturale funge da rifugio per numerose specie animali allontanate dai terreni circostanti coltivati. Ospita in particolare anfibi, rettili e uccelli: qui nidificano alcune delle specie obiettivo della direttiva uccelli della Comunit\u00e0 Europea. La riserva, ospita una delle ultime aree umide rimaste in un'area fortemente antropizzata, designata come sito ZPS e SIC per la rete Natura 2000, \u00e8 una delle 6 aree facenti del progetto Life+ \"Pianura Parmense\".\nFlora.\nLungo il corso dell'antico torrente sono presenti carici e altre piante semi-acquatiche, arbusti di frangola e piccoli boschetti con olmi, aceri campestri e farnie. \nCaratteristici sono il campanellino estivo, il quadrifoglio acquatico (Marsilea quadrifolia) e l'utricolaria, una rara pianta carnivora acquatica senza radici che vive catturando minuscoli animaletti nell'acqua e che in estate si fa notare per i suoi bei fiori gialli che spuntano dalla superficie.\nPunti di interesse e attivit\u00e0.\nAcquario.\nUna tipica casa colonica della golena del Po ospita l'acquario didattico in cui all'interno di 15 vasche sono ospitati alcuni esemplari delle specie di pesci e crostacei autoctoni tipici del Po nonch\u00e9 delle acque della riserva: tinca, carpa, luccio, storione, persico, pesce gatto e gamberi di fiume. \u00c8 esposta anche una piccola galleria di foto storiche e recenti delle alluvioni del fiume Po dal 1951 a oggi.\nPista ciclabile Bici Parma Po.\nLa ciclabile che segue il corso dell'argine maestro lungo tutta la Bassa parmense da Coenzo a Polesine Parmense costeggia per tutta la sua lunghezza la riserva. Il suo percorso sopraelevato \u00e8 un buon punto di osservazione per esplorare l'area.\nCentro visite.\nSede degli uffici della riserva \u00e8 situato a fianco del municipio di Mezzani e ospita anche una piccola biblioteca con testi di argomento ambientale.\nPorto Turistico Fluviale.\nSi tratta di un Porto Fluviale d'importanza provinciale sul fiume Po, studiato per usi da diporto, per Trasporti fluviali pubblici, turistici e da privati."}
{"id": "2171490", "revid": "1431409", "url": "https://it.wikipedia.org/wiki?curid=2171490", "title": "Drake &amp; Josh", "text": "Drake &amp; Josh \u00e8 una sitcom americana che racconta la vita di due fratelli, Drake Parker (Drake Bell) e Josh Nichols (Josh Peck), perseguitati dalla sorella Megan (Miranda Cosgrove). Entrambi i protagonisti hanno svolto ruoli in \"The Amanda Show\". Negli Stati Uniti, \u00e8 andato in onda in prima visione su Nickelodeon dall'11 gennaio 2004 al 16 settembre 2007. In Italia, \u00e8 andato in onda in prima visione su Nickelodeon dal 9 maggio 2005 al 20 gennaio 2009.\nUn film TV, intitolato \"Merry Christmas, Drake &amp; Josh\", \u00e8 andato in onda negli Stati Uniti il 5 dicembre 2008 e in Italia il 22 dicembre 2013.\nLa serie \u00e8 ideata e creata da Dan Schneider, creatore anche di \"Zoey 101\", \"iCarly\", \"Victorious\", \"Sam &amp; Cat\", \"Henry Danger\" e \"Game Shakers\".\nDiffusione.\nEcco la tabella in quale hanno trasmesso il telefilm:"}
{"id": "2171492", "revid": "21304300", "url": "https://it.wikipedia.org/wiki?curid=2171492", "title": "Valore economico", "text": ""}
{"id": "2171493", "revid": "1305772", "url": "https://it.wikipedia.org/wiki?curid=2171493", "title": "Latrunculi", "text": "Il gioco Ludus latrunculorum, o pi\u00f9 semplicemente dei Latrunculi (briganti, mercenari), era un gioco da tavolo in voga nell'antica Roma, forse una variante della petteia (gioco praticato nell'Antica Grecia), forse simile ai moderni scacchi o dama. Le pedine, e occasionalmente il gioco stesso, erano chiamati \"calculi\" (\"sassolini\").\nDi questo gioco ci sono pervenute notizie vaghe, quindi le dinamiche del gioco sono solo ipotizzate. Il numero delle pedine \u00e8 sconosciuto: alcuni suppongono che siano state 30, altri 16. Delle pedine \u00e8 noto che avevano diversi compiti: c'erano le \"mandrae\", i \"milites\" e i \"bellatores\" (di queste ultime due non si \u00e8 certi se fossero le stesse chiamate con nomi diversi).\nNeanche la grandezza della \"tabula lusoria\" ci \u00e8 nota: \u00e8 stata ritrovata una scacchiera di 18 caselle in Danimarca, ma non essendo completa non \u00e8 sicuro se fosse rettangolare o quadrata. Nella Basilica Iulia a Roma \u00e8 stata invece ritrovata una \"tabula lusoria\" con 8 caselle per lato. Secondo l'interpretazione di altri, la \"tabula lusoria\" sarebbe stata di 12 caselle per 18."}
{"id": "2171497", "revid": "72557234", "url": "https://it.wikipedia.org/wiki?curid=2171497", "title": "Liberazione di S\u00e0i G\u00f2n", "text": ""}
{"id": "2171515", "revid": "123037813", "url": "https://it.wikipedia.org/wiki?curid=2171515", "title": "Num\u00e9ro", "text": "Num\u00e9ro \u00e8 una rivista internazionale di moda pubblicata dal Groupe Alain Ayache. Ha una circolazione di 80\u00a0000 copie.\nStoria.\n\"Num\u00e9ro\" \u00e8 stato fondato nel 1998 da Elisabeth Djian, che \u00e8 attualmente la direttrice della rivista. Quando le \u00e8 stato chiesto perch\u00e9 ha fondato la rivista, la Djian ha commentato di essere annoiata dalle riviste che spiegano come sedurre un uomo. La sua intenzione era quella di creare una rivista per donne moderne che volessero sentire parlare di arte, design, musica e non di argomenti stupidi.\n\u00c8 presente una versione maschile, \"Num\u00e9ro Homme\", un'edizione giapponese, \"Num\u00e9ro Tokyo\", e una cinese, \"Num\u00e9ro China\". In Italia \u00e8 stata pubblicata da RSC per breve tempo \"Num\u00e9ro Beaut\u00e9\", un'inedita versione dedicata al maquillage, che ha chiuso dopo pochi anni di pubblicazione.\nIl numero \u00e8 un elemento fondamentale nella grafica della rivista: sulla copertina di ogni volume \u00e8 presente a caratteri cubitali il proprio numero, e lo stesso avviene per le cifre che indicano le pagine all'interno.\nLa rivista collabora spesso con modelle e fotografi di alto calibro."}
{"id": "2171517", "revid": "223320", "url": "https://it.wikipedia.org/wiki?curid=2171517", "title": "Num\u00e9ro Homme", "text": ""}
{"id": "2171522", "revid": "729019", "url": "https://it.wikipedia.org/wiki?curid=2171522", "title": "Faaite", "text": "Faaite, o Faaiti, \u00e8 un atollo appartenente all'arcipelago delle isole Tuamotu nella Polinesia francese.\nSi trova 60\u00a0km a nord di Anaa e la superficie totale \u00e8 di 230\u00a0km\u00b2. Le terre emerse coprono una superficie di 8,87\u00a0km\u00b2. Nel punto pi\u00f9 ampio misura una lunghezza \u00e8 di 28\u00a0km e una larghezza di 10,5\u00a0km.\nFaaite presenta una laguna interna collegata da un canale navigabile verso l'oceano. Il villaggio principale \u00e8 Hitianau, con una popolazione totale di 246.\nStoria.\nIl primo contatto europeo fu con John Turnbull nel 1802.\nL'esploratore russo Fabian Gottlieb von Bellingshausen visit\u00f2 Faaite nel 1820 a bordo delle navi \"Mirni\" e \"Vostok\". Ribattezz\u00f2 l'atollo con il nome di \"Miloradovich\"."}
{"id": "2171528", "revid": "111445218", "url": "https://it.wikipedia.org/wiki?curid=2171528", "title": "Il mio diario (Tormento)", "text": "Il mio diario \u00e8 un album del rapper italiano Tormento, pubblicato nel 2006 dalla Universal.\nLa particolarit\u00e0 dell'album \u00e8 quella di dividersi in una parte \"Giorno\" e una parte \"Notte\", con tanto di doppia copertina, la prima \u00e8 caratterizzata da sonorit\u00e0 pi\u00f9 hardcore con collaborazioni di rapper pi\u00f9 \"duri\", come Mondo Marcio, Primo dei Cor Veleno e i OneMic. La parte \"Notte\", invece, rispecchia sonorit\u00e0 pi\u00f9 soul, ed \u00e8 caratterizzata da due sole collaborazioni con i cantanti Al Castellana e Eva.\nIl brano a cui partecipa Mondo Marcio, \"Most Wanted pt. 2\", \u00e8 la continuazione del brano \"The Most Wanted\" presente sul album \"Solo Un Uomo (20\"06)."}
{"id": "2171532", "revid": "21304623", "url": "https://it.wikipedia.org/wiki?curid=2171532", "title": "Squirrel boy", "text": ""}
{"id": "2171539", "revid": "104458", "url": "https://it.wikipedia.org/wiki?curid=2171539", "title": "Kilian Albrecht", "text": "Elemento di spicco della nazionale austriaca di slalom speciale tra gli anni 1990 e i primi anni 2000, durante tutto il corso della sua carriera \u00e8 stato quasi esclusivamente uno slalomista.\nBiografia.\nStagioni 1992-2002.\nAlbrecht debutt\u00f2 in campo internazionale ai Mondiali juniores di Maribor 1992, conquistando la medaglia di bronzo nello slalom speciale; in Coppa Europa nella stagione 1993-1994 si piazz\u00f2 2\u00ba nella classifica di slalom gigante, mentre in quella successiva fu 3\u00ba nella classifica generale. Ottenne il primo piazzamento di rilievo in Coppa del Mondo il 12 novembre 1995 nello slalom gigante di Tignes, che chiuse al 21\u00ba posto; nella stessa stagione in Coppa Europa si classific\u00f2 3\u00ba sia nella classifica generale, sia in quella di supergigante.\nNel corso degli anni lo sciatore austriaco conquist\u00f2 due podi in Coppa del Mondo, entrambi secondi posti ed entrambi in slalom speciale: il primo l'11 dicembre 2000 a Sestriere dietro a Hans Petter Buraas, il secondo il 20 gennaio 2002 a Kitzb\u00fchel dietro a Rainer Sch\u00f6nfelder. Ai XIX Giochi olimpici invernali di , i primi ai quali partecip\u00f2, giunse 4\u00ba nello slalom speciale, a quattro centesimi dal tempo ottenuto dal vincitore della medaglia di bronzo Benjamin Raich, e 11\u00ba nella combinata.\nStagioni 2003-2013.\nNegli anni seguenti le sue prestazioni in Coppa del Mondo non furono pi\u00f9 di altissimo livello, . Durante l'estate 2006, a causa di dissapori con la federazione, Albrecht cerc\u00f2 di cambiare nazione per la quale gareggiare. Sfumate le ipotesi Dubai e Ungheria, si accas\u00f2 in Bulgaria nel dicembre di quell'anno. Per i nuovi colori partecip\u00f2 ai suoi primi Campionati mondiali, quelli di \u00c5re nel 2007, in cui ottenne il 13\u00ba posto nello slalom speciale e non complet\u00f2 lo slalom gigante; due anni dopo nella rassegna iridata di Val-d'Is\u00e8re non termin\u00f2 lo slalom speciale.\nAi XXI Giochi olimpici invernali di , sua ultima presenza olimpica, fu 20\u00ba nello slalom speciale e al congedo iridato, Garmisch-Partenkirchen 2011, si piazz\u00f2 26\u00ba nello slalom speciale. Abbandonata l'attivit\u00e0 agonistica ai massimi livelli al termine della stagione 2011 (la sua ultima gara in Coppa del Mondo fu lo slalom speciale disputato a Bansko il 27 febbraio di quell'anno, che non complet\u00f2), nel 2013 prese ancora parte ad alcune competizioni minori e il ritiro definitivo avvenne il 1\u00ba aprile a Bansko, in occasione dello slalom speciale dei Campionati bulgari juniores 2013.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale\nAustralia New Zealand Cup.\nAustralia New Zealand - vittorie.\nLegenda:\nSL = slalom speciale\nFar East Cup.\nFar East Cup - vittorie.\nLegenda:\nGS = slalom gigante\nSL = slalom speciale"}
{"id": "2171540", "revid": "154893", "url": "https://it.wikipedia.org/wiki?curid=2171540", "title": "Parma Morta", "text": ""}
{"id": "2171541", "revid": "154893", "url": "https://it.wikipedia.org/wiki?curid=2171541", "title": "Parma morta", "text": ""}
{"id": "2171546", "revid": "767487", "url": "https://it.wikipedia.org/wiki?curid=2171546", "title": "Walter Facchinetti", "text": "Carriera.\nNato ad Arcisate comune della Valceresio, inizia a combattere nel 1963 con i colori del Boxe Club Varesino Spumador.\nNel 1968 \u00e8 medaglia d\u2019argento nei pesi mediomassimi ai Campionati italiani dilettanti di Cecina, perdendo in finale da Renzo Crespan.\nConvocato a rappresentare l\u2019Italia ai giochi olimpici di Citt\u00e0 del Messico, nella categoria dei medio-massimi, batte ai punti al primo turno il cecoslovacco Josef Kapin (5:0). Supera negli ottavi di finale l\u2019austriaco Kurt Baumgartner per squalifica al secondo round. \u00c8 costretto a fermarsi ai quarti di finale, eliminato ai punti dal polacco Stanis\u0142aw Dragan (4:1). \u00c8 comunque un\u2019Olimpiade pi\u00f9 che dignitosa quella di Facchinetti, tenendo conto che meglio di lui, tra gli italiani, riesce a fare solo la medaglia di bronzo Giorgio Bambini.\nFacchinetti \u00e8 poi sconfitto nei preliminari ai Campionati europei del 1969 a Bucarest dal polacco Lucjen Krest. L'anno \u00e8 per\u00f2 coronato dalla vittoria del titolo italiano ai campionati nazionali di Castelfranco Veneto.\nSi ritira nel 1970 senza mai passare al professionismo."}
{"id": "2171550", "revid": "21880", "url": "https://it.wikipedia.org/wiki?curid=2171550", "title": "Pronolagus", "text": "Pronolagus (Lyon, 1904) \u00e8 un genere di mammiferi lagomorfi della famiglia dei Leporidi.\nSi tratta di animali di medie dimensioni (40\u201350\u00a0cm di lunghezza, per un paio di kg di peso), muniti di pelo denso e di consistenza lanosa, dalle tonalit\u00e0 perlopi\u00f9 rossicce per meglio mimetizzarsi.\nRispetto alle lepri propriamente dette (sottofamiglia Leporinae), questi animali presentano orecchie e zampe in proporzione pi\u00f9 corte ed adatte perlopi\u00f9 a brevi scatti in ambienti accidentati, piuttosto che al balzo.\nQuesti animali hanno abitudini perlopi\u00f9 notturne, che durante il giorno cercano riparo in spaccature della roccia o nel fitto della vegetazione, meglio se all'interno di tronchi cavi: il loro \"habitat\" d'elezione \u00e8 costituito (come intuibile dal nome) dalle aree rocciose o cespugliose nei pressi di aree boschive. Si nutrono principalmente di foglie e germogli, piuttosto che di materiale erbaceo. Hanno abitudini solitarie, anche se talvolta li si osserva in piccoli gruppi, talvolta associati alle procavie.\nSono soliti, qualora possibile, porsi sulla sommit\u00e0 dei crepacci per poter meglio osservare l'ambiente circostante.\nQualora sorpresi da un eventuale pericolo, essi si danno alla fuga emettendo fischi sonori, probabilmente con funzione di confondere l'aggressore o di avvertire i conspecifici del pericolo che incombe.\nLa gravidanza dura circa un mese, al termine del quale la femmina d\u00e0 alla luce uno o due cuccioli in una tana che essa stessa provvede a foderare con erbe e pelo.\nTassonomia.\nAl genere vengono ascritte tre specie note col nome comune collettivo di conigli di roccia, tutte diffuse in Africa centro-meridionale:"}
{"id": "2171553", "revid": "729019", "url": "https://it.wikipedia.org/wiki?curid=2171553", "title": "Battaglia di Vilcaconga", "text": "La battaglia di Vilcaconga fu un conflitto combattuto nel 1533 tra l'impero spagnolo e l'impero Inca, nel corso del tentativo spagnolo di conquista dell'impero Inca.\nStoria.\nDopo essere usciti vincitori dalla battaglia di Cajamarca, i circa 180 spagnoli sotto al comando di Francisco Pizarro controllavano buona parte del vasto impero Inca, e ne avevano catturato l'imperatore, Atahualpa. Dopo aver ricevuto un lauto riscatto per il suo rilascio, Pizarro lo fece giustiziare il 26 luglio, non appena il suo esercito si era sciolto attraversando le montagne a sud per riunirsi a Diego de Almagro, che comandava 100 spagnoli. Gli Inca guidati da Quizquiz controllavano ancora Cuzco, principale obbiettivo degli spagnoli, dopo averla conquistata al termine della guerra civile Inca.\nIl generale Inca ordin\u00f2 di fortificare il passo montano di Vilcaconga, dove avrebbero dovuto passare gli spagnoli, e riusc\u00ec a tendergli un'imboscata provocandogli pesanti perdite. Dopo un deciso contrattacco, per\u00f2, gli spagnoli riuscirono a spingere gli Inca verso Cuzco, conquistando la capitale nel novembre 1533."}
{"id": "2171557", "revid": "2136470", "url": "https://it.wikipedia.org/wiki?curid=2171557", "title": "Heidelberg United Football Club", "text": "L'Heidelberg United Football Club \u00e8 una societ\u00e0 calcistica australiana con sede nella citt\u00e0 di Heidelberg, che milita nella Victorian Premier League.\n\u00c8 stata fondata a Melbourne nel 1958 da immigrati Macedoni.\nHa giocato anche diversi anni nella massima serie calcistica australiana (la NSL)."}
{"id": "2171562", "revid": "1233442", "url": "https://it.wikipedia.org/wiki?curid=2171562", "title": "Piano Fenice", "text": ""}
{"id": "2171565", "revid": "536159", "url": "https://it.wikipedia.org/wiki?curid=2171565", "title": "Alitalia - CAI", "text": ""}
{"id": "2171578", "revid": "1571097", "url": "https://it.wikipedia.org/wiki?curid=2171578", "title": "Come Over (Estelle)", "text": "Come Over \u00e8 un brano della cantante inglese Estelle, pubblicato come quinto singolo estratto dall'album \"Shine\".\nUn remix del brano, che vede la partecipazione del cantante reggae Sean Paul, \u00e8 stato distribuito per il download digitale e per l'airplay radiofonico.\nVideo musicale.\nIl video prodotto per il remix di \"Come Over\" \u00e8 stato girato nella settimana del 2 ottobre ed \u00e8 stato diretto da Lil X."}
{"id": "2171595", "revid": "22475", "url": "https://it.wikipedia.org/wiki?curid=2171595", "title": "Br\u0101hma\u1e47a", "text": "Br\u0101hma\u1e47a (devan\u0101gar\u012b: \u092c\u094d\u0930\u093e\u0939\u094d\u092e\u0923\u0902, lett. \"affermazione sul \"Brahman\"\") sono dei testi religiosi indiani composti in sanscrito intorno al XI-IX secolo a.C. aventi lo scopo di descrivere e spiegare la relazione tra le formule sacrificali (\"mantra\") e le azioni (\"karman\") inerenti alle cerimonie sacrificali presenti nei \"Veda\".\nI \"Br\u0101hma\u1e47a\" risultano essere la pi\u00f9 antica testimonianza di testi sanscriti composti in prosa.\nCompito dei \"Br\u0101hma\u1e47a\" \u00e8 occuparsi del rituale sacrificale dandone una prima interpretazione e fornendone un ruolo diverso rispetto a quello che si evince dagli stessi \"Veda\".\nCos\u00ec Jan C. Heesterman:\nSecondo Heesterman il sacrificio vedico precedente ai \"Br\u0101hma\u1e47a\" era di tipo agonistico. Il ruolo centrale era affidato al \"deva\" Indra e il procedimento sacrificale prevedeva gare tra carri e competizioni verbali tra gli officianti. Con i \"Br\u0101hma\u1e47a\", Praj\u0101pati prende il posto di Indra e dalla prodezza guerriera dell'officiante si passa alla conoscenza delle regole proprie del sacrificio che esce cos\u00ec dalla societ\u00e0 \"aria\" per entrare in un rapporto personale con il sacro che prelude alle \"Upani\u1e63ad\" e alla loro identificazione tra il S\u00e9 (l\"'\u0101tman\") e il principio universale (il \"brahman\").\nGianluca Magi nota come:"}
{"id": "2171596", "revid": "339392", "url": "https://it.wikipedia.org/wiki?curid=2171596", "title": "Ibrahim Abboud", "text": ""}
{"id": "2171600", "revid": "131358", "url": "https://it.wikipedia.org/wiki?curid=2171600", "title": "Aviatik", "text": ""}
{"id": "2171602", "revid": "767487", "url": "https://it.wikipedia.org/wiki?curid=2171602", "title": "Ingrid sulla strada", "text": "Ingrid sulla strada \u00e8 un film del 1973 diretto da Brunello Rondi.\nTrama.\nLa giovane finlandese Ingrid, dopo essere stata violentata dal padre, giunge in treno fino a Roma, dove si prostituisce, diventando amica di Claudia, ragazza \"di vita\" protetta da Renato, delinquente sadico a capo d'una banda di malviventi. Ingrid non impiega molto a rendersi conto fino in fondo della corruzione nella capitale: dopo avere subito un'ulteriore violenza da Renato e dai suoi accoliti e ad avere assistito alla tragica morte di Claudia, alla fine si suicida."}
{"id": "2171603", "revid": "1186766", "url": "https://it.wikipedia.org/wiki?curid=2171603", "title": "Sabot", "text": ""}
{"id": "2171606", "revid": "2110845", "url": "https://it.wikipedia.org/wiki?curid=2171606", "title": "Bruno Brandellero", "text": "Biografia.\nOperaio meccanico, nel 1942 era stato chiamato alle armi ed era stato impiegato come militare della sanit\u00e0. \nAl momento dell'Armistizio di Cassibile lasci\u00f2 l'ospedale di Monselice dove operava ed entr\u00f2 nelle file di una formazione partigiana che avrebbe poi assunto il nome di \"Martiri di Val Leogra\".\nBrandellero (nome di battaglia \"Ciccio\") si distinse in numerose azioni, tra cui quella del 3 giugno 1944, durante la quale il giovane partigiano riusc\u00ec a catturare un ammiraglio tedesco, che viaggiava con la sua scorta a bordo di un automezzo. Due settimane dopo, a met\u00e0 giugno 1944, quando i tedeschi, appoggiati da formazioni ucraine, organizzarono un duro rastrellamento nella zona, Brandellero balz\u00f2 \"sparando contro il nemico, attirando su di s\u00e9 l'attenzione e consentendo ai superstiti di disimpegnarsi\". Venne catturato e torturato; per non mettere in pericolo di rappresaglia la popolazione, dichiar\u00f2 di avere obbligato con la forza i civili a dare riparo ai partigiani suoi commilitoni. Venne fucilato, pressoch\u00e9 morente, il 26 giugno 1944.\nOnorificenze.\nRiconoscimenti.\nValli del Pasubio, Schio, Torrebelvicino, Malo, Roma gli hanno dedicato una via."}
{"id": "2171609", "revid": "135224", "url": "https://it.wikipedia.org/wiki?curid=2171609", "title": "C/1942 EA (V\u00e4is\u00e4l\u00e4)", "text": ""}
{"id": "2171612", "revid": "135224", "url": "https://it.wikipedia.org/wiki?curid=2171612", "title": "D/1942 EA", "text": ""}
{"id": "2171613", "revid": "135224", "url": "https://it.wikipedia.org/wiki?curid=2171613", "title": "C/1942 EA", "text": ""}
{"id": "2171618", "revid": "135224", "url": "https://it.wikipedia.org/wiki?curid=2171618", "title": "P40", "text": ""}
{"id": "2171622", "revid": "547034", "url": "https://it.wikipedia.org/wiki?curid=2171622", "title": "Mar\u00eda Manuela Kirkpatrick", "text": "Biografia.\nInfanzia.\nDo\u0148a Mar\u00eda Manuela era la figlia di uno scozzese espatriato, William Kirkpatrick, mercante di vino e console degli Stati Uniti d'America a Malaga (in Spagna), e di una donna fiamminga, Marie Fran\u00e7oise de Grivegn\u00e9e, la cui sorella, Catherine, spos\u00f2 il diplomatico francese Mattieu de Lesseps. Manuela era una donna brillante, vivace e talentuosa. \nMatrimonio.\nNel 1817 spos\u00f2 Don Cipriano de Palafox y Portocarrero de Guzm\u00e1n (1785 - 1839), conte di Teba e pi\u00f9 tardi conte di Montijo, marchese di Algava e duca di Pe\u00f1aranda, Grande di Spagna, bonapartista e veterano delle guerre napoleoniche. Ebbero due figlie: la maggiore era Mar\u00eda Francisca de Sales, generalmente nota come Paca (1825-1860), che eredit\u00f2 gran parte dei beni di famiglia, mentre la minore era Mar\u00eda Eugenia, nata un anno dopo Paca e morta nel 1920. Dopo Eugenia nacque anche un maschio, morto in tenera et\u00e0 e di cui \u00e8 noto solo il soprannome, Paco. Negli anni '30 Manuela e le figlie si trasferirono a Parigi, ove le due giovani vennero educate.\nIn Francia.\nQui Manuela rinnov\u00f2 la sua collaborazione con George Villiers, IV conte di Clarendon, che si dice sia stato suo amante e padre delle sue figlie. Ella continu\u00f2 anche l'amicizia con Prosper M\u00e9rim\u00e9e, che aveva incontrato in Spagna e che ebbe a cuore l'educazione delle due ragazze. Manuela rappresent\u00f2 per M\u00e9rim\u00e9e la fonte della \"Carmen\", novella da cui sar\u00e0 tratta l'omonima opera. Nel 1837, Manuela si reco' per breve tempo in Inghilterra per ampliare ulteriormente l'istruzione delle figlie, ma ritorn\u00f2 presto a Parigi. \nVedovanza.\nDopo la morte del marito, e forse per la delusione causata dal matrimonio di Villiers con una dama inglese, Manuela si impegn\u00f2 in una intensa vita sociale, ed il suo obiettivo divenne il trovare un ottimo partito per le due figlie. Nel 1844 Paca spos\u00f2 Jacobo Luis FitzJames Stuart Ventimiglia \u00c1lvarez de Toledo Beaumont y Navarra, ottavo duca di Berwick, ottavo conte di Tinmouth, ottavo barone Bosworth, VIII duca di Liria r X\u00e9rica, XV duca di Alba de Tormes (1821-1881), uno dei pi\u00f9 ricchi scapoli d'Europa. Eugenia non fu da meno; anzi, super\u00f2 la sorella in importanza, riuscendo a sposare Napoleone III di Francia, e diventando cos\u00ec imperatrice dei Francesi. Manuela visse abbastanza da vedere l'apice e la caduta del Secondo impero francese.\nDiscendenza.\nDal matrimonio tra Mar\u00eda Manuela Kirkpatrick e Cipriano de Portocarrero nacquero:"}
{"id": "2171624", "revid": "729019", "url": "https://it.wikipedia.org/wiki?curid=2171624", "title": "Baildon", "text": "Baildon \u00e8 un paese di 15.569 abitanti della contea del West Yorkshire, in Inghilterra."}
{"id": "2171625", "revid": "1953061", "url": "https://it.wikipedia.org/wiki?curid=2171625", "title": "Anston", "text": "Anston \u00e8 un paese di 11.000 abitanti della contea del South Yorkshire, in Inghilterra."}
{"id": "2171626", "revid": "303393", "url": "https://it.wikipedia.org/wiki?curid=2171626", "title": "Cortocircuiti", "text": ""}
{"id": "2171627", "revid": "21305722", "url": "https://it.wikipedia.org/wiki?curid=2171627", "title": "Caledfwlch", "text": ""}
{"id": "2171628", "revid": "303393", "url": "https://it.wikipedia.org/wiki?curid=2171628", "title": "Telecamere", "text": ""}
{"id": "2171629", "revid": "599013", "url": "https://it.wikipedia.org/wiki?curid=2171629", "title": "Al Inniss", "text": "Carriera.\nAfroamericano, venne selezionato al sesto giro del Draft NBA 1958 (40\u00aa scelta assoluta) dai Minneapolis Lakers. Non gioc\u00f2 mai in NBA ma si trasfer\u00ec in Italia alla Lanco Pesaro, divenendo il miglior marcatore del campionato 1958-1959, segnando 508 punti. Torn\u00f2 poi negli Stati Uniti e milit\u00f2 in leghe minori.\nLa sua maglia numero 19 \u00e8 stata ritirata dal St. Francis College nel 2020.\nStatistiche.\n\"Statistiche aggiornate al 1\u00ba gennaio 2009\""}
{"id": "2171641", "revid": "298229", "url": "https://it.wikipedia.org/wiki?curid=2171641", "title": "Kerron Clement", "text": "Detiene il record mondiale dei 400 metri piani indoor con il tempo di 44\"57, stabilito il 12 marzo 2005 a Fayetteville (Arkansas).\nL'11 ottobre 2019, in occasione della giornata internazionale del coming out, ha dichiarato di essere omosessuale."}
{"id": "2171649", "revid": "125838644", "url": "https://it.wikipedia.org/wiki?curid=2171649", "title": "Lagerst\u00e4tte", "text": "Una Lagerst\u00e4tte o Fossil-Lagerst\u00e4tte \u00e8 un corpo sedimentario che offre un'eccezionale quantit\u00e0 di informazioni sulla vita del passato a causa dell'abbondanza degli esemplari contenuti e, nel caso dei \"Konservat-Lagerst\u00e4tte\", del loro straordinario stato di conservazione.\nClassificazione.\nSecondo Adolf Seilacher, le \"Lagerst\u00e4tten\" possono essere classificate in due categorie:\nKonzentrat-Lagerst\u00e4tten (\u00abgiacimenti per accumulo\u00bb), giacimenti in cui sono presenti grandi quantit\u00e0 di parti dure degli organismi, per es. tessuto osseo o cartilagineo, in ottimo stato di conservazione. Sono meno spettacolari dei \"Konservat-Lagerst\u00e4tten\", ma veicolano ugualmente informazioni importanti. Per definizione, la presenza di gusci calcarei (conchiglie) non definiscono una \"Lagerst\u00e4tte\". Classici esempi di Konzentrat-Lagerst\u00e4tten sono i cosiddetti \"bone beds\", ovvero letti ossiferi, derivanti dall'accumulo di ossa di vertebrati in enorme quantit\u00e0, e le \"coquinas\", ovvero grandi quantit\u00e0 di conchiglie, coralli, briozoi, echinoidi e foraminiferi. Generalmente, questi resti sono mineralizzati da calcite o fosfati.\nKonservat-Lagerst\u00e4tten (\u00abgiacimenti per conservazione\u00bb), giacimenti in cui prevalgono esemplari in eccezionale stato di conservazione, con molti resti di vertebrati ancora con le articolazioni in posa come se fossero vivi e anche con buona conservazione dei tessuti molli e pi\u00f9 delicati sotto forma di impronte o mineralizzate. La loro importanza \u00e8 enorme: ci\u00f2 che sappiamo sulla storia evolutiva degli invertebrati, delle piante e degli stessi vertebrati si deve in gran parte alle \"Konservat-Lagerst\u00e4tten\". Esistono diversi tipi di depositi di conservazione:\nSpesso, nei Fossil Lagerst\u00e4tten, \u00e8 possibile rinvenire un'ampia variet\u00e0 di fossili, appartenenti a decine o centinaia di specie differenti, sia animali che vegetali. Proprio grazie alla scoperta di importanti depositi fossiliferi \u00e8 stato possibile ricostruire, con ottima approssimazione, le caratteristiche paleo-biologiche di flora e fauna relative al periodo di formazione del deposito.\nMeccanismi di formazione.\nDi norma, dopo la morte, gli animali privi di guscio sono soggetti a totale distruzione da parte di animali predatori o necrofagi, a causa dei processi tanatologici putrefattivi o per opera dei fattori fisico-ambientali. I fattori che hanno favorito la formazione delle \"Konservat-Lagerst\u00e4tte\" non sono del tutto noti, ma possono essere ipotizzati. \u00c8 molto probabile che il deterioramento degli esemplari sia stato impedito dall'essersi depositati, subito dopo la morte, sul fondo marino, un ambiente ostile a predatori e necrofagi e in grado di rallentare i processi putrefattivi. Altri fattori favorenti la conservazione possono essere stati le proliferazioni di alghe tossiche, l'impoverimento dell'ossigeno nell'acqua e l'ipersalinit\u00e0."}
{"id": "2171650", "revid": "3732", "url": "https://it.wikipedia.org/wiki?curid=2171650", "title": "Manlio Morgagni", "text": "Biografia.\nFiglio di un agente d'assicurazioni di tendenze mazziniane e di una maestra elementare, dopo aver ottenuto il diploma di scuola commerciale si trasfer\u00ec a Milano col padre nel 1897 alla ricerca di un lavoro; nel 1912 divenne ispettore generale delle Messaggerie italiane (di cui era stato, in precedenza, \"viaggiatore\") e nel 1918 si spos\u00f2 con Luigia Pozzoli (detta Bice), dopo dodici anni di fidanzamento\nDapprima socialista e sindacalista, nel 1914 si era schierato a favore dell'intervento nella prima guerra mondiale. Inizi\u00f2 l'attivit\u00e0 giornalistica nel quotidiano \"Il Popolo d'Italia\", fondato da Benito Mussolini, di cui Morgagni rimase sempre grande ammiratore: in quel periodo cominci\u00f2 a frequentare spesso la casa del futuro Duce e nel suo libro di memorie Rachele Guidi lo defin\u00ec \"sempre indaffarato per trovare quattrini\".\nGi\u00e0 nel 1919 un rapporto inoltrato alla Presidenza del Consiglio indicava Morgagni come uno dei principali intermediari tra Mussolini e gli ambienti politici francesi che contribuirono al finanziamento del giornale. Dal 15 novembre 1914 al 1919 fu direttore amministrativo del quotidiano; poco dopo la fondazione dei Fasci italiani di combattimento l'incarico pass\u00f2 ad Arnaldo Mussolini mentre Morgagni si dedic\u00f2 alla raccolta pubblicitaria. A proposito della fondazione dei Fasci, Morgagn\u00ec asser\u00ec nelle sue memorie di essere stato tra i fondatori del movimento; altre fonti invece sostengono che egli non partecip\u00f2 alla prima assise del gruppo ma che, grazie all'intervento di Mussolini, ottenne il permesso di essere inserito tra i \"sansepolcristi\".\nA Milano fu consigliere comunale (1923-1926) e vicepodest\u00e0 (1927-1928), nonch\u00e9 presidente della Commissione per l'abbellimento della citt\u00e0. Fu cofondatore, con Arnaldo Mussolini, e direttore, della \"Rivista illustrata del Popolo d'Italia\" (1923-1943); fond\u00f2 con Luigi Poli la rivista agraria \"Natura\" (1928-1932). \u00c8 soprattutto noto come presidente e direttore generale dell'Agenzia Stefani, incarico che ricopr\u00ec a partire dal 1924: sotto la sua guida l'agenzia venne potenziata e ottenne importanza anche internazionale, tanto che Morgagni venne definito \"il megafono del fascismo\".\nGrazie al ruolo rivestito alla Stefani, la posizione di Morgagni and\u00f2 sempre pi\u00f9 rafforzandosi all'interno del regime, causandogli ovviamente l'ostilit\u00e0 di molti gerarchi che mal sopportavano la sua smaccata esaltazione del Duce: ad esempio il 16 aprile 1943, dalle colonne del \"Regime fascista\", Roberto Farinacci descrisse la Stefani come \u00abun'agenzia personale d'affari\u00bb. Il 12 ottobre 1939 venne nominato senatore del Regno in base alla 21\u00aa categoria dell'art. 33 dello Statuto Albertino (\u00able persone che da tre anni pagano tremila lire d'imposizione diretta in ragione dei loro beni\u00bb).\nIl 25 luglio 1943 si diffuse a Roma la notizia che Mussolini non era pi\u00f9 capo del governo. Morgagni, amico, ammiratore e fedele collaboratore di Mussolini, alla notizia dell'arresto del Duce, si tolse la vita nella sua villa romana, sita in via Nibby 20. Prima di togliersi la vita lasci\u00f2 il seguente messaggio:\nMussolini apprese del suicidio di Morgagni solamente il 13 settembre, quando era in Germania, dov'era stato condotto dopo essere stato prelevato dai tedeschi al Gran Sasso.\nAl Cimitero Monumentale di Milano gli \u00e8 dedicato, col fratello, un artistico monumento funebre, realizzato da Enzo Bifoli, monumento su cui spicca l'epigrafe dettata dallo stesso Mussolini:"}
{"id": "2171663", "revid": "295403", "url": "https://it.wikipedia.org/wiki?curid=2171663", "title": "Canberra Cosmos Football Club", "text": "Il Canberra Cosmos FC \u00e8 stato una societ\u00e0 calcistica australiana con sede nella capitale Canberra. Ha partecipato alla NSL tra il 1995 e il 2001."}
{"id": "2171666", "revid": "180559", "url": "https://it.wikipedia.org/wiki?curid=2171666", "title": "Campionato europeo di hockey su ghiaccio", "text": "Il Campionato europeo di hockey su ghiaccio \u00e8 stata una competizione che vedeva coinvolte le migliori rappresentative nazionali europee di hockey su ghiaccio, la cui prima edizione si svolse nel 1910 e l'ultima nel 1991. La disputa fu voluta dalla Federazione Internazionale, nata due anni prima: era la prima competizione ufficiale fra squadre nazionali.\nLe modalit\u00e0 di assegnazione del titolo sono variate nel corso del tempo:\nNel 1992 il formato del mondiale cambi\u00f2, con la divisione del girone preliminare in pi\u00f9 gironi e l'introduzione dei play-off: non fu pi\u00f9 possibile stilare una classifica e l'europeo fu soppresso."}
{"id": "2171668", "revid": "767487", "url": "https://it.wikipedia.org/wiki?curid=2171668", "title": "Asse (meccanica)", "text": "L'asse in meccanica \u00e8 un organo che sostiene, senza trasmissione di momento torcente, corpi rotanti ad esso solidali.\nIl moto relativo fra asse e supporti \u00e8 mediato da dispositivi appositi (cuscinetti), che riducono le perdite di energia meccanica per attrito.\nIl sistema dell'asse e delle sue parti accessorie di vincolo, sostegno e lubrificazione \u00e8 detto \"assale\". Nel caso dei veicoli ferroviari l\"'assale\" \u00e8 detto anche \"assile\". Esso, insieme alle ruote, costituisce la sala montata."}
{"id": "2171670", "revid": "287204", "url": "https://it.wikipedia.org/wiki?curid=2171670", "title": "GQ Lupi b", "text": "GQ Lupi b \u00e8 un pianeta extrasolare gassoso che orbita intorno alla stella GQ Lupi. Venne scoperto da Neuh\u00e4user e altri il 25 giugno 2004. GQ Lupi b \u00e8 di tipo spettrale compreso tra M6 e L0, il che corrisponde una temperatura superficiale di 2650 kelvin. Dista mediamente 100 UA dalla stella e orbita intorno ad essa impiegando 1200 anni.\nNon \u00e8 certo il valore della sua massa, i modelli evolutivi la stimano mediamente di 20 masse gioviane ma con tolleranze che vanno da 1 fino a 40 MJ, modelli che per\u00f2 potrebbero non essere validi per giovani stelle come GQ Lupi. Non \u00e8 quindi chiaro se GQ Lupi b sia in realt\u00e0 un pianeta o una nana bruna."}
{"id": "2171672", "revid": "1874129", "url": "https://it.wikipedia.org/wiki?curid=2171672", "title": "Ampleforth", "text": "Ampleforth \u00e8 un paese di abitanti, della contea del North Yorkshire, in Inghilterra, circa 37 chilometri a nord di York. Il paese confina con il North York Moors National Park. Situato ad Ampleforth si trova l'Ampleforth College.\nCi sono due pub in paese, il White Swan e il White Horse. Il secondo prende il nome dal grande cavallo bianco che \u00e8 stato scavato nella collina, pochi chilometri a ovest."}
{"id": "2171673", "revid": "899", "url": "https://it.wikipedia.org/wiki?curid=2171673", "title": "Single 8", "text": "Il Single 8 \u00e8 un formato cinematografico a passo ridotto per uso amatoriale che pu\u00f2 essere accomunato al Super 8, data la loro sostanziale somiglianza. Fu introdotto dalla Fujifilm nel 1965, lo stesso anno in cui la Kodak introdusse il formato Super 8.\nOrigini e impiego.\nPochi anni prima del lancio sul mercato del Super 8, la Kodak aveva illustrato su una sua rivista aziendale le caratteristiche del nuovo progetto. La Fujifilm, che pure stava lavorando ad un caricatore chiuso per pellicole 8 mm, decise di adottare una pellicola simile a quella della Kodak per dimensioni del fotogramma e passo delle perforazioni (tuttavia nella pellicola giapponese tale passo \u00e8, in modo impercettibile ad occhio nudo, pi\u00f9 ampio).\nA differenza di quanto accade nel caricatore Super 8, in cui la bobina debitrice e quella creditrice sono coassiali e il pressore \u00e8 incorporato nel caricatore, nel caricatore Single 8 le due bobine sono poste sullo stesso piano ma su due diversi assi di rotazione (si pensi ad una musicassetta o ad una cassetta VHS). Ci\u00f2 elimina i due difetti d'origine del Super 8: appunto il pressore incorporato nel caricatore, non certo affidabile come il pressore di una cinepresa, e l'impossibilit\u00e0 di far scorrere al contrario la pellicola nella cinepresa (e quindi, ad esempio, di ottenere agevolmente dissolvenze incrociate in fase di ripresa). \nPer poter ospitare 15 metri di pellicola, viste le ridotte capacit\u00e0 della cartuccia giapponese, si rese inoltre necessario adottare come supporto il poliestere che, essendo pi\u00f9 resistente del triacetato, consentiva di fabbricare una pellicola pi\u00f9 sottile.\nA causa delle differenze fra i due caricatori, le cineprese destinate al Single 8 non possono accogliere caricatori Super 8 e viceversa (una cinepresa multiformato \u00e8 stata in realt\u00e0 fabbricata dalla Elmo, una casa giapponese, ma si \u00e8 trattato di un'eccezione). Uno stesso proiettore pu\u00f2 invece ovviamente accogliere pellicole sia Super 8, sia Single 8.\nIl supporto del Single 8, in poliestere anzich\u00e9 in triacetato, rende inoltre necessario il montaggio a secco, cio\u00e8 mediante nastro trasparente adesivo. Inoltre, nel caso di montaggio di spezzoni di pellicola da proiezione Single 8 con spezzoni Super 8, \u00e8 necessario regolare la messa a fuoco del proiettore nel passaggio da un tipo di spezzone all'altro tipo, a causa del diverso spessore dei due supporti.\nCome la pellicola Super 8, cos\u00ec anche la pellicola Single 8 pu\u00f2 essere dotata di due piste sonore magnetiche, sia durante la fabbricazione (pellicola prepistata), sia dopo lo sviluppo. Le due piste magnetiche hanno le stesse caratteristiche di quelle del Super 8: la prima pista, di 0,8 mm (pista principale), \u00e8 destinata a ospitare la colonna sonora; la seconda pista, di 0,4 mm, (pista secondaria), pensata in origine solo come \"pista di compensazione\" (cio\u00e8 con lo scopo di evitare che lo spessore della pellicola fosse diverso sui due lati), fu in seguito usata come seconda pista audio stereo (in tal caso destinando la prima al canale sinistro, la seconda al canale destro di una registrazione stereofonica) o come pista supplementare per montaggi sonori (quando vennero messe in vendita cineprese in grado di registrare il suono in presa diretta sulla pista principale).\nNel maggio del 2006 la Fuji ha annunciato l'uscita di produzione del single 8. I caricatori in questo formato dovrebbero, per\u00f2, continuare ad essere disponibili grazie all'intraprendenza di alcuni laboratori."}
{"id": "2171689", "revid": "2184720", "url": "https://it.wikipedia.org/wiki?curid=2171689", "title": "Attenti al lupo", "text": "Attenti al lupo \u00e8 una canzone scritta da Ron e cantata da Lucio Dalla nel 1990. \u00c8 tratta dall'album \"Cambio\".\nIl brano musicale.\nQuesta canzone viene presentata al programma \"Fantastico 90\" condotto da Pippo Baudo ed \u00e8 subito un successo: schizza in classifica al 10\u00ba posto il 17 novembre 1990 e successivamente al numero 1 rimanendo in classifica fino al 30 marzo 1991. Alla fine dell'anno \"Attenti al lupo\" risulter\u00e0 il sesto singolo pi\u00f9 venduto in Italia.\nIl video \u00e8 ambientato in un circo, col cantautore affiancato da due donne (Iskra Menarini e Carolina Balboni, coriste di Dalla) e da Robert Sidoli alla chitarra elettrica. La Balboni e Sidoli realizzarono nello stesso periodo un album supervisionato proprio da Dalla e uscito col nome di \"Robert e Cara\"."}
{"id": "2171695", "revid": "290948", "url": "https://it.wikipedia.org/wiki?curid=2171695", "title": "Pronolagus rupestris", "text": "Il coniglio di roccia rosso (\"Pronolagus rupestris\" ), detto anche coniglio di roccia di Smith in onore del suo scopritore, \u00e8 un mammifero lagomorfo della famiglia dei Leporidi.\nDistribuzione.\nCon numerose sottospecie (\"Pronolagus randensis curryi\", \"Pronolagus randensis nyikae\", \"Pronolagus randensis rupestris\", \"Pronolagus randensis saundersiae\", \"Pronolagus randensis vallicola\") questa specie \u00e8 diffusa in Namibia, Sudafrica, Zimbabwe orientale, Zambia e Kenya, sul versante orientale della Rift Valley: un areale cos\u00ec esteso non deve tuttavia trarre in inganno, in quanto la specie abita solamente le aree rocciose con copertura cespugliosa consistente, pertanto il suo areale reale \u00e8 assai frammentato.\nDescrizione.\nDimensioni.\nMisura fra i 39 ed i 55 cm di lunghezza, per un peso medio che si aggira attorno ai 2 kg.\nAspetto.\nIl pelo \u00e8 bruno e molto fitto sul dorso e sui fianchi, mentre l'area ventrale ha consistenza lanosa ed \u00e8 di colore bianco: la faccia e le orecchie sono grigie, mentre le zampe posteriori, i fianchi e la coda sono di color ruggine (da cui il nome comune della specie).\nComportamento.\nSi tratta di animali dalle abitudini notturne, molto cauti e sospettosi: durante il giorno cercano rifugio nel folto della vegetazione od in cavit\u00e0 fra le rocce o nei tronchi d'albero. Qualora avvistati, corrono a nascondersi ed aspettano molto tempo prima di uscire nuovamente allo scoperto, sempre mantenendo la massima allerta.\nQualora inseguiti, tendono a fare rapide corse che li portano al pi\u00f9 vicino rifugio sicuro, talvolta emettendo forti fischi che hanno la funzione di avvertire altri esemplari nella zona del pericolo, o di spaventare l'aggressore.\nHanno abitudini perlopi\u00f9 solitarie, anche se in alcune occasioni ne sono stati visti piccoli gruppi: pi\u00f9 frequente \u00e8 la loro associazione con le procavie, con le quali condividono il cibo e la tana in cambio dei loro sensi pi\u00f9 fini, che garantiscono una maggiore possibilit\u00e0 di intercettare eventuali pericoli e porsi in salvo per tempo.\nAlimentazione.\nQuesti animali hanno dieta perlopi\u00f9 erbivora, nutrendosi di germogli ed erbe: sono soliti nutrirsi, qualora possibile, nelle aree in cui il fuoco ha raso al suolo la vegetazione e si apprestano a crescere nuove piante.\nRiproduzione.\nLa gestazione dura circa un mese: in prossimit\u00e0 del parto, la femmina fodera la propria tana con erba secca e pelo soffice, cos\u00ec da renderla pi\u00f9 confortevole per i cuccioli (uno o due) che vi nasceranno.\nI piccoli alla nascita sono ciechi, sordi e ricoperti da una rada peluria: dipendono perci\u00f2 completamente dalle cure materne almeno per due settimane, quando sono in grado di perlustrare con molta cautela i dintorni del nido."}
{"id": "2171706", "revid": "640277", "url": "https://it.wikipedia.org/wiki?curid=2171706", "title": "Aggio", "text": ""}
{"id": "2171708", "revid": "125705634", "url": "https://it.wikipedia.org/wiki?curid=2171708", "title": "Pinar del R\u00edo", "text": "Pinar del R\u00edo \u00e8 un comune di Cuba, capoluogo della provincia omonima, situato nella parte occidentale del paese nei pressi dell\u2019Avana. Deve il suo nome alla grande quantit\u00e0 di pini presenti sul territorio. La zona \u00e8 anche conosciuta per annoverare il maggior numero di aree protette di tutta l\u2019isola di Cuba; tra esse spiccano il Parque Nacional de Vi\u00f1ales e la Pen\u00ednsula de Guanahacabibes, rinomata per la presenza di specie uniche come le tartarughe marine, osservabili principalmente tra il mese di maggio e di agosto. \nIn questa zona si trova la maggiore produzione di tabacco, che ne fa il centro dell'industria dei sigari, con l'80% della produzione totale. Una delle piantagioni principali localizzate nella citt\u00e0 \u00e8 quella di Alejandro Robaina, lavorata dai guajiros e situata nella parte occidentale del comune. La cultura del tabacco viene definita guajira, termine derivante dal nome dei tradizionali contadini dell\u2019isola. \nAnticamente era conosciuta come Nueva Filipinas.\nMonumenti e luoghi di interesse.\nIl comune ospita alcuni edifici importanti a livello culturale e storico. Il Teatro Jos\u00e9 Jacinto Milan\u00e9s, realizzato in stile neoclassico, costituisce uno degli otto grandi teatri costruiti durante il periodo coloniale e risale al XIX secolo. Il Museo de Ciencias Naturales ospita una delle collezioni pi\u00f9 fornite sulla storia della fauna e della flora dell\u2019isola, risale al XX secolo ed \u00e8 ubicato all\u2019interno del Palacio de Guasch. Il Palacio de los Matrimonios, in stile eclettico, \u00e8 un ulteriore esempio di edificio emblematico della citt\u00e0 all\u2019interno del quale \u00e8 possibile\u00a0assistere occasionalmente ad un matrimonio tipicamente cubano. "}
{"id": "2171712", "revid": "320578", "url": "https://it.wikipedia.org/wiki?curid=2171712", "title": "Brigata Givati", "text": ""}
{"id": "2171713", "revid": "320578", "url": "https://it.wikipedia.org/wiki?curid=2171713", "title": "Brigata Golani", "text": ""}
{"id": "2171718", "revid": "287204", "url": "https://it.wikipedia.org/wiki?curid=2171718", "title": "Bruno Elisei", "text": "Biografia.\nNel 1970 fonda con Roberto Matta Echaurren \"l'Etruscoludens\" , scuola d'arte e artigianato.\nTra il 1973 e il 1976 progetta e realizza con Sebastian Matta l'\"Autoapocalipse\", casa-provocazione contro il consumismo, realizzata con pezzi di vecchie automobili. Nel 1980, a Firenze, con Sebastian Matta e Lorenzo Papi, progetta il ponte sull'Arno \u201cAcque Vive\u201d. Nel 1984 a Modena, al Teatro San Geminiano, fa la scenografia per la settimana dedicata a Jean Tardieu. \nAi suoi lavori aggiunge recentemente quella di \"Hiroshima-Holocaust-Gulag\".\nNel 1992 partecipa all'allestimento della [ Expo 92 - Siviglia]. Nello stesso anno, a San Salvador (Bahamas) partecipa ai preparativi per il Cinquecentenario della scoperta delle Americhe ed espone a Genova, nell'ambito della manifestazione \u201cCristoforo Colombo \u2013 La Nave e il Mare\u201d, con la scultura \"il delfino\". \nNel 2001 realizza il quadro \"11 settembre 2001\" che verr\u00e0 donato nel 2002 dal Governo Italiano al Governo USA.\nI suoi lavori si trovano: al Boca Raton Museum, Florida, (Stati Uniti); a Roma, Ambasciata degli Stati Uniti, (Citt\u00e0 del Vaticano)."}
{"id": "2171723", "revid": "287204", "url": "https://it.wikipedia.org/wiki?curid=2171723", "title": "Celestial (album)", "text": ""}
{"id": "2171728", "revid": "6923", "url": "https://it.wikipedia.org/wiki?curid=2171728", "title": "Messaggerie Italiane", "text": "Messaggerie Italiane S.p.A. \u00e8 una holding editoriale italiana attiva sia nell'editoria che nella distribuzione di prodotti editoriali.\nFondata nel 1914 a Bologna, dal 1981 assume il ruolo di holding del Gruppo Messaggerie: ad essa afferiscono le due sub-holding GeMS ed Emmelibri.\nGeMS, con i suoi 20 marchi editoriali, \u00e8 il secondo gruppo italiano per quota di mercato. Emmelibri, con Messaggerie Libri, \u00e8 la storica societ\u00e0 distributrice del Gruppo e, con le recenti alleanze strategiche, costituisce la pi\u00f9 grande piattaforma per il libro in Italia.\nIl 35% della produzione libraria che raggiunge i lettori italiani passa, in almeno una fase della sua produzione e commercializzazione, dal Gruppo Messaggerie.\nStoria.\nOrigini.\nLe origini delle Messaggerie si possono far risalire al 24 febbraio 1914 quando a Bologna viene costituita la \"Societ\u00e0 Generale delle Messaggerie Italiane di Giornale, Riviste e Libri\" di Giulio Calabi. Qui manterr\u00e0 la sede legale fino al 1982, avendo come oggetto la compravendita, il commercio, la distribuzione, l'importazione e l'esportazione di prodotti editoriali in genere e di materiale didattico.\nL'acquisizione della famiglia Mauri.\nNel 1937 la societ\u00e0 viene ceduta a Umberto Mauri, importatore di stampa estera, distributore di libri e periodici a livello internazionale di diverse case editrici, tra le quali Mondadori. Gli succeder\u00e0 nel 1963 il quarto dei suoi cinque figli, Luciano Mauri, amministratore delegato per quarant'anni. Sotto la sua amministrazione si ha il graduale scorporo delle varie attivit\u00e0 in societ\u00e0 autonome: nascono cos\u00ec Messaggerie Periodici, per la distribuzione di pubblicazioni periodiche in Italia, e Messaggerie Libri, la societ\u00e0 operativa che si occupa della distribuzione nelle librerie italiane. Viene inoltre avviata l'attivit\u00e0 editoriale in proprio con l'acquisizione della Longanesi (1977).\nNel 1983 nasce, per volont\u00e0 di Luciano Mauri, la Scuola per Librai Umberto e Elisabetta Mauri, in memoria del padre Umberto e della figlia Elisabetta, scomparsa prematuramente.\nInizia poi una fase lunga di acquisizioni: tra il 1986 e il 1987 vengono acquistate Guanda, Salani e viene costituita TEA insieme con UTET, mentre tra il 1992 e il 1996 entrano a far parte del gruppo Corbaccio, Ponte alle Grazie, Garzanti Editore (sempre con UTET), Vallardi.\nUlteriori acquisizioni.\nInizia una fase di forte espansione dell'attivit\u00e0 di vendita tra il 1995 e il 1996 con la creazione delle librerie Melbookstore a Roma, Ferrara, Bologna, Padova e Firenze, in joint-venture con Messaggerie Libri e Libraccio. A Roma nasce poi una libreria specializzata in letteratura per ragazzi con il marchio MEL/Giannino Stoppani, poi MEL Ragazzi. Nel 1996 viene costituita con Internet Bookshop di Oxford la Internet Bookshop Italia per la vendita di libri sul web, mentre nel 1998 nasce il progetto Lampi di stampa. Al 2002 risale invece l'acquisizione della casa editrice Nord da parte della Longanesi.\nNel 2003 nasce la societ\u00e0 di distribuzione all'ingrosso Fastbook in joint-venture con Stock Libri, gi\u00e0 proprietaria di Opportunity GDO. Nel 2005 viene acquisita anche Stock Libri e viene fusa con Opportunity GDO per dar vita ad Opportunity S.p.A.\nNel 2006 Achille Mauri succede al fratello Luciano (morto nel 2005) nel ruolo di Amministratore delegato del Gruppo, mentre Fabio Mauri continua a ricoprire la carica di Presidente.\nNel 2011 gli succede Achille Mauri in qualit\u00e0 di Presidente.\nOggi il gruppo \u00e8 diretto da Stefano Mauri in qualit\u00e0 di Vicepresidente e consigliere delegato con delega all'editoria e Alberto Ottieri in qualit\u00e0 di consigliere delegato con delega alla distribuzione.\nNascita di GeMS ed Emmelibri.\nIl Gruppo Editoriale Mauri Spagnol nasce il 13 ottobre 2005 in societ\u00e0 con la famiglia Spagnol e raggruppa tutte le case editrici fino a quel momento divise tra la propriet\u00e0 di Messaggerie Italiane, Longanesi e la famiglia Spagnol, pi\u00f9 la Bollati Boringhieri acquisita successivamente e Chiarelettere, fondata insieme ad altri soci.\nTra il 2007 e il 2008 nasce, per scissione da Messaggerie Libri, Emmelibri, la nuova holding industriale che controlla e gestisce, oltre alla societ\u00e0 distributrice, le societ\u00e0 Opportunity, Fastbook, IBS e Informazioni Editoriali. Emmelibri nel 2009 avvia una joint-venture paritetica con il gruppo Giunti nel settore del commercio librario (Messaggerie&amp;Giunti) in cui confluiscono le catene di librerie di Emmelibri e della Giunti. La societ\u00e0 viene sciolta nel giugno 2013.\nAttivit\u00e0.\nDistribuzione e commercio libri.\nLe attivit\u00e0 distributive e commerciali in ambito librario sono coordinate da Emmelibri, che svolge il ruolo di holding industriale. I suoi settori di attivit\u00e0 sono molteplici: distribuzione libraria, ingrosso, librerie tradizionali e on-line, grande distribuzione e libri in offerta.\nLe societ\u00e0 che fanno capo a Emmelibri, controllate e partecipate, sono la societ\u00e0 distributrice Messaggerie Libri e le commerciali Opportunity, Fastbook, Internet Bookshop Italia (IBS), Libraccio.it; rimangono invece indipendenti i punti vendita della catena.\nNel 2014 Messaggerie ha stretto una joint venture con Feltrinelli che ha portato alla nascita di un polo distributivo librario.\nEditoria.\nMessaggerie \u00e8 attiva nel mercato editoriale attraverso i marchi del Gruppo editoriale Mauri Spagnol (che include le case editrici Longanesi, Guanda, Newton Compton, Salani, Garzanti, TEA, Bollati Boringhieri, Ponte alle Grazie, Nord, Vallardi, Corbaccio, Ape, Nord Sud, la Coccinella, e partecipa come socio fondatore al capitale di Chiarelettere), e ha partecipazioni minoritarie in Laterza (23,2%) e Carocci Editore (20%).\nibs.it.\nLe origini di Internet Bookshop Italia risalgono al 1995, anno in cui avviene l'incontro tra Messaggerie e la societ\u00e0 Internet Bookshop di Oxford. Il sito ibs.it \u00e8 stato inaugurato nel 1996 ed \u00e8 un multistore online nel campo dell'offerta culturale in Italia. IBS \u00e8 stata anche la prima societ\u00e0 di e-commerce in Italia. Il 1\u00ba gennaio 2020 Internet Bookshop Italia si \u00e8 fusa con Lafeltrinelli.it per costituire un polo di e-commerce del libro italiano; l'azienda risultante, Lafeltrinelli Internet Bookshop s.r.l., \u00e8 l'entit\u00e0 dietro i siti di ecommerce IBS.it e lafeltrinelli.it, e gestisce anche libraccio.it, emanazione online della catena di negozi Il Libraccio.\nScuola per Librai Umberto e Elisabetta Mauri.\nLa \"Scuola per Librai Umberto e Elisabetta Mauri\" nacque nel 1983 per volont\u00e0 di Luciano Mauri in memoria del padre Umberto e della figlia Elisabetta, scomparsa a soli 23 anni. Primo esempio in Italia, secondo in Europa, dopo Francoforte, l'istituto si occupa della formazione di librai attraverso l'acquisizione di un know-how specifico per aumentarne la capacit\u00e0 di decisione adeguata ai ritmi produttivi del libro. Dal 1984 si organizzano corsi specialistici a Venezia e corsi monografici a Milano.\nFondazione Umberto e Elisabetta Mauri.\nIn occasione del centesimo anniversario di Messaggerie Italiane il 24 febbraio 2014 \u00e8 stata inaugurata la Fondazione Umberto e Elisabetta Mauri, presieduta da Achille Mauri."}
{"id": "2171729", "revid": "599013", "url": "https://it.wikipedia.org/wiki?curid=2171729", "title": "Celestial", "text": ""}
{"id": "2171730", "revid": "115869381", "url": "https://it.wikipedia.org/wiki?curid=2171730", "title": "Campagna degli autobus atei", "text": "La campagna degli autobus atei (inglese \"Atheist Bus Campaign\") \u00e8 un'iniziativa pubblicitaria, lanciata per la prima volta nel 2008 in Gran Bretagna, consistente nel propagandare messaggi sull'ateismo, e nata in risposta a una campagna simile organizzata da associazioni evangeliche.\nStoria dell'iniziativa.\nL'ideatrice fu la giornalista e comica inglese Ariane Sherine e la campagna venne lanciata il 21 ottobre 2008, con il supporto della \"British Humanist Association\" e del biologo Richard Dawkins. L'obiettivo iniziale era la raccolta di per finanziare la campagna pubblicitaria, per quattro settimane all'inizio del 2009, con 30 autobus nella citt\u00e0 di Londra che riportassero lo slogan \"There's probably no God. Now stop worrying and enjoy your life\" (\"Probabilmente non c'\u00e8 nessun Dio. Ora smetti di preoccuparti e goditi la vita\").\nRichard Dawkins, autore del libro \"L'illusione di Dio\", accett\u00f2 di raddoppiare le se e quando l'obiettivo fosse stato raggiunto: questo avvenne lo stesso giorno del lancio, il 21 ottobre, alle 10:06 del mattino. Il 24 ottobre il denaro raccolto superava gi\u00e0 le e, alla chiusura della raccolta fondi, l'11 aprile 2009, il totale raccolto ammontava a .\nIl primo autobus inizi\u00f2 a girare per la citt\u00e0 il 6 gennaio 2009, fino a raggiungere un totale di 800 autobus in tutto il territorio della Gran Bretagna; il progetto prevedeva anche la realizzazione di 1000 manifesti da posizionare nelle stazioni della metropolitana di Londra, con citazioni di atei famosi. Successivamente furono posizionati anche due schermi LCD nel centro di Londra, in Oxford Street.\nCampagne correlate nel resto del mondo.\nSpagna.\nIn Spagna una campagna correlata fu lanciata il 12 gennaio 2009, con lo slogan \"Probablemente Dios no existe. Deja de preocuparte y goza de la vida\", traduzione letterale di quello in lingua inglese. Iniziata sugli autobus di Barcellona, segu\u00ec anche nelle citt\u00e0 di Madrid e Valencia alla fine dello stesso mese.\nFinlandia.\nIn Finlandia una campagna simile fu annunciata il 16 marzo 2009 sugli autobus delle maggiori citt\u00e0 del paese, Helsinki e Tampere.\nItalia.\nL'iniziativa fu importata in Italia dall'Unione degli Atei e degli Agnostici Razionalisti, che finanzi\u00f2 una campagna che sarebbe dovuta partire il 4 febbraio 2009 a Genova, su alcuni autobus dell'AMT. La campagna venne poi realizzata soltanto a Genova e con uno slogan differente: \"La buona notizia \u00e8 che in Italia ci sono milioni di atei. Quella ottima, \u00e8 che credono nella libert\u00e0 di espressione\".\nGermania.\nIn Germania gli organizzatori faticarono a trovare una compagnia di autotrasporti che accettasse la campagna pubblicitaria, ricevendo un rifiuto da 17 compagnie in tutto il paese. Optarono quindi per guidare loro stessi l'autobus in un viaggio attraverso le venti maggiori citt\u00e0 tedesche.\nSvezia.\nIn Svezia l'associazione Humanisterna promosse la campagna nell'estate del 2009 con la realizzazione di cartelloni pubblicitari nella metropolitana di Stoccolma che riportavano \"Gud finns nog inte\" (\"Probabilmente Dio non esiste\")."}
{"id": "2171733", "revid": "74415", "url": "https://it.wikipedia.org/wiki?curid=2171733", "title": "Georgian Railway", "text": ""}
{"id": "2171734", "revid": "1516566", "url": "https://it.wikipedia.org/wiki?curid=2171734", "title": "Oceanic", "text": ""}
{"id": "2171735", "revid": "31886", "url": "https://it.wikipedia.org/wiki?curid=2171735", "title": "Sciroforie", "text": "Le Sciroforie () erano feste che si svolgeva nell'antica Atene, in onore di Demetra o di Atena, il 12 del mese di Sciroforione, inizio dell'estate.\nStoria.\nSembra facessero parte del ciclo delle Tesmoforie in onore di Demetra. In particolare, secondo uno scolio di Luciano di Samosata, sembra che durante le Sciroforie si gettassero dei maialini vivi in una grotta, a meno che non fossero delle statuette. I cadaveri, o le statuette, venivano poi ricuperate pi\u00f9 tardi, durante la festa delle Tesmoforie, per mischiarli con i semi. Come per le Tesmoforie, solo le donne sposate potevano parteciparvi.\nSecondo un'altra versione, le feste erano dedicate ad Atena. Durante la festa si svolgeva un corteo guidato dalla sacerdotessa di Atena e dal sacerdote di Poseidone Eretteone i quali, sotto un baldacchino bianco, si recavano dal loro tempio sull'Acropoli di Atene verso un luogo chiamato Sciro, sulla strada di Eleusi.\nQuesta processione avrebbe commemorato la morte di Eretteo, uno dei primi re di Atene che, secondo il mito, sarebbe morto combattendo contro gli Eleusini. Poich\u00e9 si svolgevano all'inizio dell'estate, durante le Sciroforie si invocava la protezione di Atena Scirade contro il caldo eccessivo."}
{"id": "2171737", "revid": "1573940", "url": "https://it.wikipedia.org/wiki?curid=2171737", "title": "Ariopsis seemanni", "text": "Ariopsis seemanni () \u00e8 un pesce osseo marino e d'acqua dolce, appartenente alla famiglia Ariidae.\nDistribuzione e habitat.\nL'areale della specie comprende le acque costiere dell'Oceano Pacifico orientale tra il Messico e il Per\u00f9 nonch\u00e9 gli estuari e i tratti terminali dei fiumi della stessa area geografica. Gli adulti vivono solo in acqua marina.\nDescrizione.\nLa colorazione \u00e8 argenteo/bronzea con pinne pettorali, pinne ventrali e pinna anale nere con bordo posteriore biancastro. I grandi esemplari possono avere una colorazione scura.\nLa taglia massima \u00e8 di 35 cm.\nPesca.\n\u00c8 importante per la piccola pesca professionale costiera delle zone di diffusione.\nAcquariofilia.\nGli adulti sono idonei solo per i grandi acquari pubblici.\nStato di conservazione.\nQuesta specie non risente di particolari minacce."}
{"id": "2171738", "revid": "120789651", "url": "https://it.wikipedia.org/wiki?curid=2171738", "title": "WebOS", "text": "LG webOS (in precedenza Open webOS, HP webOS e Palm webOS) \u00e8 un sistema operativo per dispositivi mobili e Smart TV basato sul kernel Linux con elementi proprietari.\nStoria.\nSviluppato da Palm e successivamente acquistato da Hewlett-Packard e poi venduto a LG Electronics. Lo smartphone Palm Pre \u00e8 stato il primo dispositivo ad essere lanciato con webOS. In seguito, dopo l'acquisto, HP ha contribuito molto allo sviluppo di webOS con la commercializzazione dell'HP TouchPad, tablet basato su sistema operativo webOS. Dopo l'uscita di quest'ultimo terminale, i prezzi sia dell'HP TouchPad sia del Palm Pre 2 si sono drasticamente abbassati. In seguito \u00e8 stato lanciato sul mercato il terzo Pre, chiamato HP Pre 3. Entrambi sono stati introdotti al pubblico l'8 gennaio 2009 al Consumer Electronics Show di Las Vegas. Il Palm Pre e webOS sono stati distribuiti il 6 giugno 2009. Il secondo dispositivo ad usare webOS fu il Palm Pixi, distribuito il 15 novembre 2009. webOS integra funzionalit\u00e0 di social network e Web 2.0.\nIl 18 agosto 2011 HP ha annunciato l'intenzione di fermare la produzione di tutti i dispositivi webOS, compreso l'HP TouchPad. Il 9 dicembre 2011 HP ha comunicato l'intenzione di distribuire a breve il codice sorgente di webOS in modalit\u00e0 open source.\nIl 25 gennaio 2012 HP ha distribuito la roadmap di Open webOS 1.0, che verr\u00e0 poi distribuita a fine agosto 2012. Ha poi distribuito Enyo 1.0 e Enyo 2.0 sotto licenza Apache 2.0.\nIl 25 febbraio 2013 HP ha ceduto la licenza di webOS a LG Electronics per l'uso nelle sue smart TV. LG ha acquisito webOS per rimpiazzare la sua precedente piattaforma per le smart TV, NetCast. A LG Electronics \u00e8 stato dato accesso illimitato a documentazione, codice sorgente per sviluppatori e a tutti i siti web relativi; HP ha solo mantenuto il possesso dei brevetti relativi al sistema operativo e dei servizi cloud, tra cui il catalogo delle app. Nel 2014 LG riprende la produzione interrotta di webOS, dotando le nuove smart TV di questo suo sistema operativo. I primi modelli del 2014 in Italia sono alcuni della serie \"LB2014.\" Sebbene webOS sia al momento (2014) utilizzato solo su smart TV, LG Electronics non ha escluso la possibilit\u00e0 di sviluppare uno smartphone con questo sistema operativo in futuro.\nNel dicembre del 2016 viene annunciato LG webOS 3.5, un aggiornamento che permette di adattare meglio il sistema operativo alle smart TV del 2017, estendendo le funzionalit\u00e0 delle stesse."}
{"id": "2171748", "revid": "1347902", "url": "https://it.wikipedia.org/wiki?curid=2171748", "title": "Miguel d'Escoto Brockmann", "text": "Fece parte del governo sandinista tra il 1979 e il 1990. Nel 2008 ha presieduto la sessione annuale dell'Assemblea Generale delle Nazioni Unite.\nBiografia.\nD'Escoto nacque a Hollywood, figlio dell'ambasciatore nicaraguense negli USA, e fu ordinato prete cattolico per la congregazione di Maryknoll nel 1961. Dopo un master in giornalismo, nel 1970 fu una figura di punta nella fondazione della casa editrice di Maryknoll \"Orbis Books\". \nCarriera politica.\nNell'ottobre 1977 d'Escoto espresse pubblicamente il suo appoggio per il Fronte Sandinista di Liberazione Nazionale insieme a \"Los Doce\", un gruppo di esponenti autorevoli della Chiesa e della societ\u00e0 civile che sottoscrissero una dichiarazione per l'inclusione dei sandinisti nei processi politici nicaraguensi. Dopo la vittoria dei sandinisti nel 1979, d'Escoto fu nominato ministro degli esteri e fece parte del governo guidato da Daniel Ortega dal 1979 al 1990. Papa Giovanni Paolo II ammon\u00ec lui e gli altri preti nel governo per essere stati coinvolti in politica, ma padre d'Escoto, che simpatizzava per la teologia della liberazione, non rinunci\u00f2 al suo impegno nel regime scaturito da \"una rivoluzione appoggiata massicciamente dai cristiani\". Dal momento quindi che manteneva una carica politica (dunque di parte) fu sospeso \"a divinis\" nel 1985, accettando la sanzione con serenit\u00e0. \nDopo la sconfitta dei sandinisti alle elezioni del 1990, d'Escoto guid\u00f2 il Movimento Comunale, ma si dimise nel dicembre 1991.\nIl 4 giugno 2008 d'Escoto fu eletto Presidente dell'Assemblea Generale delle Nazioni Unite per la sua 63\u00aa sessione annuale. Invoc\u00f2 una mobilitazione della societ\u00e0 internazionale contro la politica israeliana verso i palestinesi. \nNel giugno 2010 fu eletto per acclamazione a guidare il Comitato consultivo del Consiglio per i diritti umani delle Nazioni Unite.\nRitorno alla vita religiosa.\nNel 2014 padre d'Escoto ha scritto una lettera al Papa, manifestando il desiderio di \u00abritornare a celebrare la Santa Eucaristia prima di morire\u00bb. Considerato che egli ha sempre rispettato la pena subita, ha riconosciuto gli errori commessi ed ha lasciato l'impegno politico diretto, il 1\u00ba agosto 2014 Papa Francesco ha acconsentito alla revoca della sospensione \"a divinis\" ed ha affidato il sacerdote al superiore generale della Congregazione di Maryknoll affinch\u00e9 lo accompagnasse nel processo di reintegrazione nel ministero sacerdotale. La notizia \u00e8 stata resa nota quattro giorni dopo.\nIl provvedimento non \u00e8 stato accolto senza polemiche, soprattutto sul presunto pentimento.\nOnorificenze.\nMentre era ministro degli esteri ricevette i premi:"}
{"id": "2171749", "revid": "729019", "url": "https://it.wikipedia.org/wiki?curid=2171749", "title": "Luigi Baldan", "text": " Ex internato militare italiano nei lager nazisti e testimone della Shoah.\nBiografia.\nServizio militare e detenzione nei lager nazisti.\nCaposquadra manutenzioni presso l'industria Vetrocoke di Venezia Marghera, \u00e8 stato motorista navale nella Regia Marina, durante la Seconda Guerra Mondiale.\nIn servizio nelle officine meccaniche della Regia Marina Militare nel porto di Sebenico in Dalmazia (ora Sibenik in Croazia), subito dopo lo sbandamento seguito dall\u2019annuncio dell'armistizio dell'8 settembre 1943, come i circa settecentomila militari italiani dispersi nei vari fronti di guerra, viene catturato dai tedeschi. Dopo un estenuante e disumano viaggio nei carri bestiame, viene cos\u00ec internato prima a Bad Orb e poi a Francoforte sul Meno, in Germania, e infine a Sackisch Kudowa, in Polonia.\nCome la maggioranza di tutti gli internati militari italiani, nonostante la fame, le privazioni, le umiliazioni, le sofferenze e il massacrante lavoro nelle fabbriche belliche, respinge le continue proposte di aderire al nazifascismo. La sua \u00e8 un\u2019audace lotta quotidiana per sopravvivere, con tutti gli espedienti possibili, sabotando anche la produzione bellica tedesca e creando nei lager una rete clandestina di informazioni e amicizie tra i prigionieri di varie nazionalit\u00e0. In questa drammatica situazione riesce a far rivivere la solidariet\u00e0 e l\u2019amore verso chi soffre pi\u00f9 di lui: rischiando la propria vita, aiuta e sfama, con le poche risorse alimentari trovate e il vestiario, le ragazze ebree del campo di lavoro di Sackisch Kudowa in Polonia.\nLa testimonianza dei lager nazisti.\nRitorna in Italia nel 1945, dopo quasi due anni passati nei lager nazisti, consapevole che il suo rifiuto a collaborare con il nazifascismo e la sua personale lotta di \u201cResistenza senza armi\u201d nei lager nazisti, hanno contribuito a portare la libert\u00e0 e la democrazia in Italia.\nNel dopoguerra, nel 1951, inizia a scrivere il manoscritto, raccolta di memorie, \"Lotta per sopravvivere. La mia Resistenza non armata contro il nazifascismo\", relativo al periodo passato nei lager nazisti. Viene successivamente stampato a Venezia, dalla casa Editrice Cafoscarina, nel 2007, corredato da indicazioni e riferimenti storici a cura del figlio Sandro.\nIl libro, per la sua storia di solidariet\u00e0 verso la popolazione ebraica nel campo nazista di Sackisch Kudowa in Polonia, tradotto parte in inglese, \u00e8 depositato presso lo Yad Vashem di Gerusalemme, in Israele, nello United States Holocaust Memorial Museum di Washington negli Stati Uniti e nel Museo del lager di Gross Rosen, a Rogosnizza, in Polonia. \u00c8 stato tradotto inoltre, in ceco, per le sue vicende storiche che lo hanno visto presente durante la Liberazione nella cittadina di Dvur Kralove, attualmente nella Repubblica Ceca. Nel 2016 il libro \u00e8 stato inoltre tradotto in francese da Ginette Mabille, figlia di una ex internata nel campo nazista di Sackisch Kudowa in Polonia.\nLuigi Baldan ha pubblicato numerosi articoli nei quotidiani locali veneziani, per sensibilizzare la pubblica opinione, in merito alle vicende storiche degli ex internati militari italiani. Ha raccontato la sua storia nelle scuole ed in alcuni incontri pubblici. Nel 2010 la sua storia \u00e8 stata oggetto di una tesi di Laurea in Storia presso l'Universit\u00e0 C\u00e0 Foscari di Venezia, a cura di Marco Chiarelli.\n\u00c8 vissuto a Mirano, dove ha continuato la sua opera di testimonianza delle vicende nei lager nazisti, fino alla sua morte nel 3 febbraio 2017, qualche mese prima di compiere 100 anni."}
{"id": "2171751", "revid": "729019", "url": "https://it.wikipedia.org/wiki?curid=2171751", "title": "Fakahina", "text": "Fakahina (anche Ka\u012bna) \u00e8 un piccolo atollo ad ovest del gruppo delle isole Tuamotu nella Polinesia francese. \nGeografia.\nL'atollo ha una superficie di 8\u00a0km\u00b2, una lunghezza massima di 9\u00a0km e una larghezza di 6,3\u00a0km. Non vi \u00e8 alcun canale che colleghi la sua laguna interna all'oceano circostante.\nFakahina possiede una popolazione di circa 140 abitanti, ed il villaggio principale \u00e8 Tarione. L'atollo pi\u00f9 vicino \u00e8 quello di Fangatau posto 72\u00a0km a nord-ovest. \nStoria.\nL'antico popolo Ma'ohi utilizz\u00f2 questo atollo come sito per i propri sacrifici.\nIl primo contatto europeo avvenne con Otto von Kotzebue, al servizio dello zar russo, nel 1824.\n\u00c8 stato inaugurato un campo d'aviazione nel 1985."}
{"id": "2171752", "revid": "1442080", "url": "https://it.wikipedia.org/wiki?curid=2171752", "title": "BT (musicista)", "text": " \u00c8 un esponente della trance elettronica ed \u00e8 noto al pubblico per le sue abilit\u00e0 di multi-strumentista nonch\u00e9 come autore di molte colonne sonore di film d'azione e videogiochi.\nBiografia.\nTranseau mostr\u00f2 fin da bambino interesse per la musica, specialmente la classica, cominciando a studiare il pianoforte all'et\u00e0 di due anni.\nDa ragazzino si avvicin\u00f2 alla musica elettronica, appassionandosi al suono di gruppi come Depeche Mode e New Order.\nFrequent\u00f2 la Berklee College of Music da dove poi usc\u00ec dopo poco tempo per trasferirsi a Los Angeles.\nTra il 2014 e il 2016 collabora con la Disney per realizzare la colonna sonora di sottofondo per Tomorrowland, l'area a tema futuristico del parco divertimenti Shanghai Disneyland presso il Shanghai Disney Resort. Le tracce sono mixate su oltre 200 canali indipendenti in modo da creare un paesaggio sonoro tridimensionale ed immersivo che va oltre la semplice stereofonia."}
{"id": "2171753", "revid": "101175", "url": "https://it.wikipedia.org/wiki?curid=2171753", "title": "Belson Campetella Racing", "text": ""}
{"id": "2171756", "revid": "1543377", "url": "https://it.wikipedia.org/wiki?curid=2171756", "title": "Palm Pre", "text": "Palm Pre o palm pr\u0113 \u00e8 un telefono cellulare UMTS/HSDPA di Palm, commercializzato il 6 giugno 2009 nel mercato statunitense con Sprint. \u00c8 dotato di sistema operativo webOS basato su kernel Linux, tastiera scorrevole, fotocamera e interfaccia tattile. Tra i software saranno presenti un lettore multimediale, un browser internet anche per le connessioni wi-fi e l'invio di e-mail. Ha fatto debutto al CES 2009.\nSincronizzazione.\nIl dispositivo utilizza dei servizi internet per la sincronizzazione e non viene fornito di un programma desktop per sincronizzare il computer e il dispositivo. Il dispositivo veniva riconosciuto nativamente dal software iTunes come un iPod cos\u00ec che questo poteva essere utilizzato per la sincronizzazione. iTunes \u00e8 un software sviluppato dalla Apple Inc. e l'Apple non supporta ufficialmente il dispositivo quindi la sincronizzazione, da un certo momento in poi, non \u00e8 pi\u00f9 stata resa possibile. Il dispositivo veniva riconosciuto come iPod dato che il Palm Pre, quando viene interrogato dal software, restituisce a iTunes, come codice identificativo, il codice di propriet\u00e0 Apple. Palm ha presentato un esposto al consorzio che gestisce lo standard USB spiegando il suo comportamento e accusando Apple di violare le regole dello standard USB utilizzando il suo identificativo univoco per impedire agli altri produttori di sincronizzarsi con iTunes (il quale riconosce come valido solo il codice Apple). Il consorzio che gestisce lo standard ha rigettato le accuse di Palm non trovando illegittimo il comportamento di Apple e invece ha accusato Palm di utilizzare un codice non di sua propriet\u00e0 senza esplicito permesso del proprietario.\nPerci\u00f2 iTunes, dalla versione 9.0.2, impedisce definitivamente la sincronizzazione con Palm Pre."}
{"id": "2171762", "revid": "767487", "url": "https://it.wikipedia.org/wiki?curid=2171762", "title": "Nuoto ai XIII Giochi paralimpici estivi - 50 m stile libero maschili S9", "text": "Record.\nPrima di questa competizione, il record del mondo (WR) e il record paraolimpico (OR) erano i seguenti."}
{"id": "2171765", "revid": "729019", "url": "https://it.wikipedia.org/wiki?curid=2171765", "title": "Fakarava", "text": "Fakarava, Havaiki-te-araro, Havai'i o Farea \u00e8 un atollo appartenente al gruppo delle isole Tuamotu nella Polinesia francese.\n\u00c8 il secondo pi\u00f9 grande atollo delle Tuamotu. La terra pi\u00f9 vicina \u00e8 l'atollo di Toau che si trova 14 chilometri a nord-ovest.\nLa forma di Fakarava \u00e8 approssimativamente rettangolare e la sua lunghezza \u00e8 di 60\u00a0km per 21\u00a0km di larghezza. Fakarava presenta una vasta e profonda laguna centrale che copre una superficie di 1112\u00a0km\u00b2, collegata all'oceano da due canali, il principale dei quali si trova a nord-est, ed \u00e8 noto come \"Passe Garuae\".\nFakarava possedeva una popolazione di 701 abitanti al censimento del 2002, e il villaggio principale \u00e8 Rotoava.\nStoria.\nIl primo contatto europeo avvenne con l'esploratore oceanico russo Fabian Gottlieb von Bellingshausen il 17 luglio 1820 a bordo delle navi \"Mirni\" e \"Vostok\". Ribattezz\u00f2 l'atollo \"Wittgenstein\".\nGli abitanti vennero evangelizzati dal sacerdote gesuita belga Honor\u00e9 Laval nel 1849.\nVi \u00e8 un campo d'aviazione inaugurato nel 1995."}
{"id": "2171774", "revid": "125701587", "url": "https://it.wikipedia.org/wiki?curid=2171774", "title": "'Ndrina Parrello", "text": "I Parrello sono una 'ndrina di Palmi, in provincia di Reggio Calabria. \nNel 1986 a causa dell'omicidio del capobastone Gaetano Parrello, scoppia una faida tra la 'ndrina e i Gallico."}
{"id": "2171792", "revid": "81103", "url": "https://it.wikipedia.org/wiki?curid=2171792", "title": "Ispettorato speciale di pubblica sicurezza per la Venezia Giulia", "text": "Nell'aprile del 1942 il Ministero dell'interno istituisce a Trieste un organismo di repressione a cui viene assegnato il nome di \"Ispettorato Speciale di Pubblica Sicurezza per la Venezia Giulia\".\nL'ispettorato viene incaricato della repressione dei movimenti antifascisti; \u00e8 stato l'unica struttura esclusivamente dedicata a tale scopo in Italia.\nL'uso di metodi di tortura fu sistematico e capillare con gli antifascisti catturati, e non si tratt\u00f2 di imitazione delle tecniche di interrogatorio dei nazisti, infatti tali metodi furono usati gi\u00e0 prima della caduta di Mussolini, come testimoniato da quanto dichiararono i componenti dell'ispettorato nel corso dei processi durante il dopoguerra.\nLa prima sede dell'Ispettorato Speciale di Pubblica Sicurezza per la Venezia Giulia era in via Bellosguardo 8, gi\u00e0 nota come \"Villa Triste\". Fu questa la prima fra le numerose \"Ville tristi\" che sorsero in Italia nel corso della II guerra mondiale\nL'ispettorato generale era agli ordini di Giuseppe Gueli e aveva un organico 180 uomini.\nDopo l'8 settembre 1943.\nDopo l'armistizio dell'8 settembre 1943 l'Ispettorato prosegue la sua attivit\u00e0 contro gli antifascisti ma essendosi messo agli ordini dei germanici si occupa sensibilmente della cattura degli ebrei.\nIl governo repubblicano scioglie l'Ispettorato Speciale di Pubblica Sicurezza e lo ricostituisce con il nome di Ispettorato Speciale; la catena di comando \u00e8 comunque mantenuta sempre con a capo Gueli, lo stesso a cui Pietro Badoglio aveva assegnato la custodia di Mussolini dopo l'arresto.\nDopo la liberazione di Mussolini dal Gran Sasso Gueli si porta dietro diversi agenti che avevano tenuto \"prigioniero\" Mussolini e l'organismo appena formato dipende dal Ministero dell'Interno della Repubblica di Sal\u00f2, ufficialmente, ma in pratica sotto controllo del comando SS con sede Trieste. Fra gli agenti pi\u00f9 spietati vi \u00e8 Gaetano Collotti. Sar\u00e0 lui che si occuper\u00e0 di torturare personalmente Ercole Miani, ex Legionario di Fiume e comandante partigiano.\nTullio Tamburini, prefetto di Fiume, innalza al grado di maresciallo Sigfrido Mazzuccato, ex squadrista fascista, con lo scopo di costituire un nucleo che si occupi degli interrogatori e costituito da un reparto di polizia ausiliaria, la cui sede \u00e8 posta in via San Michele. Il nucleo \u00e8 conosciuto al tempo come \"squadra Olivares\" e conta 200 membri, la cui maggioranza \u00e8 cooptata fra gli squadristi fascisti locali. Il reparto verr\u00e0 sciolto in settembre dalle autorit\u00e0 germaniche. Lo stesso Mazzucato fu inviato in Germania e se ne perdono le tracce fino al processo a Gueli.\nAlcune testimonianze tratte dagli atti del processo a Gueli.\nil dottor Paul Messiner, di nazionalit\u00e0 austriaca, nel 1944 aveva l'incarico di capo-sezione Giustizia del Supremo Commissariato della Zona di Operazioni del Litorale Adriatico:\nl'avvocato Ton\u010di\u010d:\nArrestato nel 1944, all'et\u00e0 di 16 anni, Pietro Prodan, insieme a Nives e Nerina, sue sorelle:\nDopo un periodo ci circa un mese negli uffici del \"gruppo Olivares\" dove i tre furono percossi anche da Gaetano Collotti:\nIl rebus della sparizione di Mazzuccato fatto rimuovere dal comando SS dall'incarico \u00e8 stato risolto.\nAgli atti del processo ci son numerosissime testimonianze sui \"metodi di interrogatorio\" queste testimonianze sono agli atti sia del processo a carico di Gueli sia di quello relativo alla Risiera di San Sabba. Da tali testimonianze si deduce che il metodo della tortura non era occasionale bens\u00ec sistematico e lo stesso vescovo di Trieste, mons. Santin, intervenne tentando di porre fine a tal modo di agire nel 1942, dopo un periodo di incredulit\u00e0 su quanto era venuto a conoscenza, ma senza gli esiti che il prelato si era prefisso.\nSpecifico sulla caccia agli ebrei e l'uso dei delatori.\nUn altro dei compiti dell'Ispettorato, oltre la cattura e gli \"interrogatori\" di partigiani e antifascisti, era quello di prelevare gli ebrei. da inviare ai lager germanici e per questo compito specifico potevano disporre della non trascurabile cifra di 10.000 lire messa a disposizione dai nazisti per i delatori che avessero permesso una cattura. I catturati dopo un passaggio negli uffici del \"gruppo Olivares\" venivano inviati alla Risiera di San Sabba.\nQuindi il gruppo si poteva avvalere di delatori organizzati sistematicamente che riferivano alla \"banda Collotti\", nome con cui \u00e8 meglio conosciuto il gruppo di agenti dell'Ispettorato, o ai preposti organi delle SS. Un caso \u00e8 molto noto \u00e8 quello relativo a Giorgio Bacolis, impiegato presso il Lloyd Triestino, il quale si travisava da pastore evangelico oppure valdese a seconda della bisogna, per poter ottenere pi\u00f9 facilmente informazioni, anche da persone che non erano delatori, lui ebbe un \"premio\" di 100.000 lire per avere fatto catturare un membro di rilievo del CLN.\nI processi del dopoguerra.\nNel dopoguerra furono istituiti processi a carico di alcuni membri dell'Ispettorato. Quello di maggior peso era riferito a Giuseppe Gueli, Umberto Perrone, Nicola Cotecchia, Domenico Miano, Antonio Signorelli, Gherardo Brugnerato e Udino Pavan. In seconda istanza Gueli ebbe una condanna a 8 anni e undici mesi, gli altri pene molto minori, a parte Cotecchia e Perrone che vennero direttamente assolti. Lucio Ribaudo con capi di imputazione gravissimi inerenti a un pervicace e continuo metodo di applicazione feroce della tortura fu condannato a 24 anni. Essendo stato Gaetano Collotti trucidato dai partigiani nel corso dell'eccidio della cartiera di Mignagola insieme con la fidanzata incinta, il difensore di Gueli si gioc\u00f2 la carta di impostare la difesa sul fatto che Gueli era \"succubo\" di Collotti.\nGueli fu assolto il 27 febbraio 1947."}
{"id": "2171797", "revid": "838137", "url": "https://it.wikipedia.org/wiki?curid=2171797", "title": "Time (Unix)", "text": "time (dalla lingua inglese \"time\", \"tempo\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che avvia un programma e, quando esso termina, visualizza sullo \"standard error\" il tempo impiegato per eseguirlo, diviso in tre valori:\nLa somma del tempo di CPU di sistema e del tempo di CPU utente \u00e8 tipicamente inferiore al tempo totale di esecuzione, in quanto ai primi due va sommato anche il tempo in cui il programma rimane inattivo (perch\u00e9 ad esempio la CPU \u00e8 impegnata ad eseguire altri programmi, o \u00e8 in attesa che una periferica si renda disponibile).\ntime \u00e8 anche il nome di una chiamata di sistema definita dallo standard POSIX che ritorna la data e ora correnti come numero di secondi trascorsi rispetto alla mezzanotte (UTC) del 1\u00ba gennaio 1970 (data detta \"epoca\"), secondo la consueta rappresentazione del tempo nei sistemi Unix.\nNotare che il comando \"time\" non usa l'omonima chiamata di sistema, ma usa invece la chiamata di sistema \"times\".\nIl comando time.\nLa sintassi generale del comando \"time\" \u00e8 la seguente:\n time [\"opzioni\"] [--] \"comando\" [\"arg1\" [\"arg2\" \u2026] ]\nI parametri \"comando\" e \"arg\" specificano il comando di cui misurare il tempo di esecuzione, insieme ai suoi eventuali parametri.\nIl doppio trattino -- (facoltativo) indica che i parametri successivi non sono da considerarsi opzioni.\nL'unica opzione di rilievo \u00e8 -p che indica di mostrare i valori in un formato standard.\nEsempi.\nEsegue il comando sort -n file.txt &gt; file_ordinato.txt mostrando il tempo impiegato:\n $ time sort file.txt &gt; file_ordinato.txt\n real 0m0.507s\n user 0m0.492s\n sys 0m0.008s\nCome sopra, ma visualizza i tempi usando un formato standard:\n $ time -p sort file.txt &gt; file_ordinato.txt\n real 0.51\n user 0.49\n sys 0.01\nLa chiamata di sistema time.\nLa chiamata di sistema \"time\" \u00e8 dichiarata nello header file time.h:\ntime_t time(time_t * t);\nIl tipo \"time_t\" \u00e8 un tipo che rappresenta una quantit\u00e0 di secondi.\nIl parametro \"t\" \u00e8 un puntatore ad una variabile di tipo \"time_t\" che viene avvalorata con il risultato (solo se \"t\" \u00e8 diverso da codice_1).\nValore di ritorno.\nIn caso di successo viene restituito il numero di secondi trascorsi dall'epoca, altrimenti viene ritornato il valore -1 e la variabile errno indica l'errore specifico."}
{"id": "2171802", "revid": "1803909", "url": "https://it.wikipedia.org/wiki?curid=2171802", "title": "Cosmologia (antropologia)", "text": ""}
{"id": "2171820", "revid": "1543377", "url": "https://it.wikipedia.org/wiki?curid=2171820", "title": "Videogiochi nel 1975", "text": ""}
{"id": "2171831", "revid": "115533", "url": "https://it.wikipedia.org/wiki?curid=2171831", "title": "Lloyd Austriaco", "text": ""}
{"id": "2171839", "revid": "21308304", "url": "https://it.wikipedia.org/wiki?curid=2171839", "title": "\u00d6sterreichischer Lloyd", "text": ""}
{"id": "2171842", "revid": "21308340", "url": "https://it.wikipedia.org/wiki?curid=2171842", "title": "\u00d6sterreichischer Lloyd-Lloyd Austriaco", "text": ""}
{"id": "2171848", "revid": "296238", "url": "https://it.wikipedia.org/wiki?curid=2171848", "title": "The Commodores", "text": ""}
{"id": "2171852", "revid": "3115", "url": "https://it.wikipedia.org/wiki?curid=2171852", "title": "Adret", "text": "Con il termine Adret (pron. alla francese, \"Adr\u00e9\") in Valle d'Aosta si intende la sinistra orografica della valle stessa. La definizione si contrappone con quella di Envers, ovvero la destra orografica della valle.\nEtimologia.\nIl termine proviene dal latino \"dir\u0113ctu(m)\", participio passato del verbo \"dirig\u0115re\" (\u00abdirigere\u00bb), e dall'aggettivo \"dir\u0113ct(us)\" (\u00abdiretto\u00bb). Ha per omologhi in francese antico \"adrecht\", dal latino \"ad r\u0113ct(um)\" (\u00abin linea retta\u00bb o \u00abdiritto\u00bb), \"dreit\" o \"drecht\" in provenzale, \"dret\" in occitano, \"indrit\" in piemontese e \"dritto\", od anticamente anche \u00abdestro\u00bb, in italiano.\nL'adret sta ad indicare il versante della valle maggiormente favorito dall'esposizione al sole e dove \u00e8 possibile avere un'agricoltura pi\u00f9 propizia e produttiva. Infatti il termine adret dal patois valdostano significa \"versante diritto\" e quindi \"versante solatio\".\nCaratteristiche fisiche.\nIn alcune zone dei versanti all'adret i raggi solari colpiscono il terreno con una inclinazione che pu\u00f2 raggiungere i 90\u00b0, cosa che su terreno pianeggiante avviene solo nella fascia tropicale. Il potere calorifico del sole in queste aree \u00e8 quindi molto elevato e consente il precoce scioglimento della neve, che permane al suolo per un tempo molto minore di quello che ci si aspetterebbe considerando solo l'altitudine e le quantit\u00e0 di precipitazioni nevose.\nInfluenze su agricoltura e foreste.\nLe caratteristiche climatiche dell'adret rendono l'ambiente piuttosto arido e in campo forestale danno origine a boschi con una presenza significativa di essenze termofile quali la roverella e il pino silvestre. Nelle situazioni pi\u00f9 propizie sono presenti vere e proprie oasi xerotermiche caratteristiche per la presenza di specie vegetali mediterranee come il timo o il mandorlo.\nIl versante adret \u00e8 coltivato a vigna e frutteti, in particolare meleti; in passato produceva anche cereali.\nCollocazione geografica.\nVista la disposizione ovest-est della Valle d'Aosta, l'adret \u00e8 il versante a nord che si affaccia verso il monte Bianco, il Cervino e il monte Rosa.\nSono valli dell'Adret le seguenti:"}
{"id": "2171853", "revid": "1451528", "url": "https://it.wikipedia.org/wiki?curid=2171853", "title": "Cantiere navale di Trieste", "text": "Il cantiere navale di Trieste \u00e8 uno stabilimento del gruppo Fincantieri, gestito in parte direttamente e in parte dalla societ\u00e0 Nuovo Arsenale Cartubi.\nHa un'antica tradizione di circa tre secoli, quando agli inizi del XVII secolo Trieste and\u00f2 sviluppandosi come importante citt\u00e0 marittima anche in conseguenza del declino di Venezia.\nNel 1719 a Trieste per volere di Carlo VI veniva istituito il porto franco, dopo che il 2 giugno 1717 da parte dello stesso sovrano c'era stata la promulgazione della Patente Sovrana che permetteva a chi si metteva sotto bandiera austriaca di commerciare liberamente nell'Adriatico. Tali provvedimenti costituirono un'importante spinta alla crescita delle attivit\u00e0 marinare e commerciali della citt\u00e0 e la necessit\u00e0 di adeguare la flotta mercantile determinarono uno sviluppo delle attivit\u00e0 cantieristiche.\nLe origini.\nIn quel periodo operava a Trieste il piccolo squero dell'antica Confraternita di San Nicol\u00f2, ubicato fuori delle mura cittadine, ed adibito principalmente a piccole costruzioni e riparazioni.\nNel 1719 venne costituita a Vienna, la Compagnia Orientale, per gli scambi commerciali soprattutto con il Mediterraneo orientale, che avendo bisogno di una propria flotta per i propri traffici commerciali decise di aprire un proprio cantiere navale, acquistando nel 1720 un terreno fuori le mura cittadine nella zona delle saline, che vennero interrate, costruendo un cantiere con i relativi depositi di legnami e di materiali. Nel 1723 il cantiere venne rilevato dal governo austriaco per la costruzione dell'arsenale, che venne poi trasferito a Fiume. Con il fallimento della Compagnia Orientale il cantiere venne demolito intorno nel 1740 e lo squero della Confraternita di San Nicol\u00f2 rimase l'unico cantiere navale cittadino.\nNel 1753 a Trieste venne fondata da Maria Teresa d'Austria l'Imperial Regia Scuola Nautica.\nNel 1770 la direzione dello \"Squero San Nicol\u00f2\" venne affidata a Giuseppe Panfilli. A causa dello sviluppo urbanistico di Trieste lo \"Squero San Nicol\u00f2\" cess\u00f2 l'attivit\u00e0 nel 1789 ed alla famiglia Panfilli venne assegnato uno squero che era stato impiantato nel 1770 e successivamente nel 1788 era stato notevolmente ampliato nella sua superficie. Per distinguerlo dal vecchio \"Squero di San Nicol\u00f2\" venne denominato \"Squero nuovo\" o \"Squero Panfilli\". Il nuovo cantiere disponeva di otto scali per la costruzione di navi grandi e di altri cinque per la costruzione di navi di minore portata e per oltre mezzo secolo venne considerato uno degli stabilimenti tecnicamente meglio attrezzati del Mediterraneo.\nNel 1787 nelle vicinanze del vecchio Lazzaretto San Carlo, oggi sede del Civico Museo del Mare, sorse anche un altro cantiere che sarebbe stato chiuso nel 1825 a causa di lavori di sistemazione del litorale.\nIl Cantiere Panfilli avrebbe cessato la sua attivit\u00e0 nel 1851, quando iniziarono i lavori per la ferrovia e sarebbe stato totalmente demolito nel 1853.\nLo Squero San Marco.\nLa cantieristica moderna a Trieste nasce con Gaspare Tonello che, giunto a Trieste da Venezia nel 1819 con l'incarico di insegnare costruzione navale alla Scuola Nautica di Trieste avvi\u00f2 una collaborazione con lo Squero Panfilli e nel 1839 impiant\u00f2 il Cantiere a San Marco, inaugurato ufficialmente il 21 marzo 1840. Con Tonello la cantieristica triestina pass\u00f2 da una fase di costruzione artigianale ad una costruzione industriale. In quel periodo, in cui la costruzione navale con l'adozione dell'elica e l'impiego del ferro negli scafi fece grandi progressi tecnici, Gaspare Tonello, nel corso di 30 anni d'insegnamento all'Imperial Regia Scuola Nautica di Trieste, form\u00f2 la nuova generazione di costruttori navali triestini.\nGaspare Tonello tuttavia era un grande ingegnere navale ma non un uomo di finanza ed una prima crisi economica lo costrinse a vendere nel 1840 il cantiere con facolt\u00e0 di riscatto rimanendo per\u00f2 alla direzione del cantiere e nel 1842 riusc\u00ec a risollevarsi con la realizzazione di due piroscafi per l'\u00d6sterreichischer Lloyd. Gaspare Tonello nel 1849 mor\u00ec improvvisamente lasciando la gestione dei cantieri al fratello Giuseppe.\nLo squero, vista la posizione, riparata sia dallo scirocco che dalla bora, venne requisito dalla Marina Imperiale. per la realizzazione dell'arsenale, ma nel 1858 anno dell'apertura dell'Arsenale di Pola lo squero venne dismesso e rilevato nuovamente da Giuseppe Tonello che continu\u00f2 l'opera del fratello ampliando e migliorando le attrezzature. Nel cantiere vennero realizzate in quel periodo molte navi per la Marina Imperiale, tra le quali spicca la pirofregata corazzata \"Juan de Austria\". Nel 1869 per\u00f2 la morte improvvisa di Giuseppe Tonello blocc\u00f2 tutti i piani di ammodernamento e ingrandimento del cantiere che, venduto dagli eredi di Giuseppe Tonello, dopo un periodo di decadenza che comport\u00f2 la perdita delle commesse militari, nel 1877 venne definitivamente chiuso.\nArsenale Lloyd.\nNel 1836 venne fondata a Vienna la compagnia di navigazione \u00d6sterreichischer Lloyd-Lloyd Austriaco che nel dicembre 1837 decideva di impiantare a Trieste una propria officina di riparazioni, in un edificio situato presso il vecchio lazzaretto. L'officina, che nel 1839 venne ingrandita e dotata di nuovi macchinari fu in forma embrionale il primo arsenale Lloyd. Nel 1853 per la manutenzione e le riparazioni periodiche delle proprie navi la compagnia decise la realizzazione a Trieste, nel vallone di Muggia, di un grande e moderno cantiere navale da destinare non solo alle riparazioni ma anche alla costruzione di nuove navi sia in ferro che in legno, dotato di officine e macchinari per la costruzione di piroscafi e motori. La posa della prima pietra per la costruzione del cantiere, denominato Arsenale Lloyd avvenne il 30 maggio 1853 alla presenza dell'Arciduca Ferdinando Massimiliano. L'opera realizzata dall'architetto danese Hans Christian Hansen venne ultimata nel 1861.\nIl ruolo di Trieste vide crescere la sua importanza nel 1857 con il completamento del collegamento ferroviario con Vienna, realizzato dalla Imperial Regia Privilegiata Societ\u00e0 delle ferrovie meridionali (in tedesco Kkp S\u00fcdbahngesellschaft: Kaiserlich k\u00f6nigliche privilegierte S\u00fcdbahngesellschaft) da cui il nome di Ferrovia Meridionale, che facilitava il trasporto delle merci dal porto verso le regioni dell'Europa centro-orientale; in quel periodo Trieste era il principale porto dell'Impero Asburgico. Tuttavia, il suo quasi esclusivo impiego in produzioni commissionate dalla societ\u00e0 madre ben presto fin\u00ec per ostacolarne lo sviluppo e gi\u00e0 sul finire dell'ottocento, l'Arsenale veniva superato dal S. Rocco e \nsoprattutto dal vicino S. Marco. Nel 1911 il Lloyd chiuse la sua attivit\u00e0 di costruzione e ridotto nelle sue dimensioni a meno di un terzo di quelle iniziali, da allora fu impiegato in lavori di riparazione e raddobbo.\nStabilimento Tecnico Triestino.\nNel 1830 Georg Strudthoff apr\u00ec una piccola officina per la riparazione dei motori navali a vapore e nel 1835 apr\u00ec in localit\u00e0 Sant'Andrea una fabbrica di motori ed una fonderia per la produzione di macchine a vapore.. Queste attivit\u00e0 sviluppandosi vennero integrate in un complesso che prese la denominazione di Fabbrica Macchine Sant'Andrea.\nNel 1857 lo stesso Strudthoff impiant\u00f2 sull'arenile di Muggia il \u201cCantiere San Rocco\u201d su un terreno che la sua famiglia aveva acquistato nel 1850 dal comune di Muggia, nei pressi della chiesetta di San Rocco, allo scopo di ampliare la propria attivit\u00e0. Nel 1858 le due attivit\u00e0 di Strudthoff confluirono in un unico complesso industriale che prese la denominazione di \"Stabilimento Tecnico Triestino\".\nNel corso degli anni nel \"Cantiere San Rocco\" sarebbero state costruite sia navi mercantili che militari. In questo cantiere la fregata Novara della Marina Asburgica, che tra il 1857 e il 1859 aveva affrontato a scopo scientifico la circumnavigazione del globo, tra il 1861 e il 1862 venne sottoposta a lavori di modernizzazione nel corso dei quali venne montata una motrice alternativa e trasformata da nave a vela a nave a vapore e riclassificata \"fregata ad elica\".\nNel 1895 lo \u201cStabilimento Tecnico Triestino\u201d rilev\u00f2 il vecchio \"Cantiere a San Marco\", in posizione pi\u00f9 favorevole e pi\u00f9 protetta rispetto al \"Cantiere San a Rocco\". Il \"Cantiere a San Marco\" era pi\u00f9 vicino alla Fabbrica Macchine Sant'Andrea e poteva eventualmente avvalersi della costruzione di un raccordo ferroviario per il trasporto dei motori sulle navi in costruzione. Con l'acquisizione del \u201cCantiere San Marco\u201d lo \u201cStabilimento Tecnico Triestino\u201d si trasform\u00f2 in un soggetto industriale di grande rilevanza.\nLa compagnia acquis\u00ec i finanziamenti necessari e per i lavori di ricostruzione del cantiere che durarono due anni, e nel 1897 nel \"Cantiere a San Marco\" ristrutturato, avvenne il primo varo. Molti macchinari del \"San Rocco\" vennero spostati al \"San Marco\". La parte pi\u00f9 consistente dei lavori di ricostruzione venne fatta su un terreno che era stato acquisito da Giuseppe Tonello e mai utilizzato, nel quale vennero costruiti due scali dove impostare gli scafi delle navi. Il cantiere vanne anche dotato di una gru a ponte acquistata dagli Stati Uniti e che scorreva su un binario tra i due scali. Venne anche allestita all'interno del cantiere una piccola rete ferroviaria, dove potevano essere spostate anche alcune gru che collegava fra loro le officine e gli scali. Nel 1910 sarebbe iniziata anche la costruzione di un pontone-gru capace di sollevare carichi pesanti come caldaie e torrette di corazzate, ma a causa dello scoppio del primo conflitto mondiale la costruzione di questo pontone-gru, denominato \"Ursus\" non venne portata a termine ed il pontone durante il conflitto venne usato come deposito di materiale per sommergibili.\nIl cantiere ricevette dal governo soprattutto le commesse militari che in precedenza erano le principali realizzazioni del \"San Rocco\", dove tra il 1858 e il 1897 erano state costruite oltre 300 navi tra mercantili e militari, venne usato solo per le riparazioni e la manutenzione delle navi esistenti e la sua maggioranza azionaria pass\u00f2 a Vienna. Lo Stabilimento Tecnico Triestino si procur\u00f2 dalla Parsons Ltd la licenza esclusiva per la costruzione di motori marini a turbina per la Monarchia Austro-Ungarica e per i paesi balcanici.\nNel 1909 l'Arsenale Lloyd venne costituito in una societ\u00e0 le cui azioni vennero ripartite al 50% fra lo Stabilimento Tecnico Triestino e il Lloyd Austriaco ed a partire dal 1912, dopo che i piroscafi \u201dHelouan\u201d e \u201dAbbazia\" furono gli ultimi a scendere dai suoi scali, venne utilizzato solamente per le riparazioni.\nNel 1911 vennero acquistati dallo Stabilimento Tecnico Triestino i cantiere di Linz e di Gala\u021bi portando la societ\u00e0 ad esordire nella cantieristica fluviale.\nIl Cantiere \"San Rocco\" ricevette un impulso allo sviluppo dall'intervento statale con le costruzioni di nuove navi che ripresero nel 1908 e fino al 1929, ultimo anno di autonomia del cantiere, vi furono realizzate 78 navi. Nel 1910 si trasform\u00f2 in S.A. Cantiere Navale S. Rocco, che apparteneva per il 50% al Lloyd Austriaco e per il 50% allo \u201cStabilimento Tecnico Triestino\u201d.\nIl \"San Rocco\" nel 1914 aveva cinque bacini la cui misura variava tra 350 e 500 piedi, tre dei quali riservati alla costruzione di navi militari, un bacino di carenaggio di 350 piedi e un bacino galleggiante di 400 piedi. La societ\u00e0 aveva inoltre un proprio stabilimento a Muggia per la costruzione di motori e caldaie e per la produzione su licenza britannica di turbine a vapore Parsons. Negli anni che precedettero la prima guerra mondiale, le maestranze aumentarono progressivamente da 2700 a circa 3200 lavoratori.\nDopo l'ingresso dell'Italia nel primo conflitto mondiale contro gli Imperi centrali tra cui l'Austria-Ungheria, lo \u201cStabilimento Tecnico Triestino\u201d assunse la denominazione tedesca Austriawerft al posto della denominazione in italiano. L'Impero Asburgico stipul\u00f2 con Austriawerft un contratto per la costruzione di due nuove navi militari durante la guerra, ma la loro costruzione venne annullata nel 1915, probabilmente a causa della perdita da parte della societ\u00e0 di manodopera qualificata, richiamata alle armi a causa della guerra contro l'Italia. Anche il contratto per la costruzione di due sommergibili venne annullata a causa della mancanza di tecnici specializzati.\nNumerose furono le unit\u00e0 militari realizzate dallo \u201cStabilimento Tecnico Triestino\u201d anteriormente allo scoppio del primo conflitto mondiale per la Imperiale e Regia Marina da Guerra dell'Impero austro-ungarico.\nTra le unit\u00e0 costruite nel Cantiere San Rocco sono da citare:\nTra le navi da guerra realizzate al \"San Rocco\" la Nave da battaglia \"Vasilissa Olga\" costruita per la Grecia, varata il 18 gennaio 1870 e completata il 21 novembre dello stesso anno.\nTra le unit\u00e0 costruite nel Cantiere San Marco sono da citare:\nCantiere Navale Triestino.\nNel 1907 a Monfalcone, non lontano da Trieste, si aggiunse un nuovo impianto, progettato e finanziato dalla famiglia Cosulich, che aveva l'esigenza di costruirsi da s\u00e9 le navi della compagnia di navigazione di cui la famiglia Cosulich era proprietaria. Il cantiere, ufficialmente costituito il 3 aprile 1908, assunse la denominazione di Cantiere Navale Triestino. A partire dall'inizio degli anni trenta le storie dei cantieri di Trieste e Monfalcone si sarebbero a lungo intrecciate.\nI primi anni di Trieste italiana.\nDopo il passaggio di Trieste all'Italia la propriet\u00e0 dello \"Stabilimento Tecnico Triestino\" pass\u00f2 in mano italiana. Il pacchetto di maggioranza delle azioni, di propriet\u00e0 della banca viennese \u201cCredit Anstalt\u201d, venne rilevato dalla Banca Commerciale Italiana, mentre altri azionisti dello \"Stabilimento Tecnico Triestino\" diventarono la Navigazione Libera Triestina, la Cosulich Societ\u00e0 Triestina di Navigazione e il Lloyd Triestino. Agli altri azionisti austriaci and\u00f2 il cantiere di Linz sul Danubio.\nIl passaggio azionario sembrava aprire prospettive favorevoli per lo \"Stabilimento Tecnico Triestino\" i cui nuovi proprietari, i Cosulich, erano gli stessi del \"Cantiere di Monfalcone\", che erano stati pesantemente danneggiati durante il conflitto, al contrario degli stabilimenti della \"Fabbrica Macchine Sant'Andrea\" e del \"Cantiere San Rocco\" che non avevano subito danni. Avendo i cantieri gi\u00e0 acquisito un pacchetto con almeno una quindicina di ordini, in massima parte dalla \u201cLibera Navigazione Triestina\u201d, azionista dello \"Stabilimento Tecnico Triestino\", i lavori ripresero subito ed alla fine del 1919 il personale raggiunse 1700 dipendenti, con nuove commesse che arrivavano anche dalla Regia Marina.\nL'inizio degli anni venti invece sment\u00ec queste prospettive favorevoli. La sovrabbondanza di navi inglesi ed americane avanzate dalla prima guerra mondiale disponibili a prezzi stracciati, il contemporaneo blocco delle immigrazioni negli Stati Uniti e il blocco delle esportazioni di cereali verso la Russia, dilaniata dalla guerra civile, segnarono l'inizio di una crisi. Contemporaneamente la societ\u00e0 \u201cLibera Navigazione Triestina\u201d venne costretta ad annullare alcune commesse al cantiere a causa della mancanza di contributi da parte dello stato italiano per la costruzioni di navi impostate prima del passaggio di Trieste all'Italia. Tra le commesse annullate anche la costruzione di 4 navi, impostate nel 1919, per le quali il cantiere aveva gi\u00e0 ordinato i materiali per la loro costruzione. Tali circostanze causarono una serie di licenziamenti che coinvolse tutto il personale, operai, tecnici ed ingegneri con il personale che si ridusse a 300 lavoratori.\nNel corso di una vertenza sindacale il 1\u00ba marzo 1921 le officine vennero incendiate con danni per circa 7 milioni di lire dell'epoca che vennero solo in parte risarciti dalle assicurazioni e che causarono la chiusura del cantiere per sei settimane. Per riaprire il cantiere anche i dipendenti si autotassarono racimolando 1 milione di lire dell'epoca e dopo la riapertura i cantieri lavorarono per quattro mesi a regime ridotto. Per fronteggiare la crisi e mantenere i livelli occupazionali venne aperta un'officina di carpenteria metallica per usi principalmente terrestri denominata \u201cOfficina Ponti e Gru\u201d. L'officina produceva gru, ponti e serbatoi e per usi navali produceva gru per scialuppe di salvataggio, argani da carico e argani per le ancore. Vennero anche acquistate le Officine \u201cGas Compressi\u201d.\nNel 1923 inizi\u00f2 la ripresa, in quanto la Marcia su Roma del 28 ottobre 1922 e l'avvento del fascismo al governo mise fine alle agitazioni sindacali. Il governo fascista riusc\u00ec a dirimere la disputa per i contributi statali con la societ\u00e0 \u201cLibera Navigazione Triestina\u201d che riprese la costruzione di 3 delle 4 navi ordinate nel 1919. La \u201cFabbrica Macchine Sant'Andrea\u201d acquis\u00ec la licenza per la costruzione e l'utilizzazione sulle navi costruite al \u201cCantiere San Marco\u201d dei motori diesel \"Burmeister &amp; Wain\" che all'epoca erano i pi\u00f9 richiesti.\nNel 1924 il cantiere riceve un'importante commessa militare con il contratto per la costruzione dell'incrociatore Trieste e alcune commesse da altre compagnie marittime. Le commesse incrementarono i livelli occupazionali del cantiere e il numero di dipendenti pass\u00f2 da 300 del 1923 a 3300 nel 1927. Fra le navi realizzate in questo periodo le motonavi \u201cRomolo\u201d e \u201cRemo\u201d le navi gemelle \u201cViminale\u201d ed \u201cEsquilino\u201d, varate al \u201cSan Rocco\u201d ed allestite al \u201cSan Marco\u201d, la nave passeggeri di lusso \u201cVictoria\u201d, costruita per il Lloyd Triestino ed il transatlantico Conte Grande, realizzato per la compagnia Lloyd Sabaudo di Genova e costruito a tempo di record in soli 16 mesi de lavoro e che fino all'entrata in servizio del Conte di Savoia e del Rex fu il pi\u00f9 veloce transatlantico italiano. Nello stesso periodo l'\"Officina Ponti e Gru\" consegn\u00f2 8 gru de banchina e 16 capannoni per il porto di Alessandria d'Egitto e vari ponti ferroviari tra cui quelli sui fiumi Po, Tagliamento e Livenza.\nLe officine aeronautiche.\nNella vicina Monfalcone intanto nel 1923 furono aperte le Officine Aeronautiche in quanto la famiglia Cosulich aveva rivolto il suo interesse alla navigazione aerea ed era proprietaria dal 1921 della Societ\u00e0 Italiana Servizi Aerei (SISA), nata con lo scopo di gestire una scuola di volo per piloti di idrovolanti civili e militari, oltre che per effettuare voli turistici, pubblicitari e di collegamento tra le citt\u00e0 italiane diventando cos\u00ec una delle prime compagnie aeree commerciali italiane.\nNei primi anni di attivit\u00e0 la direzione tecnica e progettuale venne affidata all'ingegner Raffaele Conflenti, il quale venne successivamente affiancato in qualit\u00e0 di vicedirettore tecnico da Filippo Zappata un giovane cui venne affidato il Reparto Sperimentale. Il personale specializzato in campo aeronautico, come piloti collaudatori, montatori e motoristi, venne reclutato principalmente dalla SISA mentre le maestranze vennero prelevate dall'attivit\u00e0 cantieristica, portando con loro tutta l'esperienza carpentieristica necessaria alla realizzazione degli scafi in legno e di costruzione metallica.\nCon l'apertura delle officine aeronautiche la denominazione degli stabilimenti di cui la famiglia Cosulich era proprietaria venne cambiata da Cantiere Navale Triestino in Cantieri Aeronautici e Navali Triestini.\nNelle officine sarebbero stati prodotti numerosi velivoli, sia civili che militari. Il primo velivolo di successo uscito dalle officine di Monfalcone fu il biplano trimotore CANT 6, successo continuato in campo militare con i modelli CANT 7 e CANT 18, utilizzati dal 1923 nelle scuole di volo della neonata Regia Aeronautica, ed in campo civile con i CANT 10 e CANT 22, utilizzati dal 1926 per i primi servizi di linea.\nCantieri Riuniti dell'Adriatico.\nNel 1929 il pacchetto azionario dello Stabilimento Tecnico Triestino di propriet\u00e0 delle compagnie di navigazione venne rilevato totalmente dalla Banca Commerciale Triestina che lo cedette a sua volta alla Banca Commerciale Italiana che essendo gi\u00e0 proprietaria del \u201cCantiere Navale Triestino\u201d di Monfalcone ne decise la fusione in un unico gruppo, che comprendeva lo Stabilimento Tecnico Triestino, il Cantiere \"San Rocco\" e il cantiere di Monfalcone. Presidente della societ\u00e0, la cui denominazione era Cantieri Riuniti dell'Adriatico, l'ammiraglio Umberto Cagni. La prima costruzione impostata dopo quel giorno avrebbe avuto un numero progressivo aumentato de 330 unit\u00e0, che erano il numero delle navi impostate sino a quel giorno sugli scali di Monfalcone. Fino al 1970, anno dell'ultimo varo effettuato al \"San Marco\" i due cantieri avrebbero avuto la numerazione delle costruzioni in comune. Nel gruppo che era sorto i lavori vennero cos\u00ec ripartiti: le nuove costruzioni sarebbero state realizzate a Monfalcone e al \"San Marco\" mentre il \"San Rocco\" sarebbe stato utilizzato per trasformazioni e riparazioni.\nLe Officine Aeronautiche mantennero la denominazione CANT, acronimo di Cantieri Aeronautici e Navali Triestini.\nLa societ\u00e0 risultava cos\u00ec articolata:\nTra le societ\u00e0 affiliate, si ricordano:\nLa societ\u00e0, grazie all'integrazione tra gli stabilimenti di Monfalcone, Trieste, Venezia e Pola, diede luogo a un polo navalmeccanico all'avanguardia nella produzione di motori, macchine elettriche e velivoli che arriv\u00f2 a contare, immediatamente prima dello scoppio del secondo conflitto mondiale, 12000 dipendenti. I Cantieri Riuniti dell'Adriatico contribuirono inoltre anche all'istituzione dell'\"Ufficio Tecnico di Unificazione Navale (UNAV)\" con sede a Genova.\nLa prima importante realizzazione della nuova societ\u00e0 fu l'allestimento dell'incrociatore Fiume che era stato varato dallo \"Stabilimento Tecnico Triestino\" nell'aprile 1930. Nell'estate dello stesso anno venne completato l'allungamento del secondo scalo, in previsione della costruzione del transatlantico Conte di Savoia. Per l'allestimento del grosso transatlantico era necessaria una gru dall'enorme potenza per rendere possibile il sollevamento dei rotori degli stabilizzatori giroscopici del grande transatlantico, che completi di cassa e struttura d'imbrago pesavano circa 150 tonnellate ciascuno e per rendere possibile la cosa, nel 1931 venne completato dalle \u201cOfficine Ponti e Gru\u201d il pontone-gru \u201cUrsus\u201d che avrebbe servito sino agli anni novanta e negli anni tra le due guerre sarebbe stato usato anche dal cantiere di Monfalcone e per la realizzazione della diga foranea del porto nuovo triestino. Attualmente il pontone Ursus dopo un grosso restauro avvenuto nel 1975, quando al pontone venne rifatta la parte dello scafo e vennero sostituiti gli originari motori con altri diesel di nuova tipologia, molto pi\u00f9 leggeri, e dopo essere stato messo in disarmo alla fine del 1994 ed essere rimasto in attesa di demolizione al \"Cantiere San Marco\" \u00e8 stato utilizzato per l'installazione, avvenuta il 17 marzo 2009, di una centralina meteo.\nOltre al transatlantico \u201cConte di Savoia\u201d in quel periodo vennero realizzati il traghetto \u201cCariddi\u201d e l'incrociatore leggero della Classe Condottieri Cadorna, mentre alla \u201cFabbrica Macchine Sant'Andrea\u201d vennero commissionati i motori per l'incrociatore Giovanni dalle Bande Nere in costruzione a Castellammare di Stabia. Grazie a queste commissioni il gruppo C.R.D.A. non risent\u00ec per i primi due anni della crisi del 1929 e in quel periodo era il primo al mondo con ben 110.992 tonnellate varate e ben 3.900 operai, cifre che saranno superate solo nel 1939 e nel 1942 con le costruzioni di guerra. Tuttavia quando dopo la consegna del \u201cConte di Savoia\u201d quando in costruzione era rimasto solamente il \u201cCadorna\u201d la forza lavoro scese a 700 dipendenti.\nNel 1932 su iniziativa del governo venne fondato l'IRI e nel 1933 il gruppo C.R.D.A. entr\u00f2 nell'orbita dell'Istituto per la Ricostruzione Industriale. Nello stesso anno le Officine Aeronautiche, furono riorganizzate e potenziate e nel 1935-1936 fu appositamente allestito l'aeroporto di Ronchi dei Legionari, dove poter testare i nuovi modelli CANT. Inoltre tra il 1926 e il 1935 furono realizzati presso i cantieri CRDA CANT di Monfalcone circa 140 velivoli su licenza SIAI e gli aerei usciti dalle officine conquistarono 40 record mondiali, mentre per volere di Italo Balbo il capo designer divent\u00f2 Filippo Zappata che aveva lavorato con Louis Bl\u00e9riot.\nLa gestione della famiglia Cosulich dur\u00f2 incontrastata fino al 1933, quando i Cantieri Riuniti dell'Adriatico entrarono nell'orbita dell'IRI, tuttavia i Cosulich continuarono a godere la massima fiducia della nuova propriet\u00e0, tanto da rimanere alla direzione del cantiere fino al 1949, anno della morte di Augusto Cosulich.\nDal punto di vista tecnico in quel periodo si afferm\u00f2 l'uso della saldatura elettrica al posto della chiodatura, soprattutto sulle navi militari. Grazie a questa tecnica le migliorie furono tali da convincere la Regia Marina ad affidare al \u201cSan Marco\u201d la costruzione della corazzata Vittorio Veneto.\nCon il perdurare fino al 1937 della crisi delle costruzioni civili presso gli stabilimenti C.R.D.A. vennero effettuate prettamente costruzioni militari, campo nel quale gli stabilimenti raggiunsero un'alta specializzazione.\nNel \u201cCantiere San Marco\u201d venne realizzato l'incrociatore leggero Garibaldi, varato il 21 aprile 1936 e completato il 1\u00ba dicembre 1937 e vennero ricostruite le corazzate Conte di Cavour e Andrea Doria, che risalivano alla prima guerra mondiale, quindi alla presenza del re Vittorio Emanuele e della regina Elena il 25 luglio 1937, venne varata la corazzata Vittorio Veneto, mentre il 18 settembre 1938 alla presenza del capo del governo Benito Mussolini, insieme al varo di due mercantili commissionati dalla compagnia Achille Lauro, avvenne la cerimonia della posa del primo elemento della chiglia della nave da battaglia .\nLe costruzioni di nuove navi ripresero a partire dal 1938 anche al \"Cantiere San Rocco\" e saranno oltre 20 le navi realizzate sotto la gestione dei Cantieri Riuniti dell'Adriatico fino al 1958, anno in cui il cantiere venne acquistato dalla Micoperi di Milano.\nNel 1940, l'Arsenale Lloyd venne scorporato dal Lloyd Triestino, divenendo una societ\u00e0 indipendente controllata dall'IRI Arsenale Triestino SpA.\nSeconda guerra mondiale.\nAllo scoppio del secondo conflitto mondiale gli stabilimenti C.R.D.A. tra i cantieri del \"San Marco\", del \"San Rocco\" e di Monfalcone e della \"Fabbrica Macchine Sant'Andrea\" raggiunsero 21.000 dipendenti, numero che non sarebbe stato mai pi\u00f9 raggiunto. Tra le navi in costruzione sugli scali del \"San Marco\" due incrociatori antiaerei per il Siam che nel dicembre 1941 vennero requisiti dalla Regia Marina per essere trasformati in incrociatori di scorta e da trasporto e ribattezzati \u201cVesuvio\u201d ed \u201cEtna\u201d, che non vennero mai ultimati e dopo essere stati catturati dai tedeschi in seguito alle vicende armistiziali quando il loro allestimento era stato completato al 60% vennero sabotati da incursori italiani ed affondati per evitare che potessero essere ultimati dai tedeschi. I loro scafi sarebbero stati recuperati dopo la guerra. Nel 1941 a Trieste fece ritorno il \u201cConte di Cavour\u201d, gravemente danneggiato durante la notte di Taranto, ma per l'esigenza di costruire unit\u00e0 di scorta i lavori di riparazione vennero rallentati e all'armistizio dell'8 settembre 1943 non erano stati ancora completati. Il 22 gennaio 1942 a Trieste giunse la corazzata Impero che varata il 15 novembre 1939 presso il Cantiere navale di Sestri Ponente durante la fase di allestimento poco prima dell'inizio della seconda guerra mondiale, per allontanarla da possibili attacchi da parte francese, venne spostata in un primo momento a Brindisi e in seguito, prima a Venezia quindi a Trieste, ritenuta pi\u00f9 al sicuro. Anche in questo caso il suo allestimento venne rinviato dal momento che la Regia Marina prefer\u00ec concentrare gli sforzi verso la costruzione di unit\u00e0 di scorta, in quel momento ritenute pi\u00f9 utili allo sforzo bellico, come cacciatorpediniere e torpediniere, tanto che tra il 1\u00ba marzo ed il 3 maggio 1942 nel \"Cantiere San Marco\" vennero varate a tempo di record 4 torpediniere della Classe Ciclone: \u201cCiclone\u201d, \u201cFortunale\u201d, \u201cTifone\u201d ed \u201cUragano\u201d. Il 14 giugno del 1942 fu consegnata alla Regia Marina la corazzata Roma, mentre nello stesso periodo al \"San Marco\" arriv\u00f2 dalla Regia Marina un'ulteriore commessa di 8 corvette di scorta antisommergibile della Classe Gabbiano i cui scafi vennero impostati tra maggio e giugno ed i cui nomi erano \"Chimera\", \"Danaide\", \"Driade\", \"Fenice\", \"Flora\", \"Pomona\", \"Sfinge\" e \"Sibilla\". Complessivamente nel \u201cCantiere San Marco\u201d tra giugno 1942 e l'8 settembre 1943 vennero varate 8 corvette e 4 torpediniere ed impostati sugli scali gli scafi di altre 6 corvette e 2 cacciatorpediniere.\nAlla proclamazione dell'armistizio Trieste venne occupata dai tedeschi entrando a far parte dell'Adriatisches K\u00fcstenland e gi\u00e0 nei giorni immediatamente successivi presero il controllo del cantiere ordinando di tralasciare la costruzione delle corazzate e degli incrociatori imposero la continuazione dei lavori sulle 6 corvette per incorporarle nella Kriegsmarine. Il 10 giugno 1944 cominciarono i bombardamenti anche su Trieste con tutte le strutture industriali legate ai Cantieri dell'Adriatico pesantemente danneggiate con la conseguenza che le attivit\u00e0 lavorative vennero drasticamente ridotte. Nonostante i tentativi di riparazione delle unit\u00e0 navali requisite dai tedeschi i continui bombardamenti paralizzarono ogni attivit\u00e0. Nel corso di due distinti attacchi aerei nel febbraio 1945 a pochi giorni di distanza vennero affondate le corazzate \"Impero\" e \"Conte di Cavour\" i cui scafi vennero recuperati dopo la guerra e demoliti.\nAnche il cantiere di Monfalcone fu bombardato dalla RAF il 19 marzo, il 4 e il 20 aprile 1944. Questi bombardamenti distrussero completamente le Officine Aeronautiche e i velivoli in costruzione e soltanto il cantiere nel dopoguerra sarebbe stato ricostruito, mentre le Officine Aeronautiche avrebbero cessato la loro produzione.\nDal dopoguerra ad oggi.\nIl dopoguerra e la ricostruzione furono uno dei momenti pi\u00f9 alti per la cantieristica nazionale e vide prodigarsi, con grande spirito di sacrificio, a tutti i livelli, il personale che vi operava, dai massimi dirigenti agli operai, nell'opera di ricostruzione degli impianti e della flotta, adottando soluzioni nuove ed economiche. A Monfalcone uno dei massimi protagonisti fu il direttore del Cantiere Nicol\u00f2 Costanzi e gi\u00e0 nel 1950, era stato demolito il relitto del Conte di Savoia, costruito nel \"Cantiere San Marco\" di Trieste all'inizio degli anni trenta, ed eseguito il riallestimento del Conte Biancamano.\nNel 1951 a Trieste e Monfalcone vennero varati rispettivamente i transatlantici gemelli Augustus e Giulio Cesare, primo transatlantico italiano ad essere stato costruito nel dopoguerra. Il \"Biancamano,\" che riprese la navigazione nel 1949 sulle rotte dirette in Nord e Sud America, fu la prima unit\u00e0 della rinnovata flotta mercantile italiana e al suo riallestimento collaborarono pittori come Massimo Campigli, Mario Sironi, Roberto Crippa.\nPer Trieste la ricostruzione del cantiere fu pi\u00f9 difficoltosa rispetto a Monfalcone, vista la situazione incerta della citt\u00e0 che faceva parte del Territorio Libero di Trieste e solo ad ottobre 1954 torn\u00f2 all'Italia, cos\u00ec come Muggia che perse per\u00f2 parte del suo territorio che venne incorporato nella Jugoslavia. Durante il periodo dell'occupazione titina di Trieste c'era stato un tentativo di furto del pontone \"Ursus\" da parte delle truppe titine, sventato da un pattugliatore britannico.\nL'Arsenale Triestino, gravemente danneggiato dai bombardamenti del 1944 e 1945, dopo la guerra fu ricostruito e rimodernato assorbendo nel 1959 il Cantiere San Rocco, che a sua volta nel 1958 era stato parzialmente venduto dai Cantieri Riuniti dell'Adriatico alla Micoperi di Milano, sotto la cui gestione venne utilizzato fino al 1972 solo per manutenzione e riparazione e dal 1972 solo per carenaggio: La Micoperi nel 1982 cedette poi il \"Cantiere San Rocco\" ad una societ\u00e0 con interessi nel campo immobiliare che avrebbe sviluppato e realizzato il progetto Marina di Porto San Rocco, un porto turistico attiguo al cantiere. Nel 2003 i Cantieri San Rocco sono stati acquisiti da Dreaming Group e vi vengono svolte le attivit\u00e0 di refitting, rimessaggio, manutenzione ordinaria e straordinaria, assistenza e riparazione post-vendita. Gli anni successivi hanno visto la ripresa del cantiere navale che nel 2010 \u00e8 tornato all'attivit\u00e0 produttiva con la costruzione di una linea di barche per il marchio Filippetti Yacht.\nIl primo modello \u00e8 una Navetta di 26 metri.\nNel corso di questi anni tra le commesse militari la fregata elicotteristica Bergamini, mentre negli anni sessanta il Cantiere di Trieste dovette affrontare un periodo di crisi e venne prospettata la chiusura, nonostante la costruzione per la Societ\u00e0 Italia Navigazione del transatlantico Raffaello, varato il 24 marzo 1963 con madrina del varo la Signora Giuliana Merzagora la moglie dell'allora Presidente del Senato Cesare Merzagora.\nNell\u2019ottobre 1965 venne istituita una Commissione interministeriale di studio per i cantieri navali, meglio nota come Commissione Caron, il cui compito era quello di proporre un nuovo assetto per la cantieristica pubblica. Al termine dei lavori, la Commissione sugger\u00ec, da un lato, di ridurre il numero degli stabilimenti e dall\u2019altro di consolidare gli stabilimenti che s\u2019intendeva mantenere in attivit\u00e0. Nell\u2019ottobre 1966, ispirandosi alle conclusioni della commissione il Comitato interministeriale per la programmazione economica var\u00f2 un piano che prevedeva ,fra l\u2019altro, la nascita di una societ\u00e0, la Italcantieri\u00a0\u2013 Cantieri Navali Italiani, societ\u00e0 facente parte della galassia IRI, in cui confluirono gli stabilimenti di costruzione navale a partecipazione statale dell'Ansaldo dei Cantieri Riuniti dell'Adriatico e della Navalmeccanica.\nAll'inizio del 1966, il governo elabor\u00f2 un piano di riordino della cantieristica nazionale che prevedeva un nuovo raggruppamento denominato Italcantieri\u00a0\u2013 Cantieri Navali Italiani, societ\u00e0 facente parte della galassia IRI, in cui confluirono il cantiere di Monfalcone, il cantiere di Castellammare di Stabia e il Cantiere navale di Sestri Ponente gli stabilimenti di costruzione navale a partecipazione statale, i Cantieri Riuniti dell'Adriatico di Monfalcone e il Cantiere navale di Castellammare di Stabia.\nNel 1966, ultimo anno societario, i Cantieri Riuniti dell'Adriatico risultavano cos\u00ec composti:\nLa societ\u00e0 Italcantieri fondata il 22 ottobre 1966 con sede in Trieste era cos\u00ec articolata:\nIl \"cantiere San Marco\" e la \"Fabbrica Macchine Sant'Andrea\" non entrarono a far parte della Italcantieri e i cambiamenti societari portarono all'accorpamento nel 1970, in seguito al Piano CIPE, del cantiere San Marco e dell'Arsenale Triestino. Dalla fusione dei due cantieri venne costituito l'Arsenale Triestino San Marco che venne utilizzato solamente per riparazioni, trasformazioni navali e costruzioni speciali del Mediterraneo e non pi\u00f9 per nuove costruzioni e dove l'ultimo varo di un'imbarcazione, una motonave da carico, \u00e8 avvenuto il 16 marzo 1968.\nLa \"Fabbrica Macchine Sant'Andrea\" in seguito ai nuovi assetti societari veniva cos\u00ec separata dopo oltre un secolo dal \"Cantiere San Marco\" e venne costituita una joint-venture tra L'IRI e la FIAT, tramite la sua divisione Grandi Motori, in base alla quale le due societ\u00e0 rilevavano la \"Fabbrica Macchine Sant'Andrea\" accordandosi per trasferire le rispettive produzioni di grossi motori diesel in una nuova societ\u00e0, chiamata Grandi Motori Trieste alla quale veniva attribuito l\u2019obiettivo di assolvere all\u2019intera produzione nazionale di propulsori marini diesel. L'accordo prevedeva anche la costruzione di un nuovo e moderno stabilimento a Bagnoli della Rosandra, nel comune di San Dorligo della Valle, in provincia di Trieste al confine della Slovenia.\nDopo l'entrata in funzione del nuovo stabilimento, la produzione venne spostata da Sant'Andrea a Bagnoli, ed i vecchi impianti vennero dimessi. In quella sede sorge oggi un palazzo direzionale del gruppo Fincantieri, la Societ\u00e0 finanziaria del gruppo IRI che nel 1984 assunse direttamente il controllo di tutta la cantieristica pubblica inglobando l'Italcantieri e che nello stesso anno ha rilevato la stessa \"Grandi Motori Trieste\" che intanto era detenuta al 50% da Finmeccanica. Lo stabilimento di Bagnoli della Rosandra costituisce invece oggi la sede della W\u00e4rtsil\u00e4 Italia, facente parte della W\u00e4rtsil\u00e4 Corporation finlandese che nel 1999 ha acquistato \"Grandi Motori Trieste\" da Fincantieri.\nNel 1984 il \"Cantiere San Marco\" pass\u00f2 sotto la diretta gestione della Fincantieri e tale passaggio comport\u00f2 la fine del suo stato di societ\u00e0 indipendente, per divenire uno degli stabilimenti della Divisione Riparazioni e Trasformazioni della nuova societ\u00e0. Chiuso nel 1993, l'Arsenale passava sotto il controllo della Divisione Costruzioni mercantili di Trieste, per concludere la sua attivit\u00e0 nel 1996, con il progressivo trasferimento degli operai rimasti al cantiere di Monfalcone.\nDalla fine degli anni novanta parte del cantiere navale \"San Marco\" \u00e8 gestito dal \"Nuovo Arsenale Cartubi\" le cui attivit\u00e0 dall'area della Lanterna sono state trasferite negli spazi del \"San Marco\". Il cantiere conta su una forza lavoro, compreso l'indotto, di circa 300 persone svolgendo attivit\u00e0 di costruzione, manutenzione e riparazione ed \u00e8 in grado di impostare navi sino a 200 metri di lunghezza, facendo ricorso all'utilizzazione di tecnologie d'avanguardia e nuovi materiali. Il cantiere, il 26 ottobre 2008, dopo oltre 40 anni, ha visto il varo di una nave, la gassiera da carico \u201cRystraum\u201d costruita per l'armatore norvegese Utkilen, specializzato nei trasporti di prodotti chimici via mare. La nave \u00e8 stata consegnata con considerevole ritardo, nel 2012, in seguito al fallimento del Cantiere navale \"De Poli\" di Pellestrina, che ne aveva ottenuto in origine l'appalto per poi affidare i lavori alla Cartubi.\nIl cantiere oggi rimane specializzato in trasformazioni, riparazioni e manutenzioni straordinarie e ordinarie.\nL'Arsenale Triestino San Marco del gruppo Fincantieri ha nel Nuovo Arsenale Cartubi uno dei principali partners, che gestisce all'interno del porto di Trieste il Bacino 1, mentre la Fincantieri gestisce il Bacino 2 che \u00e8 nell'area ex Lloyd Triestino ed \u00e8 utilizzato come bacino carenaggio per yacht, e il Bacino 3, l'ex bacino San Marco, che viene utilizzato come bacino di carenaggio per le grandi navi e che nel 2013 \u00e8 stato impiegato dalla Fincantieri per la trasformazione della Carnival Destiny in Carnival Sunshine, che con un costo di oltre 155 milioni di dollari rappresenta il pi\u00f9 grande restauro di sempre per una nave da crociera.\nArchivio.\nL\u2019Archivio del complesso industriale Arsenale triestino di San Marco, attivo nelle costruzioni e nelle riparazioni navali, \u00e8 stato depositato dalla Fincantieri CNI spa presso l\u2019Archivio di Stato di Trieste; comprende, riunita nel fondo denominato, appunto, \"Arsenale triestino San Marco\" (estremi cronologici: 1861-1962), anche documentazione proveniente dal Lloyd austriaco, dal Lloyd triestino e dai Cantieri riuniti dell'Adriatico."}
{"id": "2171854", "revid": "106456", "url": "https://it.wikipedia.org/wiki?curid=2171854", "title": "Envers", "text": "Con il termine Envers (pron. francese, \"Anv\u00e8r\"; in italiano significa \u00abinverso\u00bb o \u00abrovescio\u00bb) in Valle d'Aosta s'intende la destra orografica della valle centrale, solcata dalla Dora Baltea: vista la disposizione Ovest-Est della valle, l'Envers \u00e8 il versante a sud. \nIl termine \"envers\" \u00e8 utilizzato anche in Savoia, mentre in francese standard, questo concetto \u00e8 espresso anche dal termine \"ubac\", termine franco-provenzale derivante dall'aggettivo latino \"opacus\", con il senso di \"opaco\", \"oscuro\" o \"in ombra\".\nLa definizione si contrappone a quella di \"Adret\", ovvero la sinistra orografica della valle centrale.\nCaratteristiche.\nIl termine \"envers\" in francese significa \"inverso\" o \"rovescio\": l'\"envers\" indica quindi per estensione il versante svantaggiato di una valle, quello meno favorito dall'esposizione al sole e in cui una buona produttivit\u00e0 agricola risulta impedita o ridotta.\nIn italiano, le parti esposte a nord si chiamano popolarmente tra gli agricoltori, specie delle regioni orientali dell'Alto e Medio Adriatico anche Bore, dal nome del vento freddo che spira da nord-est.\nIn alcune zone dei versanti all'\"envers\", i raggi solari colpiscono il terreno con una inclinazione molto bassa arrivando fino a essere paralleli al suolo stesso.\nQuesta bassa inclinazione riduce di molto il potere calorifico del sole e consente in queste aree il permanere della neve sul terreno per un tempo molto maggiore di quello che ci si aspetterebbe considerando solo l'altitudine e le quantit\u00e0 di precipitazioni nevose. Del resto, a parit\u00e0 di precipitazioni l'enver non soffre dei problemi di aridit\u00e0 che hanno a lungo caratterizzato e talvolta caratterizzano l'adret, e che hanno portato nei secoli allo sviluppo del sistema di canali dei ru.\nIl termine \u00e8 connotato anche dalle conseguenze geografiche e climatiche sulla biodiversit\u00e0: la flora, la fauna e le attivit\u00e0 dell'uomo ne vengono influenzate.\nIl versante envers \u00e8 soprattutto occupato dai boschi.\nToponomastica.\nIl nome di varie localit\u00e0 montane (ad esempio la frazione di \"Inverso\" nel comune di Vico Canavese, o il comune di Inverso Pinasca, in Val Chisone, oppure la frazione \"Envers du Fontenil\" a Brian\u00e7on o quella di \"Revers\" nel comune di Pr\u00e9-Saint-Didier nel vallone di La Thuile) devono il loro nome alla collocazione all'inverso della vallata nella quale sono collocate.\nValli.\nIn Valle d'Aosta, le seguenti valli si trovano all'envers:"}
{"id": "2171860", "revid": "246361", "url": "https://it.wikipedia.org/wiki?curid=2171860", "title": "CAN A-B", "text": ""}
{"id": "2171862", "revid": "37401", "url": "https://it.wikipedia.org/wiki?curid=2171862", "title": "Osco-umbro", "text": ""}
{"id": "2171863", "revid": "71155", "url": "https://it.wikipedia.org/wiki?curid=2171863", "title": "Gleison Pinto Dos Santos", "text": ""}
{"id": "2171869", "revid": "827882", "url": "https://it.wikipedia.org/wiki?curid=2171869", "title": "Kate Linder", "text": "Biografia.\nDopo essersi diplomata a pieni voti alla \"San Francisco university\", Kate Linder trov\u00f2 impiego nei primi anni di carriera come fotomodella, lavorando saltuariamente in televisione ed apparendo anche nel film \"Rocky III\", (1982), diretto da Sylvester Stallone. \nContemporaneamente, scarseggiando gli ingaggi, sfruttando la sua perfetta padronanza delle lingue, cominci\u00f2 a lavorare come hostess per la American Airlines. Finalmente, nel 1988, venne chiamata per interpretare il ruolo per cui \u00e8 tutt'oggi ricordata: quello di Esther Valentine in \"Febbre d'amore\".\nPer il contributo inestimabile donato negli anni alla televisione statunitense, la Linder, nel 2008, si \u00e8 guadagnata una stella nell'Hollywood Walk of Fame. \u00c8 una degli unici quattro attori al mondo ad aver ottenuto una stella grazie ad una soap-opera: gli altri tre sono Macdonald Carey, Jeanne Cooper e Susan Lucci.\nKate Linder \u00e8 tutt'oggi molto attiva nel volontariato e nella beneficenza, soprattutto nella lotta contro l'AIDS, ed ha lei stessa fondato un'organizzazione: la ALS Association.\nVita privata.\nA differenza di molte dive dello star-system, Kate Linder ha avuto una vita privata molto tranquilla e povera di eventi: \u00e8 infatti sposata dal 1976, (curiosit\u00e0: i due hanno convolato a nozze il giorno di San Valentino), con il dott. Ronald Leitner, medico chirurgo, che tutt'oggi esercita la sua professione.\nLa Linder \u00e8 alta 1 m e 63 cm."}
{"id": "2171876", "revid": "24443", "url": "https://it.wikipedia.org/wiki?curid=2171876", "title": "Versante Envers", "text": ""}
{"id": "2171878", "revid": "24443", "url": "https://it.wikipedia.org/wiki?curid=2171878", "title": "Versante Adret", "text": ""}
{"id": "2171882", "revid": "767487", "url": "https://it.wikipedia.org/wiki?curid=2171882", "title": "Turbine (film)", "text": "Turbine \u00e8 un film del 1941 diretto da Camillo Mastrocinque.\nTrama.\nGiovanna lascia per una breve vacanza marito e figlio e casualmente ritrova un vecchio fidanzato che frequenta cattive compagnie e si ritrova in serie difficolt\u00e0. Impietosita accetta un ultimo incontro prima di tornare a casa ma i complici uccidono l'uomo e nella confusione della fuga lei perde la borsetta che viene ritrovata dalla polizia.\nIl marito viene informato della storia e allontana la donna impedendole anche di vedere il figlio. Solo grazie all'intervento del sacerdote sar\u00e0 possibile una riconciliazione tra i due.\nDistribuzione.\nIl film venne distribuito nel circuito cinematografico il 24 ottobre del 1941."}
{"id": "2171883", "revid": "547034", "url": "https://it.wikipedia.org/wiki?curid=2171883", "title": "Opicia", "text": "L'Opicia era, secondo la nomenclatura geografica dell'et\u00e0 antica, la terra abitata dagli Opici e quindi dagli Osci, nell'attuale Italia meridionale.\nTerritorio.\nI limiti dell'Opicia non sono ancora del tutto chiariti, ma comprendeva certamente quella che oggi \u00e8 la citt\u00e0 metropolitana di Napoli e parte della Calabria settentrionale. Infatti popolazioni opiche abitavano fin dall'Et\u00e0 del bronzo l'isola di Vivara; quando i coloni greci vennero sulle coste di Cuma per fondarvi la citt\u00e0, trovarono sulla collina dell'acropoli un insediamento osco.\nIscrizioni in lingua osca sono state rinvenute in un'area notevolmente pi\u00f9 estesa, fino alle attuali Basilicata, Puglia, Calabria e perfino Sicilia nordoccidentale, ma non \u00e8 chiaro se a tale diffusione corrispondesse una simmetrica presenza di genti osche, quanto piuttosto processi migratori successivi, in particolare dei Sanniti che le avrebbero presto assorbite.\nCitt\u00e0.\nAccanto all'insediamento presso la futura Cuma, tra le citt\u00e0 dell'Opicia si annoverano Nuceria Alfaterna, Pompei, fondate nel VI secolo a.C. da genti osche, e Atella, patria della \"fabula atellana\".\nPopolazioni.\nIn Opicia coabitarono e si succedettero diverse popolazioni, per lo pi\u00f9 di ceppo indoeuropeo.\nAccanto agli Opici, abitatori originari che davano alla regione il nome e che vi erano insediati fin dai primi secoli del I millennio a.C., se non prima, e agli Osci loro successori, nell'area giunsero presto coloni greci, che fondarono citt\u00e0 sulla costa. Pi\u00f9 tardi, verso il V secolo a.C., la regione fu occupata dai Sanniti, che assorbirono il popolo osco, a loro strettamente affine. La conquista romana, infine, port\u00f2 alla latinizzazione completa della regione, che perse la propria specificit\u00e0.\nStoria.\nL'Opicia fu conquistata dapprima dai Greci di Cuma (e poi di Neapolis) che dominavano il Golfo di Napoli gi\u00e0 nel VII e fino al V secolo a.C.; quindi fu conquistata dai Romani nel corso del IV secolo a.C., a seguito delle guerre sannitiche."}
{"id": "2171887", "revid": "339392", "url": "https://it.wikipedia.org/wiki?curid=2171887", "title": "Bus ateo", "text": ""}
{"id": "2171890", "revid": "767487", "url": "https://it.wikipedia.org/wiki?curid=2171890", "title": "Hits+", "text": "Hits+ \u00e8 una raccolta della cantautrice Kylie Minogue, che comprende i singoli, tutte le tracce non uscite e le demo degli album \"Kylie Minogue\" del 1994 e \"Impossible Princess\" del 1998, sotto etichetta Deconstruction. "}
{"id": "2171894", "revid": "1543377", "url": "https://it.wikipedia.org/wiki?curid=2171894", "title": "Get Nervous", "text": "Get Nervous \u00e8 il quarto album di Pat Benatar, pubblicato nel 1982. Ha raggiunto il quarto posto della classifica di vendita Billboard 200. Dal disco sono stati estratti quattro singoli: \"Shadows of the Night\", \"Little Too Late\", \"Looking for a Stranger\" e \"Anxiety (Get Nervous)\". I primi tre di essi sono entrati nella classifica dei 40 singoli pi\u00f9 venduti negli Stati Uniti"}
{"id": "2171896", "revid": "767487", "url": "https://it.wikipedia.org/wiki?curid=2171896", "title": "Carlo Mario Abate", "text": "Biografia.\nLe corse turismo.\nPur essendo stato principalmente pilota di monoposto, ha cominciato a correre nei rally nel 1955, con una Fiat. L'anno successivo pass\u00f2 alle gare turismo, dimostrando grande capacit\u00e0 ed entusiasmo, doti che gli permisero di vincere due titoli italiani, uno in salita e la famosissima Mille Miglia, nel 1959, seppur ormai la maggior parte della corsa venisse percorsa sotto forma di trasferimento, al volante della Ferrari 250 GT in coppia con Gianni Balzarini. Nel 1963 vinse anche la prestigiosa Targa Florio al volante della Porsche 718 in coppia con Jo Bonnier.\nEra uno dei migliori specialisti della Ferrari 250 GTO e gareggi\u00f2 principalmente per scuderie italiane: la Scuderia Serenissima del conte Giovanni Volpi, la Scuderia Centro-Sud, la Scuderia Ferrari, oltre che per la tedesca Porsche.\nL'esperienza con le monoposto.\nNel 1962 decise di provare anche le monoposto: fin\u00ec terzo nel GP del Mediterraneo, non valido per il campionato del mondo, sul tracciato di Pergusa, presso Enna; inoltre partecip\u00f2 al Gran Premio di Napoli finendo quarto e a quello di Reims, dove per\u00f2 distrusse la propria Lotus. Contemporaneamente decise di prendere parte ai Gran Premi di Francia e Germania. Sfortunatamente per lui fu costretto a dare forfait. L'anno successivo partecip\u00f2 al Gran Premio di Imola finendo quinto con una Cooper della Scuderia Centro-Sud e poi al Gran Premio di Siracusa, dove fin\u00ec terzo. Nello stesso anno fu costretto a dare forfait per il Gran Premio d'Italia al volante della Porsche, valido per il campionato del mondo. Dopo quest'ottimo 1963, culminato con la vittoria nella Targa Florio, Abate decise di ritirarsi dalle competizioni.\nDivent\u00f2 successivamente direttore della clinica di propriet\u00e0 della famiglia."}
{"id": "2171898", "revid": "1272592", "url": "https://it.wikipedia.org/wiki?curid=2171898", "title": "Anime nere (Criaco)", "text": "Anime nere \u00e8 un romanzo di Gioacchino Criaco pubblicato nel 2008.\nIl romanzo tratta le vicende di 3 ragazzi dell'Aspromonte non affiliati alla 'Ndrangheta, ma coinvolti in una miriade di situazioni tipiche della malavita. \u00c8 il viaggio infernale dei tre protagonisti, ma anche di un'intera generazione, attraverso le strade d'Europa. Muteranno il destino loro e quello di migliaia di persone che incontreranno sul loro cammino. Carnefici, ma anche vittime di un male antico nato nelle viscere dell'Aspromonte.\nI luoghi principali in cui si svolge la storia sono l'Aspromonte e Milano; inoltre i tre protagonisti si ritroveranno a viaggiare in lungo e in largo per l'Europa a causa dei loro traffici.\n\"Anime nere\" \u00e8 il primo libro di una trilogia che, insieme con \"Zefira\" e con \"American taste\", ripercorre le piste infernali seguite dai ragazzi che vivono in realt\u00e0 particolari. Nel primo romanzo, le vite dei ragazzi dell'Aspromonte mostrano come metafora la devianza calabrese: essa rappresenta tutte quelle realt\u00e0, in cui le diseguaglianze e le ingiustizie sociali producono fenomeni delinquenziali che fanno dei protagonisti vittime e carnefici. Criaco racconta un nuovo sud, che rompe con la tradizione fatalistica della letteratura meridionale e ci mostra senza ipocrisie il volto del male, dandone la voce ai protagonisti: i cattivi. Motivo d'interesse del racconto \u00e8 che esso proviene da chi nel ventre dell'Aspromonte \u00e8 nato. "}
{"id": "2171899", "revid": "3115", "url": "https://it.wikipedia.org/wiki?curid=2171899", "title": "Nollywood", "text": "Col termine Nollywood (fusione di Nigeria e Hollywood) si intende l'industria cinematografica nigeriana.\nSi tratta di una produzione straordinaria tanto nei contenuti quanto nei numeri. D'altra parte in Nigeria, dove si producono opere cinematografiche sin dai primi anni '60, la tradizione teatrale e performativa in genere si distingue nel panorama dell'Africa occidentale e inoltre il recente avvento del digitale ha portato a una crescita considerevole.\nSecondo la CNN, Nollywood gi\u00e0 nel 2004 aveva un giro d'affari di 250 milioni di dollari, distribuendo circa 200 home video ogni mese. Uno studio condotto nel 2009 dall'Istituto di Statistica dell'UNESCO ha rivelato che nel 2006 la produzione di film in Nigeria aveva sorpassato quella statunitense, collocandosi al secondo posto dopo l'India per numero di produzioni cinematografiche mondiali.\nStoria del cinema in Nigeria.\nI primi film nigeriani furono realizzati da filmmaker come Ola Balogun e Hubert Ogunde all'inizio degli anni '60 ma quest'attivit\u00e0 risultava ancora troppo costosa e complessa. Tuttavia, le trasmissioni televisive in Nigeria incominciarono nello stesso periodo ed ebbero molto sostegno dal governo soprattutto nei primi anni.\nA partire dalla seconda met\u00e0 degli anni '80 ogni stato aveva la propria emittente televisiva locale. La legge limitava le trasmissioni straniere e fu cos\u00ec che i produttori di Lagos iniziarono a produrre trasmissioni televisive i cui contenuti proponevano dinamiche e forme stilistiche appartenenti al patrimonio teatrale e performativo; spettacoli di teatro popolare prodotti, ripresi e trasmessi dalle TV locali sono diffusi in moltissimi paesi dell'Africa subsahariana.\nMolte di queste produzioni furono trasmesse in circuito anche attraverso dei video amatoriali, dando vita a una sorta di produzione filmica parallela in piccolo.\nIl successo di botteghino del film \"Living in Bondage\" del 1992 prodotto da NEK Video Links per la regia di Chris Obi-Rapu, prodotto da Kenneth Nnebue a Onitsha, nella regione orientale della Nigeria, pu\u00f2 essere considerato il primo passo del percorso che ha portato all'affermazione di Nollywood.\nAlla fine degli anni ottanta una schiera di piccoli impresari ha investito nel supporto VHS. E realistico pensare che alcuni venditori abbiano inserito filmati amatoriali sui nastri per differenziare la propria merce dalla concorrenza. Sembrerebbe che Kenneth Nnebue avesse deciso di registrare uno stock di videocassette importate da Taiwan allo scopo di venderle pi\u00f9 facilmente. L'enorme successo di questo film ha fatto in modo che venisse data la possibilit\u00e0 anche ad altri registi di realizzare opere per il piccolo e per il grande schermo.\nBench\u00e9 la rete di distribuzione sembrasse limitarsi alle maggiori citt\u00e0 e ad alcuni gruppi piuttosto che altri, in realt\u00e0 le trasmissioni televisive raggiungono qualunque localit\u00e0 nigeriana. Nollywood \u00e8 una realt\u00e0 che \u00e8 esplosa nell'ambito di un boom economico e si sta affermando sempre di pi\u00f9 in Africa come nel resto del mondo. L'uso della lingua inglese piuttosto che delle lingue locali \u00e8 funzionale a questa espansione per certi aspetti aggressiva dell'industria nigeriana, supportata da immagini, video e pubblicit\u00e0 di vario genere che giocano un ruolo fondamentale per il successo di Nollywood.\nDall'inizio degli anni '90 sono stati realizzati migliaia di film per il cinema e per la televisione.\nUno dei primi a raggiungere fama e riconoscimenti anche all'estero \u00e8 \"Osuofia in London,\" del 2003, con Nkem Owoh, noto attore comico. Tra gli autori pi\u00f9 prolifici, si segnala Chico Ejiro, che ha diretto pi\u00f9 di 80 film in 8 anni e che, a suo dire, sarebbe in grado di realizzarne uno in soli 3 giorni.\nIl fratello di Ejiro, Zeb, \u00e8 il regista nigeriano di videoclip pi\u00f9 famoso all'estero.\nProduzione.\nI primi film nollywoodiani sono stati realizzati con il tradizionale metodo analogico, successivamente tutte le produzioni sono in digitale.\nLa maggior parte dei film non vengono girati in studio e moltissimi video vengono realizzati in alberghi, case private, uffici in tutta la Nigeria.\nLe location pi\u00f9 frequenti si trovano nelle citt\u00e0 di Lagos, Enugu e Abuja. Tuttavia, \u00e8 possibile distinguere alcune produzioni realizzate in luoghi specifici e caratterizzate da elementi locali o regionali: i film girati nella regione settentrionale del paese sono spesso in lingua hausa, nella regione occidentale prevale la lingua yoruba mentre la lingua edo \u00e8 presente nei video realizzati nell'area di Benin City cos\u00ec come la lingua Igbo caratterizza le produzioni nella regione meridionale.\nMolti dei grandi produttori cinematografici di Nollywood hanno i loro uffici a Surulere, Lagos.\nI registi nigeriani adottano le nuove tecnologie molto velocemente, non appena esse risultino disponibili. Le fasi di lavoro della post-produzione (montaggio, colonna sonora, editing) sono realizzate interamente al computer.\nDistribuzione.\nI principali centri di distribuzione di Nollywood, gli Idumota Market, si trovano nell'isola di Lagos e al numero 51 di Iweka Road a Onitsha, nello stato di Anambra; i film nigeriani risultano pi\u00f9 venduti di quelli hollywoodiani in Nigeria e in molti altri paesi del continente africano.\nCirca 300 produttori sfornano film in quantit\u00e0 straordinarie, qualcosa tra i 1 000 i 2 000 all'anno. I formati pi\u00f9 diffusi sono il DVD e i VCD. Ogni settimana trenta nuovi titoli vengono distribuiti sul mercato nigeriano e di ognuno si vendono mediamente 50 000 copie. Un grande successo pu\u00f2 raggiungere le centinaia di migliaia di copie vendute.\nIl prezzo di una copia \u00e8 di soli due dollari, il che rende il prodotto assolutamente fruibile dalla maggioranza della popolazione nigeriana ma al tempo stesso estremamente vantaggioso per i produttori.\nLa maggior parte dei film \u00e8 prodotta da compagnie indipendenti o da singoli produttori; tuttavia il capitale necessario alla produzione cinematografica in Nigeria deriva dal veloce e opulento sistema di produzione e di vendita.\nCome spiega Ernest Obi, produttore cinematografico, i film richiedono un budget piuttosto limitato proprio perch\u00e9 hanno l'obiettivo di ricreare le dinamiche personali e sociali del quotidiano, abbattendo cos\u00ec i costi di produzione e i tempi di lavorazione.\nI film nigeriani sono disponibili anche in aree molto remote del continente.\nNegli ultimi anni si \u00e8 notata una crescente popolarit\u00e0 di Nollywood anche presso le comunit\u00e0 africane in Europa e negli Stati Uniti.\nQueste produzioni stanno ampliando sempre pi\u00f9 il raggio della loro distribuzione, cos\u00ec come i produttori e i registi nigeriani vengono apprezzati e conosciuti sempre di pi\u00f9, come si evince dalle crescenti partecipazioni ai maggiori festival internazionali del cinema.\nTematiche.\nMoltissimi film nollywoodiani riflettono su tematiche legate ai grandi dilemmi morali e alle problematiche tipiche dell'Africa contemporanea.\nAlcuni film promuovono la fede cristiana o quella islamica, altri sono apertamente evangelici.\nSpesso, tuttavia, si propongono questioni legate proprio alla convivenza e all'interazione tra persone di fedi diverse.\nMolti film trattano di argomenti forti come l'AIDS, la corruzione, l'emancipazione femminile.\nNollywood e i mass media.\nNollywood \u00e8 stata descritta per la prima volta al grande pubblico nel 2007 attraverso un documentario, \"Welcome to Nollywood\" appunto, diretto da Jamie Meltzer.\nIl film restituisce una visione d'insieme dell'industria cinematografica nascente, dando attenzione soprattutto ai registi Izu Ojukwu e Chico Ejiroe sottolineando il fatto che, bench\u00e9 tutto sia avvenuto in modo veloce e casuale, la maggior parte delle produzioni nollywoodiane sono state realizzate per l'interpretazione e il contributo sociale e culturale che possono dare alla societ\u00e0 nigeriana.\nAnche \"Mission Nollywood\" (2008), diretto dalla tedesca Dorothee Wenner, vuole raccontare questa nuova realt\u00e0, attraverso l'esperienza di Peace Aniyam Fiberesima: ultima di una potente famiglia di petrolieri, Peace ha costruito una delle pi\u00f9 importanti industrie cinematografiche nigeriane e nel 2006 ha fondato l'associazione African Movie Academy a Yenagoa, capitale dello stato petrolifero di Bayelsa.\nNollywood \u00e8 protagonista di un altro documentario intitolato \"Nollywood Babylon\" (2008) dei registi Ben Addelman e Samir Mallal, prodotto da Pictures e dal National Film Board of Canada in collaborazione con Documentary Channel, che ha partecipato al Sundance Film Festival 2009."}
{"id": "2171903", "revid": "1543377", "url": "https://it.wikipedia.org/wiki?curid=2171903", "title": "Maria Deraismes", "text": "Biografia.\nMaria nacque in rue St. Denis, da una famiglia di borghesi liberali e repubblicani. Suo padre era commerciante; sua madre, Anne Soleil, era la nipote di un ottico che ha dato il suo nome ai cristalli dei fari lenticolari. Ha avuto una sorella, Antoinette Anne-Marie, meglio conosciuta come Anne F\u00e9r\u00e8s-Deraismes, che nacque invece nel 1821.\nMaria ricevette una educazione di alta qualit\u00e0 per l\u2019epoca, ma per vocazione personale si spinse fin da giovanissima nello studio delle religioni e delle filosofie orientali, traducendo testi sacri occidentali e dell'India.\nPer scelta personale, non si spos\u00f2 mai.\nDopo la morte della madre, sopravvenuta nel 1861 (il padre era gi\u00e0 morto nel 1852), torn\u00f2 a vivere con la sorella che era nel frattempo rimasta vedeva e non aveva avuto figli. Il periodo insieme si rivel\u00f2 di grande fermento. Il loro salotto divenne infatti tra i pi\u00f9 frequentati di Parigi perch\u00e9 ritenuto il pi\u00f9 coinvolgente sul piano intellettuale e il migliore nell\u2019esprimere le nuove istanze sociali che in termini di egualitarismo cominciavano a nascere in Europa. Da l\u00ec a qualche anno, uno dei maggiori frequentatori di casa Deraismes fu Victor Hugo, che l\u2019avrebbe poi appoggiata in diverse battaglie politiche e sociali.\nDal 1866 si assiste a un incremento delle sue attivit\u00e0 di critica e conferenziera in cui si fa portavoce delle istanze per i diritti delle donne. Collabor\u00f2 con la rivista \"Le Droit des Femmes (Il diritto delle donne)\" che prese poi il nome di \"L\u2019avvenire des Femmes\" (L\u2019avvenire delle donne), il satirico \"Le Naine jaune\", ma anche \"Le Grand Journal\", \"L'Epoque\".\nNel 1869 fond\u00f2 l\"Association pour les droits des femmes\" con Eliska Vincent, Paule Minck, Louise Michel e L\u00e9on Richer (divenuta poi \"Lega per i diritti delle donne,\" avente Victor Hugo come presidente onorario). Rivendic\u00f2 in ogni circostanza i diritti della donna, come l'accesso all\u2019insegnamento universitario e l\u2019abolizione della prostituzione legalizzata perch\u00e9 la riteneva \"...una espressione dell\u2019asservimento delle donne al potere maschile rappresentato dallo Stato\". Tuttavia non prese mai una posizione contro il sesso maschile in quanto tale. A tal proposito avrebbe scritto poi nel 1891: \u201c\"\u2026vedo nell\u2019uomo e nella donna un\u2019identit\u00e0 di natura. Fatti della medesima argilla, animati dal medesimo soffio, sono fra loro del tutto equivalenti\"\u201d.\nErano anni in cui il Papato e la stampa clericale attaccavano aspramente la Massoneria, cos\u00ec l'amico L\u00e9on Richer, anch\u2019egli massone, la invita a partecipare a convegni e conferenze organizzati dal Grande Oriente di Francia al fine di mostrare ai cittadini quali fossero i veri valori che la massoneria persegue. A convincere Maria a prendervi parte, fu la lettura di un articolo che consider\u00f2 intollerabile in quanto espressione del pensiero dominante dell\u2019epoca: scritto da J. Barbey D\u2019Aurevilly aveva per titolo \"Les Bas-Bleus\", appellativo dispregiativo con cui l\u2019autore dichiarava apertamente che le donne, in quanto genere inferiore, non avrebbero dovuto occuparsi di letteratura.\nLa prima conferenza fu dunque dedicata alla ridefinizione di cosa \u00e8 la morale e riscontr\u00f2 molto successo. La cosa non pass\u00f2 inosservata dalla stampa di regime, tanto che le autorit\u00e0 del potere di Napoleone III, autoritario fino agli inizi degli anni \u201960, proib\u00ec ulteriori incontri pubblici in quanto non conformi all\u2019ideologia di Stato. Bisogner\u00e0 attendere il 1881 la legge che lo avrebbe permesso.\nCiononostante Maria continu\u00f2 a pubblicare articoli rivendicando i diritti integrali delle donne, sia civili che politici. Come vedremo, si occup\u00f2 molto anche dei diritti dell'infanzia e dei gli animali, in modo particolare si impegn\u00f2 contro l'abuso della vivisezione. I suoi interlocutori costanti furono, fra gli altri, il gi\u00e0 citato Victor Hugo e L\u00e9on Richer; e le compagne di lotta, pur con vedute talvolta diverse, Hubertine Auclert, Louise Michel, Cl\u00e9mence Royer, Marguerite Durand.\nIl pensiero di Maria Deraismes sub\u00ec una radicalizzazione sul piano sociale. Da liberale divenne socialista, soprattutto per quanto concerne la vita delle donne in fabbrica, con cui strinse legami denunciandone le condizioni di lavoro. A parte un periodo di alcuni mesi che Maria trascorse a Saint Malo presso uno zio, a causa di una bronchite cronica, coincidente in parte con la Comune di Parigi, non manc\u00f2 di gettarsi nei disordini che presero a imperversare nelle strade.\nUn evento che suscit\u00f2 la sua indignazione fu la pubblicazione di \"Rabagas\", scritta di Victorier Sardou, considerata un\u2019opera antidemocratica. Organizz\u00f2 dunque una nuova conferenza il cui esito in termini di agitazione sociale fu tale che il capo di Gabinetto della Prefettura la convoc\u00f2 chiedendole di moderarsi al fine di evitare di vilipendere i parlamentari, i quali, eletti dal popolo, rappresentavano i valori di democraticit\u00e0 che Maria stessa intendeva salvaguardare. Donna dal carattere acceso ma ragionevole, questa fu l\u2019unica argomentazione che la convinse a chetare il suo animo nell\u2019immediato, ma ne fece una motivazione di lotta a lungo termine sul piano culturale.\nNel 1877 radun\u00f2 a Pontoise amici e colleghi per organizzare azioni di critica per porre fine al \"Governo dell\u2019ordine morale\", cos\u00ec chiamato il periodo di sette anni in cui fu presidente della Terza Repubblica il generale Mac Mahon intento a restaurare la monarchia che era stata spazzata via dalle rivoluzioni precedenti.\nIn quanto riunioni svolte in casa, quindi in modalit\u00e0 privata, non poterono essere vietate e contribuirono al consolidamento della Repubblica.\nDal 1878 al 1881 Maria successe a L\u00e9on Richer alla Presidenza della \"Associazione per il miglioramento delle sorti della donna\", partecipa all\u2019organizzazione del Primo Congresso per i Diritti della donna e al Congresso anticlericale, dove in assenza di Victor Scholscher che ne era il presidente, trionf\u00f2 di fronte a 4.000 delegati. Tra gli astanti si ferm\u00f2 un comitato spontaneo per proporre il nome di Maria alle elezioni politiche ma lei rifiut\u00f2 sapendo che la legge vigente non lo avrebbe permesso e prefer\u00ec concentrarsi in quegli ambiti in cui avrebbe potuto minare tali limitazioni delle donne alla partecipazione democratica.\nFu cos\u00ec che Maria conobbe Georges Martin, un uomo d\u2019azione che aveva combattuto al fianco di Garibaldi nella conquista di Venezia e che da tempo propagandava gli stessi valori repubblicani di uguaglianza sociale, nonch\u00e9 massone appartenente alla \"Grand Loge Centrale de France\". Martin vede in Maria Deraismes l\u2019esempio di donna capace di ripensare la realt\u00e0. Cominci\u00f2 quindi un\u2019azione per poterla iniziare in massoneria. Se era gi\u00e0 successo, in passato, che ad alcune donne era stato concesso di essere iniziate, ci\u00f2 era dovuto al solo fatto che erano appartenenti a famiglie reali, di governanti o appartenenti a potentati. Martin aveva in mente invece un inedito progetto organico di ingresso della donna nella massoneria, convinto che un\u2019organizzazione che affermi di perseguire \u201cil progresso dell\u2019Umanit\u00e0\u201d non poteva escluderne pi\u00f9 della met\u00e0, soprattutto visto il ruolo che le donne da sempre ricoprono nell\u2019educazione dei figli e nella societ\u00e0.\nMartin fece dunque domanda alla \"Grand Loge Centrale de France\" di poterla iniziare nella Loggia \"Les libre Pansueurs,\" nella cittadina di Pecq, ma non ottenne il permesso sperato. I Fratelli della loggia decidono di separarsi dalla Gran Loggia e di entrare a far parte della \"Gran Loggia Simbolica Scozzese\", considerata pi\u00f9 liberale, dove Martin ottenne l\u2019autorizzazione. Il 14 gennaio 1882 Maria Deraismes \u00e8 la prima donna iniziata in massoneria senza che ci\u00f2 dipendesse dal rango sociale di appartenenza o da altri fattori esterni che non fossero la validit\u00e0 iniziatica ed esoterica. Nonostante il traguardo raggiunto, lo scandalo suscitato in seno all'intera massoneria francese fu tale che persino la Gran Loggia, che aveva sposato il progetto, rivide le sue posizioni sconfessando quanto garantito e sospendendo i lavori della Loggia di Pecq, la quale, dopo 5 mesi di inattivit\u00e0, pur di essere reintegrata consegna una lista di iscritti in cui non compare il nome di Maria.\nMartin non si rassegn\u00f2 all\u2019idea che la massoneria del tempo non sapesse progettare un futuro di vera uguaglianza e per questa ragione gett\u00f2 le basi per la creazione di una struttura in cui l\u2019ingresso alle donne fosse consentito con pari diritti, doveri e dignit\u00e0 degli uomini. Martin e Deraismes impiegheranno quasi dodici anni per riuscirci, durante i quali Maria istru\u00ec ai valori massonici un gruppo di sedici donne, tra le quali Alexandra David-N\u00e9el, Marie B\u00e9quet de Vienne, Marie Bonnevial, Maria Pognon, Cl\u00e9mence Royer. Il 4 aprile 1893 diedero vita alla prima loggia cos\u00ec intesa, denominata \"Grand Loge \u00e9coissase mixte de France: Le Droit Humain\". Tali erano le visioni dei fondatori in materia di Progresso sociale che le caratteristiche distintive dell\u2019Ordine non si limitavano alla \"mixit\u00e9\" squisitamente intesa come parit\u00e0 dei generei sessuali ma, su volont\u00e0 di entrambi e per opera di Martin negli anni successivi, all\u2019internazionalismo, che connota l\u2019Ordine come unico caso al mondo, nonch\u00e9 alla continuit\u00e0 iniziatica dal 1\u00b0 al 33\u00b0 Grado del Rito scozzese, abbattendo distinzioni tra Ordine tecnicamente inteso (ovvero la gestione dei primi tre Gradi come corpo a s\u00e9) e Rito (che gestisce i Gradi dal 4\u00b0 in su).\nMaria non pot\u00e9 per\u00f2 assistere alla crescita del progetto tanto amato in quanto mor\u00ec l\u2019anno successivo e fu sepolta con rito civile nel cimitero di Montmartre.\nOpere.\nEdizioni originali.\n\"Opere complete\""}
{"id": "2171904", "revid": "59645", "url": "https://it.wikipedia.org/wiki?curid=2171904", "title": "Il vero storico", "text": ""}
{"id": "2171917", "revid": "287204", "url": "https://it.wikipedia.org/wiki?curid=2171917", "title": "Fabio Pereira da Silva", "text": ""}
{"id": "2171918", "revid": "1543377", "url": "https://it.wikipedia.org/wiki?curid=2171918", "title": "Giambattista Cescutti", "text": "Carriera.\nCarriera nei club.\nCampione d'Italia con il Simmenthal Milano nel 1958-59, \u00e8 stato due volte il miglior marcatore della Serie A: nel 1959-60 e nel 1961-62, segnando rispettivamente 531 e 529 punti con la Victoria Pesaro.\nIn seguito, ha giocato varie stagioni nell'Ignis Varese, con cui \u00e8 stato nuovamente campione d'Italia e ha vinto una Coppa delle Coppe e una Coppa Intercontinentale.\nHa segnato un totale di 4.227 punti nella massima serie.\nCarriera in Nazionale.\nCon la maglia della Nazionale italiana ha disputato un Mondiale nel 1963 e due Europei nel 1963 e nel 1965.\nCarriera da allenatore.\nHa vinto un titolo svizzero e una Coppa della Svizzera con il Federale Lugano.\nNel 1984-85 \u00e8 subentrato il 13 dicembre ad Aza Nikoli\u0107 sulla panchina dell'Australian Udine, nel campionato conclusosi con la retrocessione dei friulani.\nStatistiche.\n\"Statistiche aggiornate al 1\u00ba gennaio 2009\""}
{"id": "2171919", "revid": "156341", "url": "https://it.wikipedia.org/wiki?curid=2171919", "title": "Gianbattista Cescutti", "text": ""}
{"id": "2171920", "revid": "156341", "url": "https://it.wikipedia.org/wiki?curid=2171920", "title": "Nino Cescutti", "text": ""}
{"id": "2171921", "revid": "33277", "url": "https://it.wikipedia.org/wiki?curid=2171921", "title": "Piano Benedettino", "text": ""}
{"id": "2171929", "revid": "118193426", "url": "https://it.wikipedia.org/wiki?curid=2171929", "title": "Graziella Antonioli", "text": "Biografia.\n\u00c8 entrata in Rai in occasione della nascita del Secondo Programma nel 1961, a seguito di un concorso per annunciatrici televisive insieme ad altre colleghe tra cui Mariolina Cannuli, Rosanna Vaudetti, Maria Grazia Picchetti ed Anna Maria Xerry De Caro, venendo assegnata alla sede di Milano.\nNel 1968, dopo essersi sposata con il telecronista Ennio Vitanza, all'epoca in forze alla redazione sportiva del Telegiornale, ha scelto di lasciare il suo incarico in Rai per non attirare l'attenzione dei gossip e dei rotocalchi televisivi sulla loro relazione. \u00c8 stata cos\u00ec assunta dalla TSI, la televisione svizzera in lingua italiana, della quale \u00e8 stata tra le principali annunciatrici fino al 1993, quando \u00e8 andata in pensione."}
{"id": "2171932", "revid": "137928", "url": "https://it.wikipedia.org/wiki?curid=2171932", "title": "EIA/TIA-561", "text": ""}
{"id": "2171933", "revid": "137928", "url": "https://it.wikipedia.org/wiki?curid=2171933", "title": "TIA-561", "text": ""}
{"id": "2171937", "revid": "137928", "url": "https://it.wikipedia.org/wiki?curid=2171937", "title": "TIA-562", "text": ""}
{"id": "2171938", "revid": "587663", "url": "https://it.wikipedia.org/wiki?curid=2171938", "title": "Brahmano", "text": ""}
{"id": "2171945", "revid": "62004", "url": "https://it.wikipedia.org/wiki?curid=2171945", "title": "Diego Alves Carreira", "text": ""}
{"id": "2171947", "revid": "137928", "url": "https://it.wikipedia.org/wiki?curid=2171947", "title": "EIA/TIA-574", "text": ""}
{"id": "2171950", "revid": "137928", "url": "https://it.wikipedia.org/wiki?curid=2171950", "title": "TIA-574", "text": ""}
{"id": "2171951", "revid": "80339", "url": "https://it.wikipedia.org/wiki?curid=2171951", "title": "Sojuz Pravych Sil", "text": ""}
{"id": "2171959", "revid": "2128848", "url": "https://it.wikipedia.org/wiki?curid=2171959", "title": "Unique selling proposition", "text": "L'unique selling proposition, spesso come acronimo USP, che in italiano potrebbe essere tradotto come \"argomentazione esclusiva di vendita\", \u00e8 un modello teorico di funzionamento della pubblicit\u00e0 formulato da Rosser Reeves negli anni 1940.\nDescrizione.\nL'USP fu formulato da Reeves portando all'estremo la filosofia pubblicitaria dell\"'Hard Selling\" di Claude C. Hopkins e fu sintetizzato nei seguenti punti:\nSecondo tale principio una pubblicit\u00e0, affinch\u00e9 possa essere efficace, deve puntare su \"un unico argomento di vendita\" (\"Selling point\"), e per unico s'intende una caratteristica propria di un prodotto che non \u00e8 appannaggio della concorrenza.\nFacendo leva su un'unica ragione logica per la quale converrebbe acquistare un prodotto, sarebbe possibile eliminare rischi di dispersione e concentrare lo sforzo persuasivo su una sola proposta di vendita che il destinatario della pubblicit\u00e0 finirebbe per ricordare nel tempo e fare propria\nEsempi.\nL'USP \u00e8 stato applicato sia in ambito commerciale sia per la propaganda politica (ad esempio lo stesso Reeves impieg\u00f2 il principio dell'USP per impostare la campagna elettorale di Dwight D. Eisenhower durante le elezioni presidenziali americane del 1952). La principale critica rivolta all'USP \u00e8 che porterebbe, sul medio e lungo termine, alla creazione di pubblicit\u00e0 ripetitive e scarsamente originali, e talvolta addirittura bizzarre. Tra gli annunci pi\u00f9 celebri prodotti con la tecnica dell'USP (dallo stesso Reeves) vi \u00e8 quello delle caramelle M&amp;M's: \u00absi sciolgono in bocca, non in mano\u00bb, usato ancora negli anni 2000."}
{"id": "2171964", "revid": "61051", "url": "https://it.wikipedia.org/wiki?curid=2171964", "title": "SNCASE SE-210", "text": ""}
{"id": "2171965", "revid": "1884811", "url": "https://it.wikipedia.org/wiki?curid=2171965", "title": "Italo Tibaldi", "text": "Nella Resistenza.\nIl padre di Tibaldi era ufficiale di Cavalleria alla scuola di Cavalleria di Pinerolo. In seguito al disgregamento dell'esercito il padre si un\u00ec ad una formazione di Resistenza e Tibaldi divenne \u201cautomaticamente\u201c staffetta.\nArresto e deportazione.\nScendendo a Torino il 9 gennaio 1944 venne arrestato da italiani (e probabilmente anche tedeschi) in borghese. L'arresto avvenne a seguito di una delazione, di cui fu informato solo al rientro. Fu trasferito all'ufficio del SD, dove sub\u00ec un interrogatorio. Il giorno dopo venne portato \"alle Nuove\", il carcere giudiziario della citt\u00e0 di Torino.\nLa mattina del 13 gennaio Tibaldi e altri 49 detenuti vennero portati alla stazione Porta Nuova, rinchiusi in un carro bestiame sigillato e deportati al campo di concentramento di Mauthausen, che raggiunsero il giorno dopo.\nMauthausen e trasferimento ad Ebensee.\nArrivati al campo situato su una collina, i deportati furono fatti spogliare, spinti nelle docce, disinfettati e portati alla baracca di quarantena. L\u00ec avvennero la vestizione e l'immatricolazione. A Tibaldi vennero assegnati il numero di matricola 42307 e il Triangolo rosso dei deportati politici. I prigionieri non potevano uscire, n\u00e9 avevano compiti esterni.\nIl 28 gennaio 1944, dopo due settimane di quarantena, Tibaldi e circa 500 altri deportati furono trasferiti al campo di concentramento di Ebensee che in quel periodo era ancora in costruzione.\nLa vita nel campo di Ebensee.\nTibaldi contribu\u00ec alla costruzione del campo, lo scopo del lavoro dei prigionieri per\u00f2 era un altro: costruire un sistema di gallerie enorme nella montagna che consentisse lo sviluppo e la produzione di missili intercontinentali.\nDapprima fu assegnato ad un lavoro che consisteva nel tagliare delle piante, poi al lavoro nelle gallerie. In generale gli italiani non furono ben visti nel lager, perch\u00e9 \u201cla figura dell'italiano \u00e8 belligerante\u201d. A causa della sua giovinezza e la sua attivit\u00e0 di partigiano riusc\u00ec a farsi rispettare, in particolare dai compagni di prigionia russi.\nInsieme ad altri italiani Tibaldi fece parte del Comitato di Resistenza clandestino interno al campo.\nIl 4 maggio \u2013 due giorni prima della liberazione del campo da parte delle truppe americane \u2013 il comandante del campo invit\u00f2 i deportati ad andare nelle gallerie per salvaguardarli. In realt\u00e0 le SS volevano farle saltare ed uccidere tutti quanti. I prigionieri si rifiutarono di obbedire all'ordine e il personale del campo fugg\u00ec.\nIl ritorno in Italia.\nTibaldi pesava appena 36 chili e venne ricoverato all'ospedale americano a Salisburgo, che era stato istituito in una caserma. In seguito fu portato all'ospedale militare di Bolzano. L\u00ec trov\u00f2 qualcuno che lo port\u00f2 fino a Milano. Gi\u00e0 a Milano cominci\u00f2 il primo duro impatto: erano i familiari che chiedevano notizie riguardanti i figli, i fratelli, eccetera.\nA proposito di queste esperienze dolorose Tibaldi dice: \u201c...oppure anche il discorso di spiegare a una madre che hai visto il figlio andare al forno crematorio e alla camera a gas, come si fa?\u201d\nCon un trasporto raggiunse Torino, dove venne accolto dalla Croce Rossa. Tibaldi - malato di scabbia - riusc\u00ec a chiamare sua madre, che venne a portarlo a casa su una carrozzella - era gi\u00e0 fine di giugno o met\u00e0 luglio.\nPi\u00f9 tardi Tibaldi entr\u00f2 nel Comune di Torino come geometra. Trasferitosi a Vico Canavese, divenne dapprima sindaco e poi presidente della Comunit\u00e0 Montana Valchiusella. Si dette inoltre alla ricerca e pubblic\u00f2 un'opera preziosa sui trasporti dall'Italia ai lager nazisti.\nLa morte.\nDopo essere entrato in uno stato di depressione permanente, Italo decide di mettere in atto uno sciopero della fame. A due settimane dall'entrata in atto dello stesso, la mattina del 13 ottobre 2010 \u00e8 colpito da infarto, che nel tardo pomeriggio fa sopraggiungere la morte. \u00c8 sepolto nel cimitero di Vico Canavese.\nIl ricordo.\nI ragazzi dell'esecutivo studentesco SPES del liceo Scientifico \"A. Gramsci\" di Ivrea si sono impegnati affinch\u00e9 il suo nome venisse ricordato in seguito anche dai pi\u00f9 giovani.\nQuesti giovanissimi sono stati moralmente vicino a Italo nelle ultime settimane di vita, inviando a lui e alla sua famiglia una lettera.\nLo ricordano anche i ragazzi dell'istituto tecnico Guarino Guarini di Torino, che hanno svolto un lavoro di ricerca insieme a lui. Il 13 ottobre 2021 Poste Italiane ha emesso un francobollo per omaggiarne la memoria, a 11 anni dalla scomparsa."}
{"id": "2171966", "revid": "149727", "url": "https://it.wikipedia.org/wiki?curid=2171966", "title": "Ferrovia Arezzo-Fossato di Vico", "text": ""}
{"id": "2171974", "revid": "61051", "url": "https://it.wikipedia.org/wiki?curid=2171974", "title": "SNCASE SE-3120 Alouette", "text": ""}
{"id": "2171976", "revid": "61051", "url": "https://it.wikipedia.org/wiki?curid=2171976", "title": "SNCASE SE-3130 Alouette II", "text": ""}
{"id": "2171987", "revid": "61051", "url": "https://it.wikipedia.org/wiki?curid=2171987", "title": "SNCASE Vampire Mk.53", "text": ""}
{"id": "2171994", "revid": "287204", "url": "https://it.wikipedia.org/wiki?curid=2171994", "title": "Francesco Fontebasso", "text": "Biografia.\nFormatosi nella bottega di Sebastiano Ricci, nel 1728 si rec\u00f2 a Roma, dove dipinse \"La cena di Baldassarre\" e \"Adamo ed Eva\".\nTornato a Venezia, la sua pittura fu influenzata da quella di Giambattista Tiepolo, come testimoniano lo \"Sposalizio di santa Caterina\" e l\"'Adorazione dei pastori\".\nIntorno alla met\u00e0 del Settecento intervenne nella villa oggi conosciuta come \"Ca' Zenobio\" nei pressi di Treviso, su commissione del proprietario di allora, l'avvocato veneziano Sebastiano Uccelli. Nel salone al primo piano, Fontebasso affresc\u00f2 entro raffinati stucchi rocaille le allegorie della Giustizia, della Pace e delle Virt\u00f9; il pittore realizz\u00f2 anche una serie di tele, oggi in collezioni private. Fontebasso affront\u00f2 anche l'impresa della decorazione della barchessa, ispirandosi all'esempio del Tiepolo: nella sala da ballo, entro un impianto scenico illusionistico spettacolare, sono rappresentati tre episodi di tematica storica. L'interpretazione dei soggetti non \u00e8 ancora unanime. Credendo - erroneamente - che la decorazione fosse stata realizzata quando la propriet\u00e0 della villa era gi\u00e0 passata alla famiglia veneziana degli Zenobio (1779), si \u00e8 voluto identificare il tema degli affreschi con l'incontro tra l'imperatore romano Aureliano e Zenobia, regina di Palmira e mitica antenata degli Zenobi. Oggi, piuttosto, si pensa che Fontebasso abbia voluto rappresentare episodi leggendari legati alla continenza di Scipione l'Africano.\nLavor\u00f2 a Padova, a Treviso e a Trento, per poi recarsi a San Pietroburgo tra il 1761 ed il 1762, dove realizz\u00f2 tele e affreschi per il Palazzo d'Inverno.\nTra i soggetti pittorici preferiti si trovano scene bibliche e religiose, scene mitologiche, ritratti."}
{"id": "2172000", "revid": "339392", "url": "https://it.wikipedia.org/wiki?curid=2172000", "title": "Fj\u00f2dor Dostojevskij", "text": ""}
{"id": "2172003", "revid": "287204", "url": "https://it.wikipedia.org/wiki?curid=2172003", "title": "Leonardo Sonnoli", "text": "Biografia e opere.\nLeonardo Sonnoli (Trieste 1962), \u00e8 un graphic designer italiano. Diplomatosi presso l\u2019Istituto Superiore Industrie Artistiche di Urbino (ISIA), ha iniziato la sua attivit\u00e0 presso lo studio Tassinari/Vetta di Trieste. Dopo essere stato direttore creativo dello studio Dolcini associati (Pesaro) per pi\u00f9 di un decennio, nel 2002 ha fondato a Trieste CODesign con Paolo Tassinari e Pierpaolo Vetta: lo studio \u00e8 tra i pi\u00f9 attivi nel settore, avendo progettato, tra gli altri, la corporate identity dello IUAV di Venezia, gli allestimenti per la Triennale di Milano e TAV (Treno Alta Velocit\u00e0) di Roma. Nel gennaio 2017 ha aperto a Rimini lo Studio Leonardo Sonnoli Srl, in cui lavora tutt\u2019ora.\nHa insegnato alla Rhode Island School of Design (USA) e alla IUAV di Venezia. Attualmente insegna all\u2019ISIA di Urbino e tiene regolarmente dei workshop in Italia e all\u2019estero. \nLeonardo Sonnoli si occupa principalmente di identit\u00e0 visiva per enti pubblici e societ\u00e0 private, oltre che di comunicazione per eventi culturali e mostre. Ha lavorato, tra gli altri, per la Biennale di Venezia (per cui ha progettato l\u2019identit\u00e0 visiva per la 50\u00aa edizione nel 2003), lo Chate\u00e2u de Versailles (per il restyling degli spazi di accoglienza nel 2011), la Palazzo Grassi-Fran\u00e7ois Pinault Foundation, il Centre Pompidou, il Mart di Rovereto, il New York Times e Artissima. I suoi lavori sono conservati in numerose collezioni pubbliche internazionali e hanno ricevuto importanti riconoscimenti, tra cui due Compasso d\u2019Oro nel 2011 e nel 2018 (oltre a due menzioni speciali nel 2011 e nel 2014). Nel 2004, \u00e8 stato l\u2019unico designer italiano ad essere incluso da Phaidon Press, nel volume AREA, nella lista dei pi\u00f9 importanti graphic designer del mondo. \nOpere.\nI suoi lavori pi\u00f9 noti sono incentrati sul rapporto grafico delle lettere alfabetiche, esibite visivamente nei modi pi\u00f9 disparati e assunte a messaggio vero e proprio.\nI suoi manifesti sono presenti in numerose collezioni pubbliche internazionali (\"Louvre\" e \"Biblioteca Nazionale di Francia\" di Parigi, Museo delle Arti Decorative di Zurigo, \"San Francisco Museum of Modern Art\", \"Colorado State University\").\n\"\"(...) I lavori di Sonnoli sono imbevuti dello spirito del suo tempo, Zeitgeist direbbero i tedeschi, assolutamente contemporanei per l'uso che lui fa degli strumenti tecnologici, dei materiali e di nuovi linguaggi espressivi, e al contempo assolutamente antichi, che come nel palmo della mano, portano impresse le linee sulle quali si pu\u00f2 leggere, lungo la parabola del tempo, tutta la storia della grafica passata e futura. Nel suo lavoro da designer egli spazia dal progetto di immagine coordinata ai sistemi di identit\u00e0 visive, dalla segnaletica alla comunicazione visiva di eventi culturali, dando un nuovo volto e una nuova dimensione a quell'area della disciplina, che con un nome fin troppo datato, viene chiamata in Italia grafica di pubblica utilit\u00e0\".\"\nLo stile progettuale.\nL\u2019intera opera grafica di Leonardo Sonnoli pu\u00f2 essere ricondotta, pi\u00f9 che a uno stile grafico personale, a uno stile progettuale, inteso come il metodo adottato nella risoluzione di eventuali problemi riscontrati durante le varie fasi di sviluppo progettuale. Ogni opera da lui creata inizia da un minimo comun denominatore: lo spazio vuoto nella sua essenza, sia su supporto cartaceo, sia su supporto digitale. Al contrario, agli inizi della sua carriera, Sonnoli prediligeva l\u2019utilizzo di una griglia compositiva come base per la progettazione delle sue creazioni. Col passare del tempo ha deciso di allontanarsi dal rigore di schemi compositivi predefiniti per avvicinarsi a una libera disposizione degli elementi nello spazio di lavoro, creando solo in un secondo momento uno schema di impaginazione. Proprio grazie a questa continua ricerca di libert\u00e0 espressiva (chiaramente affine alla sua metodologia progettuale), all\u2019esperienza maturata nel campo e a una spiccata originalit\u00e0, egli ha potuto godere di un meritato successo internazionale.\nL'importanza della tipografia: le lettere come cose.\nNel suo lavoro Sonnoli utilizza come strumento principale la tipografia. Egli possiede di quest\u2019ultima una concezione molto personale: partendo dall\u2019affermazione di Eric Gill \u201cLe lettere sono cose\u201d, Sonnoli ritiene che i caratteri non siano semplici lettere e numeri, ma oggetti reali, immagini che possiedono una storia e sono in grado di raccontarla; dei significanti che vanno ben oltre al loro semplice significato di base. In questo modo la singola lettera e la singola parola riescono a comunicare non soltanto in funzione del loro significato grammaticale, ma anche tramite le caratteristiche grafiche che il designer attribuisce loro. I manifesti \u201c3+2\u201d ne sono un chiaro esempio.\nI manifesti 3+2.\nNel 2011 Sonnoli ha creato una serie di composizioni per l\u2019ISIA di Urbino composta da cinque coppie di poster, che avevano lo scopo di promuovere i nuovi corsi di laurea triennale in sostituzione ai corsi precedenti a ciclo unico, della durata di quattro anni. Protagonisti delle composizioni sono i numeri due e tre, stampati in inchiostro nero su sfondo pastello. Interessante caratteristica di queste affiche \u00e8 che sono stampate sia sul fronte che sul retro, in modo da poter essere abbinate casualmente tra loro creando una sorta di versatile dittico, sempre diverso ma sempre ugualmente efficace nella comunicazione del messaggio. Sono intesi anche e soprattutto come entit\u00e0 declinabili e modulari, cos\u00ec da accentuare la loro capacit\u00e0 di adattamento in qualsiasi contesto. Il carattere numerico domina la composizione per la sua estensione fisica sulla pagina (e ci\u00f2 rimanda all\u2019idea di minimalismo concepita da Sonnoli), ma anche per la sua espressivit\u00e0 grafica, connotata da ampi spazi neri alternati a spazi vuoti composti da righe parallele o motivi circolari, che creano un contrasto di negativi e positivi in grado di catturare l\u2019attenzione dello spettatore. Questa particolarit\u00e0 visiva rende ogni numero singolare, unico e diverso da quello che lo affianca. Questa unicit\u00e0 di ciascun poster non impedisce certamente la loro coesistenza: gli elementi grafici sono dotati di un\u2019affinit\u00e0 visiva di base, che consente alle opere di essere abbinate tra loro in qualsiasi modo e risultare comunque piacevoli all\u2019occhio; infatti il glifo \u201c+\u201d, diviso tra i due manifesti, crea una sorta di congiunzione tra le parti. Oltre a dimostrare la maestria di Sonnoli in materia di creazione di caratteri tipografici e composizioni efficaci, questo lavoro per l\u2019ISIA \u00e8 la perfetta incarnazione di ci\u00f2 che per Sonnoli \u00e8, effettivamente, la tipografia. \nIl rapporto tra la tipografia e lo spazio.\nSonnoli attribuisce grande importanza al lettering anche per un\u2019altra ragione: la possibilit\u00e0 di conferirgli una dimensione fisica. La presenza concreta dei caratteri tipografici in uno spazio tridimensionale, sia esso reale o digitale, garantisce maggiori opportunit\u00e0 espressive. Non trattandosi pi\u00f9 soltanto di tracce di inchiostro su carta, infatti, il grafico pu\u00f2 intervenire in vari modi sui caratteri, trattando, per esempio, anche il materiale di cui \u00e8 composto. \u00c8 cos\u00ec che il designer riesce a giocare con attenzione la carta dell\u2019evocazione: egli evita di svelare una quantit\u00e0 di informazioni eccessiva a chi osserva, limitandosi piuttosto a lavorare per suggerimenti e impressioni. Tale approccio comunicativo si riflette nelle scelte compositive del grafico, improntate al minimalismo. L\u2019intento di Sonnoli, infatti, \u00e8 quello di esprimersi attraverso tratti essenziali ma pertinenti per assicurare una vera comunicazione tra opera e spettatore.\nI lavori per Artissima.\nUna buona parte di queste caratteristiche sono riscontrabili nella collaborazione di Sonnoli con Artissima, la pi\u00f9 famosa fiera d\u2019arte contemporanea in Italia, fondata nel 1994. La collaborazione nasce quando, nel 2012, Artissima ha avvertito l\u2019esigenza di sviluppare \u201cun\u2019immagine grafica coerente e in costante evoluzione, un percorso visivo variegato, ideale esplorazione delle potenzialit\u00e0 offerte dal logotipo\u201d. Avvalendosi della collaborazione di Irene Bacchi, Sonnoli ha progettato una serie di cinque loghi su fondo rosa, in cui il logotipo diviene protagonista assoluto dell\u2019opera ed \u00e8 esplorato in forme sempre differenti: da immagini caleidoscopiche a campi magnetici e rappresentazioni tridimensionali. In questo modo, Sonnoli riesce a rappresentare graficamente la variet\u00e0 e l\u2019eterogeneit\u00e0 delle opere artistiche contemporanee, scegliendo di utilizzare il colore rosa e le sue sfumature, per indicare la continuit\u00e0 e la coerenza del percorso intrapreso da Artissima. "}
{"id": "2172004", "revid": "686936", "url": "https://it.wikipedia.org/wiki?curid=2172004", "title": "Rex Grossman", "text": "Al college ha giocato a football per i Florida Gators\nCarriera universitaria.\nNei 3 anni che gioc\u00f2 con i Gators, appar\u00ec con la maglia numero 8 in 35 partite, come quarterback, totalizzando in totale 9.164 yard su lancio con 77 touchdown e 36 intercetti, corse 119 volte con 6 touchdown perdendo in totale 133 yard. Ottenne i seguenti riconoscimenti:\nCarriera professionistica.\nChicago Bears.\n2003.\nAl draft NFL 2003 fu selezionato come 22 scelta assoluta dai Bears. Sotto il l'allenatore capo Dick Jauron, Rex fu relegato come 3\u00ba quarterback di squadra dietro ai veterani Chris Chandler e Kordell Stewart. Riusc\u00ec comunque a giocare sprazzi di partita, debuttando nella NFL il 14 dicembre 2003 contro i Minnesota Vikings indossando lo stesso numero di maglia del college, termin\u00f2 la stagione con una rottura di un dito durante l'ultima partita.\n2004.\nCon l'arrivo del nuovo allenatore capo Lovie Smith, Rex part\u00ec titolare, ma nella prima partita contro i Detroit Lions venne subito criticato a causa di un intercetto subito sul finire della partita. Le critiche aumentarono quando Grossman si infortun\u00f2 ai legamenti del suo ginocchio, in una corsa nella partita contro i Minnesota Vikings. L'infortunio lo costrinse a rimanere fuori per il resto della stagione.\n2005.\nLa stagione inizi\u00f2 male a causa della rottura della caviglia subita durante la preseason. Rientr\u00f2 il 18 dicembre 2005 guidando alla vittoria la propria squadra contro gli Atlanta Falcons. Nella partita seguente contro i Green Bay Packers grazie a un'ottima prova, port\u00f2 i Bears a qualificarsi per i play-off. Contro i Carolina Panthers fece una pessima prestazione e i Bears vennero eliminati.\n2006.\nPart\u00ec alla grande e dopo varie prestazioni da 100 e pi\u00f9 di rateo sui lanci, fu nominato come miglior giocatore offensivo della NFC del mese di settembre. Ma a met\u00e0 stagione le sue prestazioni calarono drasticamente. Grossman e Lovie Smith vennero nuovamente criticati. Nelle partite dei play-off, Rex ritorn\u00f2 a guidare i Bears a livelli buoni, raggiungendo la finalissima del Super Bowl XLI perdendola contro gli Indianapolis Colts. Termin\u00f2 con 20 lanci completati su 28 ma si fece intercettare due volte. A fine stagione venne premiato con l'Ed Block Courage Award, trofeo dato al giocatore che rappresenta maggiormente le doti di ispirare, guidare e incoraggiare i propri compagni.\n2007.\nDopo sole 3 partite della stagione regolare Rex venne sostituito dalla riserva Brian Griese. L'11 novembre 2007 recuper\u00f2 il suo posto da titolare a causa dell'infortunio alla spalla accorso a Griese. Concluse la partita contro gli Oakland Raiders con una bella vittoria. Purtroppo dopo aver subito un infortunio al ginocchio perse nuovamente il posto da titolare.\n2008.\nDivent\u00f2 unrestricted free agent, ma il 23 febbraio 2008 firm\u00f2 un contratto di un anno per un totale di tre milioni di dollari.\nRimase quarterback di riserva dietro al titolare Kyle Orton fino alla 9 partita, poi a causa di un infortunio alla cavigli\u00e0 durante la partita sostitu\u00ec Kyle. I Bears vinsero la partita grazie a un touchdown su corsa di Grossman nel gioco finale. Concluse la stagione con 4 partite all'attivo.\nHouston Texans.\n2009.\nDivent\u00f2 nuovamente unrestricted free agent il 1\u00ba marzo 2009. Il 12 giugno firm\u00f2 un contratto di un anno per 620.000 dollari con i Texans. Durante la preseason riusc\u00ec a scavalcare il suo compagno Dan Orlovsky per il ruolo di riserva dietro al titolare Matt Schaub. Gioc\u00f2 solamente una piccola porzione di partita.\nWashington Redskins.\n2010.\nIl 17 marzo 2010 firm\u00f2 un contratto di un anno con i Redskins, gioc\u00f2 la sua prima partita contro i Lions il 31 ottobre perdendo un fumble su un sack causato dal defensive tackle Ndamukong Suh che riusc\u00ec a riportarlo in touchdown. Il 17 dicembre torn\u00f2 a giocare da titolare dopo che il quarterback Donovan McNabb venne messo in panchina dall'allenatore capo Mike Shanahan.\n2011.\nIl 2 agosto 2011 rifirm\u00f2 con i Redskins per un altro anno. Part\u00ec da titolare nella prima partita di stagione contro i New York Giants lanciando per 305 yard con 2 touchdown. Dopo un avvio con il record di tre vittorie e una sconfitta, venne sostituito da John Beck a causa di quattro intercetti nella 5 settimana. Ritorn\u00f2 nella 10 settimana contro i Miami Dolphins. Concluse la stagione con 13 partite di cui tutte da titolare.\n2012.\nIl 18 marzo 2012 Grossman firm\u00f2 il terzo contratto annuale consecutivo coi Redskins, questa volta come quarterback di riserva della futura scelta del primo giro Robert Griffin III.\nCleveland Browns.\nFirm\u00f3 per i Cleveland Browns il 12 Agosto 2014 ma fu tagliato poche settimane dopo. A Dicembre i Browns offrirono a Grossman un contratto settimanale da $53,529 per sostituire gli infortunati Johnny Manziel e Brian Hoyer: Grossman rifiut\u00f3 l'offerta, preferendo trascorrere le vacanze con la sua famiglia a Palm Beach.\nAtlanta Falcons.\nFirm\u00f3 l'ultimo contratto con gli Atlanta Falcons il 26 Agosto 2015 ma fu tagliato il 4 Settembre dello stesso anno, quando concluse la sua carriera.\nStatistiche.\n\"Legenda\":"}
{"id": "2172006", "revid": "767487", "url": "https://it.wikipedia.org/wiki?curid=2172006", "title": "The Great Deceiver (album)", "text": "The Great Deceiver \u00e8 un album dal vivo del gruppo musicale britannico King Crimson, pubblicato nel 1992 dalla Virgin Records.\nIl disco.\nPubblicato in un cofanetto composto da quattro dischi, l'album contiene performance eseguite tra il 1973 ed il 1974 dalla formazione comprendente Robert Fripp, John Wetton, David Cross e Bill Bruford. Jamie Muir, che lascia la band nel 1973, non figura nei credits. Nei primi due CD vi \u00e8 il concerto del 1974 a Providence, Rhode Island."}
{"id": "2172025", "revid": "51032", "url": "https://it.wikipedia.org/wiki?curid=2172025", "title": "Francesco Maria Arouet", "text": ""}
{"id": "2172028", "revid": "599013", "url": "https://it.wikipedia.org/wiki?curid=2172028", "title": "The Great Deceiver", "text": ""}
{"id": "2172029", "revid": "235890", "url": "https://it.wikipedia.org/wiki?curid=2172029", "title": "The Great Deceiver (King Crimson)", "text": ""}
{"id": "2172040", "revid": "729019", "url": "https://it.wikipedia.org/wiki?curid=2172040", "title": "Momento di dipolo elettrico di transizione", "text": "Il momento di dipolo elettrico di transizione \u00e8 un vettore che esprime il momento di dipolo elettrico associato a una transizione tra due livelli energetici differenti. Formalmente, utilizzando la notazione bra-ket, viene cos\u00ec definito\ndove formula_2 e formula_3 sono rispettivamente le funzioni d'onda che descrivono gli stati finale e iniziale, mentre formula_4 \u00e8 l'operatore momento di dipolo elettrico. Tale operatore \u00e8 dato dalla sommatoria\ndove formula_6 \u00e8 la carica della particella i-esima ed formula_7 \u00e8 il vettore posizione della stessa particella (elettrone o nucleo).\nLa \"probabilit\u00e0 di transizione\" \u00e8 rappresentata dal quadrato del momento di dipolo di transizione, formula_8, ed \u00e8 legata al coefficiente B di Einstein dalla relazione\ndove formula_10 \u00e8 la permittivit\u00e0 elettrica del vuoto e formula_11 \u00e8 la costante di Planck.\nAffinch\u00e9 una transizione possa avvenire \u00e8 necessario che il momento di dipolo di transizione non sia uguale a zero. Le regole di selezione si ricavano matematicamente partendo da questo assunto. Si basano sul fatto che una molecola pu\u00f2 interagire con il campo elettromagnetico, assorbendo o generando un fotone di frequenza n, solo se possiede, almeno transitoriamente un dipolo oscillante di quella frequenza."}
{"id": "2172042", "revid": "869733", "url": "https://it.wikipedia.org/wiki?curid=2172042", "title": "Mighty Mouse (personaggio)", "text": "Mighty Mouse, noto anche come Supermouse o Supertopo, \u00e8 un personaggio dei cartoni animati, prodotto da Terrytoons e distribuito da 20th Century Fox. La sua prima apparizione risale al 1942, nel cortometraggio animato \"The Mouse of Tomorrow\".\nCaratteristiche.\nMighty Mouse \u00e8 un topo supereroe con grandi poteri, invaghito della bella Principessa, Perla Candida. Viene in genere raffigurato con testa e torace ipersviluppati, e vita e gambe pi\u00f9 sottili. Nonostante il suo primo costume fosse azzurro, con mantello e stivali rossi (gli stessi colori di Superman, di cui \u00e8 chiaramente una parodia), in seguito adott\u00f2 il costume giallo e rosso con cui \u00e8 quasi sempre raffigurato. Anche i suoi poteri erano inizialmente gli stessi del pi\u00f9 celebre supereroe Kryptoniano, vale a dire capacit\u00e0 di volare, superforza, supervisione e invulnerabilit\u00e0, anche se in alcune occasioni Mighty Mouse mostra di avere altre abilit\u00e0, come la capacit\u00e0 di spostare gli oggetti col pensiero o quella di modificare lo scorrere del tempo. Vive nella citt\u00e0 immaginaria di Mouseville, dove si trova spesso a combattere con vari supercriminali, in genere perfidi gatti antropomorfi.\nStoria editoriale.\nIl personaggio fu creato da uno degli autori dei TerryToons Studios, Izzy Klein, che ebbe l'idea di un piccolo animale antropomorfo con grandi poteri. L'idea originaria prevedeva una mosca, e Klein aveva concepito \"Superfly\". Il direttore dello studio Paul Terry lo modific\u00f2 in un topo, e lo battezz\u00f2 \"Super Mouse\". Nel 1944, dal momento che un altro personaggio con lo stesso nome era in progetto e sarebbe uscito nello stesso periodo sulle pagine di una rivista a fumetti, Terry modific\u00f2 il nome del suo personaggio in Mighty Mouse.\nDopo una discreta carriera cinematografica, nel 1955 Paul Terry vendette i diritti televisivi del personaggio alla CBS, e Mighty Mouse divenne una presenza fissa della programmazione per ragazzi del sabato mattina fino agli anni '80. Nel 1987 una nuova serie di avventure di Mighty Mouse fu realizzata per la CBS da Ralph Bakshi. Bakshi, secondo i canoni pi\u00f9 classici del genere supereroistico, introdusse un'identit\u00e0 civile per Mighty Mouse, ovvero quella di Mike Mouse, e gli affianc\u00f2 un compagno, il giovane orfano Scrappy Mouse. Sebbene sempre destinata ad un pubblico di bambini, questa serie aveva un tono pi\u00f9 satirico, e fu duramente criticata per un episodio in cui Mighty Mouse, dopo uno scontro, riprendeva le forze sniffando una polvere bianca. Gli autori si difesero dall'accusa di incitare il consumo di cocaina sostenendo che si trattava di polvere di fiori tritati, ma alla fine della seconda stagione lo show non fu pi\u00f9 prodotto.\nMighty Mouse \u00e8 comparso nei fumetti fin dal 1946, pubblicato dalla Timely Comics. In seguito \u00e8 stato pubblicato da numerose case editrici, fino al 1990, anno dell'ultima serie pubblicata in 10 numeri dalla Marvel Comics, basata sulla versione del personaggio di Ralph Bakshi.\nNegli anni '90 e 2000 il personaggio \u00e8 comparso in un videogioco arcade della Atari e in uno spot pubblicitario. Nel 2010 \u00e8 stato commercializzato un DVD che raccoglie il materiale della serie a cartoni animati del 1987 \"Mighty Mouse: The New Adventures\". Un film sul personaggio, prodotto dalla rete televisiva Nickelodeon e realizzato in CGI \u00e8 previsto per il 2013."}
{"id": "2172044", "revid": "1357725", "url": "https://it.wikipedia.org/wiki?curid=2172044", "title": "Tecnologia del DNA ricombinante", "text": "La tecnologia del DNA ricombinante rientra nelle tecniche utilizzate in biologia molecolare e/o genetica molecolare per manipolare molecole di acidi nucleici, fondamentalmente il DNA. Viene frequentemente sovrapposta al concetto generico di ingegneria genetica.\nEssa fa uso di una vasta gamma di tecniche e molecole, ed utilizza largamente tre classi di enzimi:\nLa tecnologia sfrutta la capacit\u00e0 degli enzimi di restrizione di creare tagli in siti specifici, e quindi due o pi\u00f9 molecole trattate con lo stesso enzima avranno lo stesso tipo di estremit\u00e0, e inoltre di poter legare le stesse anche se provenienti da organismi diversi.\nQuesta potenzialit\u00e0 \u00e8 stata sfruttata per clonare il DNA su larga scala, facendo uso di vettori ingegnerizzati, come BAC, YAC, cosmidi, batteriofagi, e quindi poter creare librerie di cloni che hanno permesso, nel corso degli anni, di fare studi approfonditi sui geni e sul genoma intero di molti organismi.\nInoltre \u00e8 la tecnologia che sta alla base della terapia genica."}
{"id": "2172046", "revid": "121163944", "url": "https://it.wikipedia.org/wiki?curid=2172046", "title": "Mario Attilio Levi", "text": "Biografia.\nGi\u00e0 titolare della cattedra di Storia romana, con l'incarico poi di Storia greca, all'Universit\u00e0 degli Studi di Torino, fu dal 1936 professore di Storia antica all'Universit\u00e0 degli Studi di Milano. \u00c8 stato anche professore in alcune universit\u00e0 straniere. Fond\u00f2 e diresse il \"Centro studi e documentazione sull'Italia romana\" e fu presidente del \"Comitato Internazionale per lo studio delle citt\u00e0 antiche\".\nNegli anni trenta Levi si fece interprete consapevole di una lettura in chiave ideologica della storia di Roma, con un esplicito richiamo al fascismo. Nello scritto del 1934 \"Roma negli studi storici italiani\", per esempio, Levi pose \"nella linea storiografica fissata dalla mente di Mussolini\" la lettura della storia di Roma per l'individuazione della \"origine lontana e [del]la nascita sanguinosa della nostra Nazione\" (p. 31). Numerosi sono del resto le pubblicazioni di quegli anni in cui Levi espresse la propria adesione agli indirizzi di Mussolini in tema di politica culturale e storia di Roma, anche sostenuto dai riconoscimenti del ministro Cesare De Vecchi (\"Levi \u00e8 di quella schiera di fascisti della vigilia che hanno saputo maneggiare con lo stesso spirito il libro ed il pugnale\", si legge nell'introduzione alla \"Politica imperiale di Roma\" del 1936).\nTenente degli Alpini durante la seconda guerra mondiale, venne insignito di una medaglia d'argento al valor militare per le azioni di resistenza alle forze di occupazione tedesche a Porta San Paolo nel settembre 1943 e in seguito nelle file dell'esercito italiano, inquadrato nel Gruppo di Combattimento \"Friuli\". In quel periodo, e per via delle persecuzioni antisemite, ha pubblicato alcuni suoi contributi sotto lo pseudonimo di \"Manlio Canavesi\".\nFu socio nazionale dell'Accademia dei Lincei. Alla sua memoria \u00e8 stata dedicata la sala \"Auditorium\" dell'Universit\u00e0 di Milano.\nCuriosit\u00e0.\nIl 7 luglio del 1948, Mario Attilio Levi fu protagonista di una spiacevole vicenda di cronaca. Nominato presidente di una commissione d'esame di maturit\u00e0 classica, mentre si trovava su un autobus a Roma, fu derubato del plico sigillato contenente i temi di esame. Nel timore che le prove fossero divulgate, si dispose il rinvio di cinque giorni dell'esame in tutti i licei classici d'Italia. La vicenda fu anche oggetto di un'interrogazione parlamentare."}
{"id": "2172048", "revid": "1318658", "url": "https://it.wikipedia.org/wiki?curid=2172048", "title": "JHTML", "text": "JHTML \u00e8 la sigla di Java HTML. Questo linguaggio (estensione dell'HTML) permette di inserire istruzioni dinamiche all'interno di pagine HTML, che avviene attraverso il tag codice_1, che vengono poi eseguite dal server.\nQuesta tecnologia potrebbe essere usata per sostituire le limitazioni di performance dei programmi CGI. \u00c8 molto efficiente perch\u00e9, essendo Java, non dipende dalla piattaforma hardware, e pu\u00f2 essere installato dovunque.\nDescrizione.\nIl meccanismo di funzionamento di JHTML deriva dalla vecchia modalit\u00e0 di programmazione CGI che permette ad un'applicazione eseguita sul server web di generare dinamicamente del codice HTML. JHTML \u00e8 una tecnologia proprietaria di ATG. Sun Microsystems ha acquisito parte di questa tecnologia e ha sviluppato JavaServer Pages partendo proprio dalla metodologia di compilazione delle pagine di ATG.\nFunzionamento.\nQuando viene fatta una richiesta per la pagina, esempio, index.jhtml, il server HTTP trasferisce la chiamata all'applicazione Java che prima compila il file in un file della classe (.class), poi lo esegue. Il file della classe produce il codice html della pagina oltre alle istruzioni date tramite il tag &lt;servlet&gt;&lt;/servlet&gt;.\nLa classe Joomla's JHTML.\nJHTML \u00e8 anche una classe molto nota del framework Joomla!.\nTecnologia successiva.\nSebbene molti siti continuino ad utilizzare JHTML, questa tecnologia \u00e8 stata ampiamente superata da JavaServer Pages.\nDescrizione.\nJHTML \u00e8 uno standard JavaSoft per combinare Java con pagine HTML. In particolare, JHTML rende facile intercalare dati dinamici all'interno delle pagine HTML. JHTML consente di incorporare Java in una pagina web standard. L'implementazione di JHTML da parte di WebLogic \u00e8 molto simile a quella utilizzata nel WebServer di JavaSoft.\nJHTML viene implementato utilizzando uno speciale servlet HTML fornito di serie con WebLogic Server, chiamato PageCompileServlet. Il PageCompileServlet \u00e8 configurato per impostazione predefinita per gestire tutte le richieste HTTP per i file che terminano con \".jhtml\".\nIl PageCompileServlet chiama il compilatore JHTML per compilare il file JHTML in un servlet HTTP Java standard ed esegue il nuovo servlet al volo. Il servlet HTTP risultante fornisce una pagina web in risposta al browser del client.\nIl file JHTML viene compilato solo quando viene visitato per la prima volta o quando il file JHTML \u00e8 stato modificato dall'ultima volta che \u00e8 stato compilato. Altrimenti, viene utilizzata la classe servlet JHTML compilata in precedenza, rendendo le risposte successive molto pi\u00f9 rapide. \u00c8 possibile utilizzare lo stand alone del compilatore JHTML.\nPrima di poter richiedere un file .jhtml, \u00e8 necessario configurare WebLogic Server con le seguenti propriet\u00e0 nel file weblogic.properties.\nRegistrare il PageCompileServlet.\nPageCompileServlet \u00e8 un servlet HTTP standard incluso con WebLogic Server. \u00c8 necessario registrarlo per gestire tutte le richieste HTTP per i file che terminano con il suffisso \".jhtml\" utilizzando la riga:\n weblogic.httpd.register. *. jhtml = \\\n weblogic.servlet.jhtmlc.PageCompileServlet\n\u00c8 possibile aggiungere ulteriori registrazioni per istruire il PageCompileServlet a gestire altri suffissi di file (come \"* .htm\", \"* .html\" e \"* .txt\") utilizzando una sintassi simile a quella sopra. L'utilizzo di un'estensione ha la precedenza su qualsiasi registrazione servlet predefinita.\nImpostare gli argomenti di inizializzazione per PageCompileServlet utilizzando la propriet\u00e0 initArgs del servlet standard come mostrato di seguito:\n weblogic.httpd.initArgs. *. jhtml = \\\n compileCommand = \"percorso del compilatore\" , \\\n workingDir = \"percorso della directory delle classi .jhtml compilate, \\\" \n verbose = \"[true | false]\" , \\\n pageCheckSeconds = \"intervallo WebLogic controlla la ricompilazione\" , \\\n packagePrefix = \"nome del pacchetto dei file (predefinito: \"jhtmlc\")\"\nDove i nomi degli argomenti sono definiti come:\n compileCommand = / VisualCafe / bin / sj.exe\n workingDir = / weblogic / myserver / jhtml_classes\nPropriet\u00e0 correlate.\nLe seguenti sono propriet\u00e0 correlate al file codice_2. Queste propriet\u00e0 vengono utilizzate da altri servizi di WebLogic Server. Quando si modificano le impostazioni, \u00e8 necessario considerare l'impatto su altri servizi.\nImpostazione della radice del documento.\nQuesta \u00e8 la directory in cui si possono pubblicare i file \".jhtml\" su WebLogic Server. Lo si imposta usando la propriet\u00e0:\n weblogic.httpd.documentRoot = \"percorso\"\ndove \"path\" \u00e8 un percorso di directory assoluto o un percorso di directory relativo dalla directory myserver / nell'installazione di WebLogic. Ad esempio, se si imposta la propriet\u00e0 su:\n weblogic.httpd.documentRoot = jhtml\nSi pubblicano i file JHTML nella directory: $ WEBLOGICROOT / myserver / public_html / jhtml .\nSe non si imposta questa propriet\u00e0, verr\u00e0 impostata automaticamente sulla directory $ WEBLOGICROOT / myserver / public_html . La radice del documento \u00e8 la directory di livello superiore in cui WebLogic Server cerca tutte le pagine Web pubblicate. Questa propriet\u00e0 viene utilizzata anche dal FileServlet, che viene registrato per impostazione predefinita per fornire tutti gli altri tipi di supporti HTTP.\nConfigurazione del monitoraggio della sessione.\nPer abilitare il monitoraggio della sessione, si imposta questa propriet\u00e0 su \"true\":\n weblogic.httpd.session.enable = true\nAltre propriet\u00e0 e dettagli relativi al monitoraggio della sessione sono disponibili nella guida per gli sviluppatori \"Utilizzo dei servlet HTTP WebLogic\" .\nTag JHTML supportati in WebLogic.\nDi seguito \u00e8 riportato un elenco di riferimento rapido dei tag utilizzati in WebLogic JHTML. Tutti questi tag &lt;java&gt; richiedono un tag &lt;/java&gt; finale . Tutti questi tag possono essere inclusi all'interno o combinati con i commenti java. Ad esempio, i tag:\n &lt;java&gt; \n . \n &lt;/java&gt;\npu\u00f2 anche essere scritto come:\n &lt;! - java&gt; \n . \n &lt;/java--&gt;\nParole riservate in JHTML.\nJHTML si riserva l'uso di queste parole all'interno del codice Java incorporato. In questo caso, usi queste parole come oggetti nel codice Java.\nEsempio.\n&lt;html&gt; \n&lt;head&gt; &lt;title&gt; Hello World Test &lt;/title&gt; &lt;/head&gt; \n&lt;body&gt; \n&lt;h1&gt; &lt;font color = # DB1260&gt; Hello World Test &lt;/font&gt; &lt;/h1&gt; &lt;java&gt; \nout.print (\"Hello World generato da Java\"); \n&lt;/java&gt; \n&lt;p&gt; Questo non \u00e8 Java! \n&lt;p&gt; &lt;i&gt; Elementi centrali nella pagina &lt;/i&gt; \n&lt;p&gt; &lt;java&gt; \nper (int i = 1; i &lt;= 5; i ++) { \n out.print (\"Questo \u00e8 un ciclo Java!\" + i + \"&lt;p&gt;\"); \n&lt;/java&gt; \n&lt;/body&gt; \n&lt;/html&gt;\nEcco come apparir\u00e0 la pagina risultante dopo che \u00e8 stata compilata:\nImportazione di pacchetti.\n\u00c8 possibile avere solo un tag codice_6 in un file JHTML, ma \u00e8 possibile avere molte istruzioni di importazione all'interno di quel tag. Sebbene si possa inserire il tag di importazione ovunque nel file JHTML, \u00e8 consigliabile inserirlo all'inizio del file, come per un normale file \".java\".\n &lt;java type = import&gt; \n import java.io. *; \n import java.sql. *; \n &lt;/java&gt;\nDefinizione del corpo del metodo di servizio.\nCome descritto sopra, il JHTML viene prima compilato in un file Java servlet HTTP standard, quindi compilato utilizzando un compilatore java standard. L'ordine di HTML e Java nella pagina JHTML viene mantenuto quando tradotto in codice sorgente Java. \nSi pu\u00f2 utilizzare qualsiasi costrutto Java nel JHTML, come loop o istruzioni condizionali. \u00c8 possibile passare da Java a HTML per incorporare l'output HTML in un costrutto Java. Ad esempio:\n &lt;html&gt; &lt;body&gt; \n &lt;java&gt; \n for (int i = 0; i &lt;10; i ++) { \n &lt;/java&gt; \n Hello World! \n &lt;java&gt; \n } // Fine del ciclo for \n &lt;/java&gt;&lt;/body&gt; &lt;/html&gt;\nQuesto risulter\u00e0 un \"Hello World!\" scritto 10 volte in una pagina HTML.\nDichiarazione di oggetti con ambito di classe.\n\u00c8 possibile dichiarare oggetti con ambito di classe come variabili, metodi e classi interne tra i tag codice_7in un file JHTML. Si pu\u00f2 utilizzare qualsiasi numero di questo tipo di tag java nel JHTML:\n &lt;java type = class&gt; \n String jdbcClass = \"weblogic.jdbc.oci.Driver\"; \n String jdbcURL = \"jdbc: weblogic: oracle: goldengate\"; \n String user = \"scott\"; \n String password = \"\"; \n &lt;/java&gt;\nNella maggior parte delle situazioni \u00e8 meglio utilizzare variabili con ambito del metodo a causa di problemi di threading servlet. Ci\u00f2 significa dichiarare le variabili in altri metodi o direttamente nel corpo del metodo del servizio (cio\u00e8, solo all'interno dei semplici tag &lt;java&gt;).\nIncorporamento di un metodo Java in un file JHTML.\nQuesto esempio illustra come definire un metodo di classe nel file JHTML che viene chiamato dal blocco &lt;java&gt; principale.\nIl metodo breve getCon () inizializza un oggetto di connessione JDBC che viene utilizzato altrove nel servlet.\n &lt;java type = class&gt; \n stringa finale statica jdbcClass = \n \"weblogic.jdbc.oci.Driver\"; \n stringa finale statica jdbcURL = \n \"jdbc: weblogic: oracle: goldengate\"; \n static final String user = \"scott\"; \n stringa finale statica password = \"tigre\"; \n connessione protetta getCon () { \n Connessione conn = null; \n prova { \n Class.forName (jdbcClass) .newInstance (); \n conn = DriverManager.getConnection (jdbcURL, \n utente, password); \n catch (eccezione f) { \n return conn; \n &lt;/java&gt;\nSi pu\u00f2 chiamare questo metodo da qualsiasi altro codice Java nel JHTML. Si noti che le altre variabili dichiarate in questo blocco sono nell'ambito della classe, quindi \u00e8 anche possibile fare riferimento a qualsiasi blocco &lt;java&gt; nel proprio JHTML.\nUtilizzando il backtick.\nPer impostazione predefinita, WebLogic supporta l'uso del backtick nei tag Java. Si possono inserire backtick arbitrari ovunque nel'HTML. Un'istruzione Java all'interno di un backtick viene valutata, convertita in una stringa e inviata al flusso di output del servlet. I backtick sono essenziali per inserire contenuto dinamico all'interno di tag HTML, come un collegamento a un altro documento, in base a un valore variabile.\nIl backtick in WebLogic.\nSotto Java WebServer, \u00e8 possibile incorporare un'espressione Java in qualsiasi tag HTML arbitrario racchiudendola tra apici inversi. Portiamo questa funzionalit\u00e0 un ulteriore passo avanti in WebLogic JHTML e i backtick sono validi all'interno e all'esterno dei tag java. Ci\u00f2 \u00e8 utile per incorporare piccoli pezzi di java nell'HTML per generare contenuto dinamico poich\u00e9 mantiene l'HTML in un formato leggibile.\nUsare il backtick in questo modo significa che non si pu\u00f2 pi\u00f9 usare un carattere backtick direttamente nel codice HTML. La soluzione \u00e8 stampare un backtick sul flusso di output all'interno dei tag &lt;java&gt;. Poich\u00e9 il backtick \u00e8 usato raramente, la comodit\u00e0 di usare \"backtick-java-expression\" nell' HTML supera questo inconveniente.\n\u00c8 possibile abilitare e disabilitare l'uso \"esteso\" dei backtick impostando la seguente propriet\u00e0 nel file weblogic.properties:\n weblogic.httpd.initArgs. *. jhtml = backtick = true | false\nUtilizzo del monitoraggio della sessione.\nIl server HTTP di WebLogic supporta anche il monitoraggio della sessione, che consente di tenere traccia delle informazioni su un utente mentre procede attraverso l'applicazione web. Ad esempio, un'asta online o un'applicazione di trading potrebbe utilizzare il monitoraggio della sessione per tenere il passo con ci\u00f2 che un utente ha aggiunto a un carrello o con le offerte che un utente sta facendo su un articolo in vendita.\nSi accede a una sessione dalla parola chiave request , con il metodo codice_8, che restituisce un oggetto codice_9. \u00c8 possibile aggiungere o recuperare dati dall'oggetto HttpSession utilizzando coppie nome = valore arbitrarie. Il seguente esempio illustra come includere il contenuto di una sessione nella risposta HTML a una richiesta.\n &lt;html&gt; \n &lt;head&gt; \n &lt;title&gt; Utilizzo del monitoraggio della sessione &lt;/title&gt; &lt;java type = package&gt; tutorial.servlets.jhtml &lt;/java&gt; \n &lt;/head&gt; \n &lt;body bgcolor = # FFFFFF&gt; \n Valori gi\u00e0 nella sessione: \n &lt;/body&gt; \n &lt;/html&gt;\nRecupero dei dati con JDBC.\nQuesto esempio mostra come accedere a un database da JHTML per includere contenuto dinamico nelle pagine web.\n &lt;java&gt; \n prova { \n String jdbcClass = \"weblogic.jdbc.oci.Driver\"; \n String jdbcURL = \"jdbc: weblogic: oracle: goldengate\"; \n String user = \"scott\"; \n String password = \"\"; \n password = \"tigre\"; \n Class.forName (jdbcClass) .newInstance (); \n Connessione conn = \n DriverManager.getConnection (jdbcURL, utente, password); \n out.print (\"&amp; lt; p &amp; gt; Il primo\" + \n \"tentativo di accesso \u00e8 riuscito per\"); \n out.print (utente + \"/\" + password); \n password = \"tigger\"; \n Class.forName (jdbcClass) .newInstance (); \n Connessione conn2 = \n DriverManager.getConnection (jdbcURL, utente, parola d'ordine); \n out.print (\"&amp; lt; p &amp; gt; Secondo tentativo di accesso\" +\n \"ha avuto successo per\"); \n out.print (utente + \"/\" + password); \n \n catch (eccezione f) { \n out.print (\"&amp; lt; p &amp; gt; Accesso non riuscito per\" + \n utente + \"/\" + password); \n out.print (\"&amp; gt; p &amp; gt;\"); \n f.printStackTrace (nuovo PrintStream (fuori)); \n \n infine { \n try {conn.close ();} \n catch (Exception g) {} \n try {conn2.close ();} \n catch (Exception h) {} \n &lt;/java&gt;\nCompilatore JHTML di WebLogic.\nPoich\u00e9 codice_10 chiama automaticamente il compilatore JHTML di WebLogic come richiesto, in genere non \u00e8 necessario accedervi direttamente. Tuttavia, potrebbero esserci situazioni (come il debug) in cui l'accesso diretto al compilatore pu\u00f2 essere utile. Questa sezione viene fornita come riferimento per il compilatore.\nIl compilatore JHTML di WebLogic analizza il file .jhtml prodotto in un file Java e quindi compila il file Java in un file di classe, il tutto in un unico passaggio.\nSintassi.\nIl compilatore JHTML funziona pi\u00f9 o meno allo stesso modo in cui funzionano gli altri compilatori WebLogic (inclusi i compilatori RMI ed EJB):\n $ java weblogic.jhtmlc \"-options\" \"nomefile\"\ndove \"fileName\" \u00e8 il nome del file .jhtml che si desidera compilare. Le opzioni possono essere prima o dopo il nome del file di destinazione. Ecco un esempio che compila \"myFile\" nella directory di destinazione (una delle opzioni) \"weblogic / classes\".\n $ java weblogic.jhtmlc -d / weblogic / classes-jdk110 \\ \n myFile.jhtml\nargomenti.\nLe opzioni disponibili sono:\n $ java weblogic.jhtmlc \\ \n -classpath java / classes.zip; /weblogic/classes.zip \\ \n myFile.jhtml"}
{"id": "2172049", "revid": "171091", "url": "https://it.wikipedia.org/wiki?curid=2172049", "title": "Colle della Mologna Piccola", "text": "Il Colle della Mologna Piccola (in francese, \"Col de la Petite Mologne\") \u00e8 un valico alpino delle Alpi Biellesi situato tra la Provincia di Biella e la Valle d'Aosta che collega la Valle Cervo con la Valle del Lys (o Val di Gressoney), ed in particolare i centri abitati di Piedicavallo e di Gaby.\nDescrizione e accesso.\nIl passo si apre tra i Gemelli di Mologna e la Punta Serange e fa parte del crinale che dalla Punta Tre Vescovi prosegue verso sud dividendo il Biellese dalla Valle del Lys. \nL'accesso avviene per sentiero da Gaby o da Piedicavallo; in questo secondo caso poco dopo il bivio in corrispondenza dell'Alpe Anval (a destra si prosegue per il Rifugio Alfredo Rivetti) la mulattiera di accesso al colle attraversa un'isola amministrativa montana del comune di Callabiana.\nPoco prima del valico una grossa lapide murata su una paretina rocciosa ricorda i filantropi che, a fine Ottocento, promossero e finanziarono la realizzazione della mulattiera.\nEscursionismo.\nDal colle sono raggiungibili per cresta Gemelli di Mologna; per il crinale spartiacque Cervo-Lys transita l'Alta Via delle Alpi Biellesi, un trekking con caratteristiche in parte alpinistiche."}
{"id": "2172051", "revid": "1146789", "url": "https://it.wikipedia.org/wiki?curid=2172051", "title": "De Magistris", "text": ""}
{"id": "2172056", "revid": "1337338", "url": "https://it.wikipedia.org/wiki?curid=2172056", "title": "Carta chimica", "text": "La carta chimica, detta anche carta autocopiante, \u00e8 una carta destinata alla redazione contemporanea di pi\u00f9 copie dello stesso documento, senza ricorrere all'utilizzo di carta carbone o altri sistemi inseriti dall'esterno. Essa \u00e8 largamente utilizzata nell'ambiente industriale per la realizzazione di fatture commerciali e documenti di trasporto. \nUna carta chimica di tipo diverso veniva usata nelle prime macchine per fotocopie. Si trattava di una carta caricabile elettrostaticamente che quando veniva colpita dalla luce perdeva le cariche accumulate. In pratica la creazione dell'immagine sulla fotocopia si svolgeva in 3 fasi: nella prima la carta veniva caricata elettrostaticamente su tutta la sua superficie, la seconda fase era la proiezione sulla carta dell'immagine da fotocopiare (le parti dell'immagine di colore bianco scaricavano la carta, quelle di colore nero invece no), a questo punto la carta entrava in contatto con l'inchiostro, che essendo anch'esso carico elettrostaticamente, si attaccava solo alla parte delle carta rimasta carica (quella nera).\nCategorie commerciali.\nI fogli autocopianti si possono distinguere in:\nPrincipio di funzionamento.\nIl principio di funzionamento \u00e8 abbastanza semplice. Il foglio di carta viene ricoperto con una patina contenente pigmenti microincapsulati (solo su un lato del foglio per le carte CB o CF, mentre da entrambi i lati per le CFB) e un caolino reattivo.\nQuando si scrive sul foglio sia con uno strumento di scrittura meccanico che in modo manuale, la pressione esercitata rompe le microcapsule del pigmento che si sparge sul foglio e reagisce rapidamente con il caolino per formare il segno di scrittura.\nPoich\u00e9 le capsule sono molto piccole, la scrittura che si ottiene \u00e8 molto precisa."}
{"id": "2172063", "revid": "235890", "url": "https://it.wikipedia.org/wiki?curid=2172063", "title": "B'Boom", "text": ""}
{"id": "2172064", "revid": "1335892", "url": "https://it.wikipedia.org/wiki?curid=2172064", "title": "Il villaggio di Stepan\u010dikovo e i suoi abitanti", "text": "Il villaggio di Step\u00e0n\u010dikovo e i suoi abitanti (in russo: \u0421\u0435\u043b\u043e \u0421\u0442\u0435\u043f\u0430\u043d\u0447\u0438\u043a\u043e\u0432\u043e \u0438 \u0435\u0433\u043e \u043e\u0431\u0438\u0442\u0430\u0442\u0435\u043b\u0438\", Sel\u00f3 Step\u00e1n\u010dikovo i eg\u00f3 obit\u00e1teli\"), conosciuto anche pi\u00f9 semplicemente come Il villaggio di Stepancikovo, \u00e8 un romanzo umoristico dello scrittore russo F\u00ebdor Dostoevskij.\nTrama.\nSerg\u00e8j Aleksandrovi\u010d (\u0421\u0435\u0440\u0433\u0435\u0439 \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447), voce narrante della storia, viene invitato nella residenza di suo zio Eg\u00f2r Il'\u00ec\u010d, colonnello e possidente di Stepan\u010dikovo, dove conosce Fom\u00e0 Fom\u00ec\u010d Opiskin (\u0424\u043e\u043c\u0430 \u0424\u043e\u043c\u0438\u0447 \u041e\u043f\u0438\u0441\u043a\u0438\u043d). Caricaturale, ridicolo ma cinico, questi rappresenta la figura del parassita, che si spaccia per un erudito sapiente, soggiogando completamente non solo lo zio di Serg\u00e8j e la sua anziana madre \u00abgeneralessa\u00bb, ma anche altre dame di provincia e l'intera servit\u00f9 della casa.\nLa situazione precipita quando Eg\u00f2r Il'\u00ec\u010d, vedovo ed ora innamorato della giovane domestica N\u00e0sten'ka, trova il coraggio di ribellarsi all'ingerenza di Fom\u00e0 Fom\u00ec\u010d, che vorrebbe farlo sposare in seconde nozze con la poco sana di mente Tat'jana Iv\u00e0novna, la quale dispone di un ricco patrimonio. Tuttavia, Fom\u00e0 Fom\u00ec\u010d mostra il proprio disinteresse verso i beni materiali, parendo volersi unicamente affermare come autorit\u00e0 morale dall'invincibile potere oratorio. Il braccio di ferro con l'arrendevole Eg\u00f2r Il'\u00ec\u010d, che d'altra parte non vuole rinunciare a N\u00e0sten'ka, prosegue tra continui colpi di scena ed ottiene infine una soluzione imprevista.\nInfatti, proprio grazie a Fom\u00e0 Fom\u00ec\u010d, cacciato brutalmente di casa ma presto riaccolto nell'abbraccio generale, Eg\u00f2r Il'\u00ec\u010d riuscir\u00e0 ad ottenere di poter sposare N\u00e0sten'ka.\nGenesi del romanzo.\nDostoevskij lavor\u00f2 a quest'opera tra il 1857 e il 1858, concependola inizialmente come commedia teatrale.\nQualche mese prima della pubblicazione, ne spieg\u00f2 la genesi al fratello Micha\u00ecl:\nPubblicazione.\n\"Il villaggio di Stepan\u010dikovo\" segn\u00f2, con \"Il sogno dello zio\" (1859), il ritorno di Dostoevskij sulla scena letteraria, dopo una pausa forzata di dieci anni dovuta alla condanna sub\u00ecta dallo scrittore nel 1849.\nIl romanzo fu pubblicato per la prima volta tra il novembre e il dicembre del 1859 sulla rivista letteraria russa \"Memorie patrie\".\nCitazioni.\nL'opera \u00e8 stata citata da Leonardo Sciascia nel romanzo \"Candido ovvero un sogno fatto in Sicilia\" (1977), dove viene utilizzato l'epiteto Fom\u00e0 Fom\u00ec\u010d come offesa non capita da colui verso il quale \u00e8 rivolta."}
{"id": "2172066", "revid": "184755", "url": "https://it.wikipedia.org/wiki?curid=2172066", "title": "Actioni non natae non praescribitur", "text": "Actioni non natae non praescribitur \u00e8 un brocardo latino che significa \"Non vi \u00e8 prescrizione per l'azione non ancora nata\".\nIl brocardo fa riferimenento al principio secondo il quale la prescrizione comincia a decorrere dal momento nel quale il diritto pu\u00f2 venire esercitato. Tale principio generale \u00e8 accolto nell'ordinamento italiano dall'art. 2935 del Codice civile, il quale recita: \u00ab\"La prescrizione comincia a decorrere dal giorno in cui il diritto pu\u00f2 essere fatto valere\"\u00bb.\nIl brocardo \u00e8 noto anche nella forma \"Actioni nondum natae non praescribitur\"."}
{"id": "2172067", "revid": "1458600", "url": "https://it.wikipedia.org/wiki?curid=2172067", "title": "Giuseppe Setola", "text": "Boss camorrista del clan dei casalesi, \u00e8 stato a capo dell'ala pi\u00f9 sanguinaria. Soprannominato \"'O cec\u00e0t\u00eb\" e \"'O pazz\u00eb\" per la brutalit\u00e0 e la freddezza con cui commetteva i suoi omicidi.\nBiografia.\nNella giovinezza frequenta l'azione Cattolica, fa a volte anche da chierichetto servendo la messa e passa spesso le giornate giocando a biliardino. Ben presto per\u00f2 inizia i primi episodi criminali, con piccole estorsioni ed intimidazioni.\nNel 1992 compie probabilmente il suo primo omicidio: a San Cipriano d'Aversa viene ucciso Arcangelo Chiarolanza. All'et\u00e0 di 21 anni inizia a gestire il traffico del racket. Il suo carattere ribelle che non vuole avere regole da seguire gli vale il soprannome di \"'a puttana\"\" affibbiatogli dai boss dei casalesi Francesco Schiavone e Francesco Bidognetti, che non ripongono piena fiducia in lui.\nDopo l'arresto del boss Francesco Schiavone, insieme a Michele Zagaria e Antonio Iovine prende le redini del clan dei Casalesi.\nStrage di Castel Volturno.\nRitenuto responsabile della strage di Castel Volturno, \u00e8 stato considerato fino alla data del suo arresto come uno dei pi\u00f9 pericolosi latitanti della camorra ed era ricercato dal 2008 per associazione per delinquere di tipo mafioso, omicidio ed altro.\nLatitanza.\nLa latitanza di Giuseppe Setola non cominci\u00f2 dopo la strage di Castel Volturno ma nella primavera dello stesso anno (2008) quando venne trasferito dal carcere in una clinica di Pavia per un finto problema all'occhio destro.\nSetola passa la sua latitanza insieme alla famiglia in un monolocale di Trentola-Ducenta, in via San Giuseppe Cottolengo nelle vicinanza di una chiesa. Il monolocale, con una piccola stanza da letto, un cucinino e un bagno, \u00e8 difeso da una squadra di fiancheggiatori.\nLa sera del 12 dicembre 2008 parte una spedizione punitiva contro due nemici ma loro non sanno che la macchina \u00e8 intercettata dalle forze dell'ordine e l'intercettazione racconta in diretta due tentati omicidi. I centosette colpi, le canzoni intonate dai killer e il tempo persino per concedersi un caff\u00e8. Il tutto condito da recriminazioni e volgarit\u00e0 contro i due bersagli che sono sfuggiti al loro grilletto. \u00c8 l'ultimo raid firmato da Setola, quasi un mese prima della sua resa a un'imponente caccia all'uomo. Si tratta del duplice agguato di Trentola Ducenta, nel casertano.\nSono le 22, le due spedizioni punitive vengono messe a segno a distanza di pochi secondi, sempre nel cuore del paese di Trentola Ducenta, lo stesso paese dove - venti giorni pi\u00f9 tardi - si scoprir\u00e0 il covo di Setola (via Cottolengo) in cui Setola si rifugia con la moglie, che si \u00e8 trascinata l\u00ec con la sua shopping Louis Vuitton, gioielli, profumi e 17.000 euro in contanti, un basso dal quale il boss riesce a fuggire calandosi nelle fogne e strisciando nella melma. La sera del 12, dunque, Setola si sente ancora spavaldo e imprendibile. Escono armati di almeno quattro armi. A terra, tanti bossoli: tracce di un fucile mitragliatore calibro 7.62, tipo AK 47, di una pistola calibro 9 per 21 ed un'altra semiautomatica calibro 9 corto. La follia criminale si concentra contro due nemici, Salvatore Orabona e Pietro Falcone. Il primo, vanno a colpirlo in via Caravaggio a Trentola-Ducenta Il secondo, a pochi minuti di auto, in via Vittorio Alfieri ad Aversa entrambi sono \"colpevoli\", agli occhi del capobranco, di non aver versato parte delle tangenti raccolte sul territorio nella cassa di Setola. Non lo riconoscono come il plenipotenziario del padrino Bidognetti, oggi in carcere. In azione, c'\u00e8 un commando di cinque o sei uomini. Due auto portano i killer, una delle quali \u00e8 la Lancia Y sotto intercettazione. Il viaggio raccontato da \"loro\", dai sicari, \u00e8 un sonoro raggelante. \"Ma noi quando arriviamo l\u00e0 sopra, chi vogliamo trovare?\". L'altro risponde: \"Ci vuole una botta in faccia. Dobbiamo uccidere a tutti e due\". Passano pochi minuti, cantano. Poi arrivano in via Caravaggio a Trentola-Ducenta. Si fanno avanti Raffaele Granata e Giuseppe Barbato, due dei killer. Ma il trucco di attrarre fuori del portone Orabona con un vassoio di dolci e una bottiglia di spumante non funziona. Allora quelli sparano come pazzi. Le vittime si richiudono in casa, chiamano il 113. E i killer si scatenano. \"Cornuto vieni fuori\", gridano. \"Dai esci cornuto, che uomo sei\". E ancora: \"Mannaggia ora ho finito il caricatore e adesso ho soltanto la 38\". Insulti alla moglie, bestemmie. \"Lo dobbiamo appicciare anche di notte\", gli appicchiamo il fuoco.\nLa mattina dell'11 gennaio 2009 i carabinieri riescono ad individuare il covo e il giorno successivo, il 12 gennaio, scatta il blitz delle forze dell'ordine. All'ingresso dei soldati, la moglie di Setola, Stefania Martinelli, trovata rannicchiata in un angolo del monolocale, viene portata alla caserma di Aversa, interrogata e poi arrestata per detenzione e porto abusivo di armi.\nSetola invece, scortato da due complici, accede ad un tunnel sotterraneo tramite una botola situata sotto un tavolino della stanza da letto. Il tunnel, collegato alle fogne, ha permesso loro di sbucare in un'altra zona della citt\u00e0, dove hanno fermato e rubato un'automobile con la quale si sono dati alla fuga.\nNel nascondiglio del latitante sono stati trovati, tra gli altri, una copia del libro \"L'oro della camorra\" di Rosaria Capacchione e una copia del libro \"Alzatevi, andiamo!\" di Giovanni Paolo II.\nIl blitz nell'appartamento di Trentola-Ducenta era avvenuto a solo una settimana dall'individuazione del rifugio di un altro latitante del clan dei casalesi, Antonio Iovine.\nArresto.\nIl 14 gennaio 2009 i Carabinieri coordinati dal tenente colonnello Ottavio Oro riescono ad arrestarlo a Campozillone, una frazione di Mignano Monte Lungo (CE), mentre cerca di scappare sui tetti dell'edificio dove si nascondeva, una casa attigua ad una clinica privata dove probabilmente voleva farsi curare il polso fratturato dopo la rocambolesca fuga di due giorni prima. Nell'appartamento sono stati trovati circa 100.000\u20ac in contanti, due pistole, un fucile a pompa e una busta di medicinali. Arrestata anche un'infermiera della vicina clinica. Sono stati arrestati inoltre insieme al boss anche due suoi guardaspalle, verosimilmente presenti anche nella fuga di Trentola-Ducenta: Paolo Gargiulo cugino di Nicola Gargiulo detto \"Capitone\" del clan dei Bidognetti e John Peram Loran, italo-americano residente a Pozzuoli.\nPentimento.\nDopo tentennamenti durati diversi mesi Setola l'8 ottobre 2014 decide di collaborare con la giustizia, la decisione viene comunicata dallo stesso durante un'udienza del processo sull'omicidio di Domenico Noviello per il quale la settimana antecedente al pentimento si era gi\u00e0 dichiarato colpevole. Durante la medesima udienza esorta il suo ex sodale Giovanni Letizia a fare la stessa scelta con le seguenti parole: \"Giov\u00e0, lo so che non sei d'accordo ma la malavita non esiste pi\u00f9\".\nA novembre dello stesso anno, ci ripensa e decide di ritrattare le sue stesse dichiarazioni, per gli inquirenti era solo un dichiarante.\nCondanne riportate.\nGiuseppe Setola \u00e8 stato condannato, fino ad ora, a tre ergastoli, rispettivamente per:"}
{"id": "2172070", "revid": "51032", "url": "https://it.wikipedia.org/wiki?curid=2172070", "title": "Il villaggio di Stepancikovo", "text": ""}
{"id": "2172073", "revid": "287204", "url": "https://it.wikipedia.org/wiki?curid=2172073", "title": "Vulcani della Costa Rica", "text": "Questo \u00e8 un elenco dei vulcani attivi e spenti della Costa Rica."}
{"id": "2172074", "revid": "51032", "url": "https://it.wikipedia.org/wiki?curid=2172074", "title": "Il villaggio Stepancikovo e i suoi abitanti", "text": ""}
{"id": "2172079", "revid": "339392", "url": "https://it.wikipedia.org/wiki?curid=2172079", "title": "Fedor Mihajlovic Dostoevskij", "text": ""}
{"id": "2172082", "revid": "1543377", "url": "https://it.wikipedia.org/wiki?curid=2172082", "title": "Bakugan - Battle Brawlers", "text": " \u00e8 una serie televisiva anime nippo-canadese prodotta da TMS Entertainment, Sega Toys, Japan Vistec e da Spin Master, sotto la direzione di Mitsuo Hashimoto. Composto da 52 episodi, \"Bakugan\" ha debuttato in Giappone su TV Tokyo nell'aprile 2007. Nelvana ha prodotto una versione riadattata al pubblico occidentale, andata in onda sulla rete televisiva canadese Teletoon nel luglio dello stesso anno. E' grazie a questa versione che il cartone \u00e8 arrivato in Italia il 4 maggio 2009 in prima visione su Italia 1; e, da novembre, Cartoon Network ne ha mandato in onda le repliche. A partire dal 5 gennaio 2010, questa rete ha iniziato a trasmettere in prima visione assoluta gli ultimi episodi. Dallo stesso anno, la serie viene trasmessa anche su Boing.\nTrama.\nIl giovane Dan \u00e8 testimone di un singolare fenomeno: delle carte misteriose raffiguranti strani mostri cominciano a piovergli tutt'intorno. La cosa si ripete contemporaneamente su tutta la Terra e, grazie a internet, Dan e i suoi amici inventano un gioco nuovo chiamato \"Bakugan\". Quest'ultimo prevede un combattimento di tre \"round\", durante i quali i giocatori mettono in campo delle sfere che, aprendosi, si trasformano nei Bakugan, mostri provenienti da un'altra dimensione. \nDi volta in volta, i giocatori tirano delle carte particolari che permettono loro di guadagnare punti e di sconfiggere gli avversari. I Bakugan e le carte da gioco hanno un attributo ben preciso, che corrisponde ad un elemento naturale: Pyrus (Fuoco), Haos (Luce), Aquos (Acqua), Darkus (Tenebra), Subterra (Terra) e Ventus (Vento). \nQuando Dan e i suoi amici danno vita al gioco, creano, a loro insaputa, un collegamento tra il mondo degli umani e quello abitato dai Bakugan, ovvero la dimensione Vestronia, un universo diviso in sei mondi, uno per ogni elemento. Qui \u00e8 in corso una battaglia fra Drago, il Bakugan buono che diventer\u00e0 presto il compagno di avventure di Dan, e Naga, un Bakugan malvagio: quest'ultimo giunge al centro di Vestronia, dove due forze opposte, il Nucleo del Silenzio e quello dell'Infinito, mantengono la dimensione in equilibrio. Nonostante Drago tenti di fermarlo, Naga assorbe l'energia negativa emanata dal Silenzio, compromettendo l'equilibrio della dimensione e portando, perci\u00f2, scompiglio nei sei mondi.\nDan, Shun, Alice, Runo, Marucho e Julie, riuniti nella squadra dei Combattenti Bakugan (\"Battle Brawlers\" in inglese), decidono di aiutare i loro mostruosi amici a salvare Vestronia. L'antagonista per gran parte della storia \u00e8 Masquerade, un misterioso ragazzo al servizio di Naga. Egli combatte usando la Carta del Destino, che spedisce i Bakugan sconfitti degli avversari nella Dimensione del Destino, un punto di eliminazione.\nAlla fine, i Combattenti affrontano Naga, che invade la Terra insieme ai suoi seguaci Bakugan. I combattenti riescono a sconfiggerlo solo grazie al sacrificio di Wyvern, sorella di Naga, custode del nucleo dell'Infinito, la quale da il nucleo a Drago, che riesce a sconfiggere Naga, diventando custode di entrambi i nuclei. Drago, con il potere dei nuclei, ripristiner\u00e0 l'equilibrio di Vestronia e il confine tra il mondo dei Bakugan e quello degli umani. Infine Dan e Runo si fidanzano.\nSigle.\nNella versione italiana trasmessa su Italia 1 e Boing fu utilizzata la sigla italiana mentre in quella di Cartoon Network ed in DVD fu impiegata quella americana ricantata in italiano.\nFumetto.\nDalla serie \u00e8 stato tratto un fumetto intitolato \"Bakugan: The Evo Tournament\". Scritto da Nunzio De Filippis e Christina Weir, illustrato da Kriss Sison, \u00e8 stato pubblicato il 2 marzo 2010. Il suo sequel, \"Bakugan: The Evo Tournament 2\", \u00e8 stato distribuito nel luglio dello stesso anno."}
{"id": "2172085", "revid": "81195", "url": "https://it.wikipedia.org/wiki?curid=2172085", "title": "Momento di dipolo di transizione", "text": ""}
{"id": "2172094", "revid": "103201222", "url": "https://it.wikipedia.org/wiki?curid=2172094", "title": "Utilizzatore", "text": "Un utilizzatore \u00e8 un soggetto o l'oggetto implicato in un'operazione che consente di attivare l'utilizzazione di risorse o la fruizione di servizi.\nDescrizione.\nOve riferito a un soggetto che ottiene la fornitura o somministrazione di un bene ovvero che fruisce di un servizio erogato in regime di monopolio o quasi-monopolio da enti (imprese, associazioni o pubbliche amministrazioni), \u00e8 spesso sostituito col termine tipicamente burocratico di \"utente\", che indica colui che instaura il rapporto di fornitura con l'azienda pubblica o col concessionario privato.\nIn molti casi, \u00e8 il cliente che instaura un rapporto contrattuale con il fornitore (del bene o del servizio) ma \u00e8 l'utilizzatore (spesso detto anche \"beneficiario\") che materialmente usufruisce del detto bene o servizio. Questa situazione comprende una molteplicit\u00e0 di casistiche, sia in ambito privato che professionale.\nDifferenze con l'utente.\nNell'uso corrente, l'utilizzatore si differenzia dall'utente: \nDa questa distinzione derivano anche conseguenze in ordine alla differente tutela giuridica del consumatore. Nella legislazione italiana \u00e8 frequente il caso di confusione terminologica tra utilizzatore, utente e, talvolta, cliente, spesso per via dei processi di trasposizione delle direttive dell'Unione Europea. In questi casi, la confusione \u00e8 da ascrivere al fatto che gli uffici legislativi traducono dal testo in inglese, adoperato quale versione di riferimento verso le altre, il termine inglese \"user\" con \"utente\", anzich\u00e9 - a seconda dei casi - con \"utilizzatore\" o \"cliente\", a prescindere dall'effettiva situazione cui la fattispecie descritta dalla norma si riferisce; sicch\u00e9, anche laddove il cittadino o l'azienda si trovino nella condizione di utilizzatori ovvero operano in un mercato nel quale sono in grado di esercitare la facolt\u00e0 di scegliere il fornitore a cui rivolgersi per l'acquisto di beni o servizi, sono indicati indistintamente come \"utenti\".\nAllo stato, il solo caso di appropriata traduzione dalla normativa UE \u00e8 quello della Payment Services Directive, recepita in Italia con il D. Lgs. n. 11 del 23 gennaio 2010, per espressa istanza di AITI (Associazione Italiana Tesorieri d'Impresa)."}
{"id": "2172102", "revid": "21311547", "url": "https://it.wikipedia.org/wiki?curid=2172102", "title": "Opac", "text": ""}
{"id": "2172118", "revid": "25152", "url": "https://it.wikipedia.org/wiki?curid=2172118", "title": "Gran Bretagna dopo il 1870", "text": ""}
{"id": "2172119", "revid": "133248", "url": "https://it.wikipedia.org/wiki?curid=2172119", "title": "Racconto psicologico", "text": ""}
{"id": "2172121", "revid": "729019", "url": "https://it.wikipedia.org/wiki?curid=2172121", "title": "Aviatik C.I", "text": "L'Aviatik C.I era un monomotore biplano da ricognizione sviluppato dall'azienda tedesco imperiale Automobil und Aviatik AG negli anni dieci del XX secolo e prodotto, oltre che dalla stessa, anche su licenza dalla Hannoversche Waggonfabrik.\nSviluppo dei precedenti Aviatik B.I e B.II non armati, venne principalmente utilizzato dalla Luftstreitkr\u00e4fte, la componente aerea del Deutsches Heer (l'esercito imperiale tedesco), durante la prima guerra mondiale. Prodotto in un numero limitato, serv\u00ec da base di sviluppo per i successivi Aviatik C.II e C.III.\nStoria del progetto.\nSuperate le prime fasi del conflitto, dopo che l'aviazione militare era ancora agli esordi, i velivoli da ricognizione da entrambe le parti ostili erano diventati sempre pi\u00f9 vulnerabili a causa dei possibili colpi da terra e dall'installazione di mitragliatrici frontali nei britannici scout, i precursori degli aerei da caccia. Per proteggere gli equipaggi dalla possibile intercettazione di questi ultimi l'Idflieg emise un bando in cui si richiedeva la realizzazione di una classe di ricognitori armata di una mitragliatrice brandeggiabile da difesa, la C-Typen.\nL'Aviatik decise di realizzare la nuova classe di velivoli basandosi sulle precedenti esperienze ed utilizzando il patrimonio tecnologico in continua evoluzione che si concentr\u00f2 principalmente sullo sviluppo dei motori aeronautici di potenza sempre maggiore e che consentivano di costruire cellule pi\u00f9 resistenti.\nIl prototipo del C.I venne portato in volo per la prima volta nella prima met\u00e0 del 1915 ed a settembre cominciarono gi\u00e0 le prime forniture ai reparti.\nTecnica.\nDi aspetto convenzionale, il C.I era l'evoluzione dei precedenti pari ruolo non armati Aviatik B.I e B.II. Era dotato di una fusoliera costruita in legno e rivestita con pannelli di compensato con abitacoli separati aperti in tandem.\nNelle prime versioni era l'abitacolo posteriore quello riservato al pilota ma questo ne limitava ulteriormente la visibilit\u00e0 a causa della presenza, oltre del motore sporgente verso l'alto, della presenza dell'osservatore e della mitragliatrice brandeggiabile di difesa. Tuttavia, questo venne presentato come un'opportunit\u00e0 per gli equipaggi di rapportarsi in maniera pi\u00f9 aggressiva, venendo cos\u00ec incentivata la necessit\u00e0 di assumere un approccio maggiormente offensivo alla presenza di velivoli nemici.\nSolo successivamente venne decisa l'inversione delle postazioni, spostando il pilota nell'abitacolo anteriore nella versione che ricevette la denominazione C.Ia. La configurazione alare era biplana sesquiplana, caratterizzata dall'ala inferiore di minor apertura alare della superiore e spostata leggermente verso coda, e collegate tra loro e la fusoliera da una serie di montanti e tiranti in filo d'acciaio. Posteriormente terminava in un impennaggio caratterizzato da una lunga deriva triangolare dal timone arrotondato ed altrettanto lunghi piani orizzontali controventati, anch'essi di forma triangolare. Il carrello d'atterraggio era semplice, fisso, integrato da un pattino posteriore posizionato sotto la coda. La propulsione era affidata ad un motore Mercedes D.III 6 cilindri in linea capace di 160 PS (118 kW) abbinato ad un'elica bipala in legno a passo fisso.\nAssieme con i successivi sviluppi Aviatik C.II e C.III venne prodotto nella notevole cifra totale di 2\u00a0259 esemplari.\nImpiego operativo.\nSul fronte italiano nel maggio-giugno 1917 erano ancora in linea un esemplare nella Flik 19 e due esemplari nella Flik 48.\nAl 15 ottobre 1918 vi erano ancora in linea 8 esemplari nella Flik 21K."}
{"id": "2172122", "revid": "56588", "url": "https://it.wikipedia.org/wiki?curid=2172122", "title": "Sede titolare di Areopoli", "text": ""}
{"id": "2172130", "revid": "1543377", "url": "https://it.wikipedia.org/wiki?curid=2172130", "title": "Max Huber (designer)", "text": "Biografia.\nInizi\u00f2 come incisore, studiando alla Kunstgewerbeschule di Zurigo, ma subito si indirizz\u00f2, grazie ai celebri fotografi svizzeri Werner Bischof e Alfred Willimann, verso una cultura visiva di stampo contemporaneo, influenzata dai movimenti d'avanguardia dell'epoca, tra cui il futurismo russo. \nNel 1939 venne chiamato a collaborare all'industria grafica Conzett &amp; Huber. Qui incontr\u00f2 Max Bill e Hans Neuburg.\nNel 1940 si stabil\u00ec a Milano, collaborando con la realt\u00e0 grafica pi\u00f9 importante dell'epoca, lo studio Boggeri, studiando contemporaneamente all'Accademia di Brera ed entrando in contatto con designer quali Bruno Munari e Lica e Albe Steiner.\nDopo una parentesi in Svizzera (1941-1945), dove lavor\u00f2 per la rivista \"Du\" e prende parte all\u2019\"Allianz\" (artisti d'arte astratta), torn\u00f2 in Italia e inizi\u00f2 la collaborazione con Giulio Einaudi, per il quale rinnov\u00f2 tutta la grafica della sua casa editrice.\nNel 1948 elabor\u00f2 la grafica della nuova testata economico-finanziaria \"24 Ore\", il cui direttore Piero Colombi era suo amico personale.\nNel 1950 disegn\u00f2 marchio e logotipo per La Rinascente.\nCon Achille Castiglioni e Erberto Carboni progett\u00f2 importanti allestimenti, quali RAI, ENI, Montecatini e varie mostre della radio: la sua attivit\u00e0 lo port\u00f2 a distinguersi anche nel campo editoriale e collabora con importanti aziende quali Legler, Olivetti, Esselunga, Feltrinelli, Istituto Geografico De Agostini..\nFu attivo anche nel campo dell'insegnamento, presso l'Umanitaria di Milano (1959-1962), alla Scuola Politecnica di Design (anni settanta), allo CSIA di Lugano. Fu socio dell'AGI, Alliance Graphique Internationale.\nHuber ricevette il premio Compasso d'Oro nel 1954 grazie al progetto \"Plastica stampata\" per l'azienda italiana Stabilimenti Ponte Lambro.\nNel 2005 viene inaugurato a Chiasso il MAX, Museo Max Huber, che raccoglie l'eredit\u00e0 del maestro ed \u00e8 diretto dalla vedova, la giapponese Aoi Kono.\nIl ritmo jazz nelle opere di Huber.\nIl jazz, passione che Huber coltiv\u00f2 fin da giovane, trova nelle sue opere un terreno di espressione. L\u2019influenza jazz deriv\u00f2 dagli incontri personali che Huber ebbe con Louis Armstrong e Duke Ellington, ma soprattutto dalla sua amicizia con il musicologo Roberto Leydi, storico e critico musicale, uno tra i fondatori dell'etnomusicologia scientifica in Italia. Leydi svolse approfondite ricerche sulla musica popolare, contribuendo alla riscoperta del canto politico e sociale, e ne promosse la diffusione; inoltre fu editore della rivista \"Jazz Hot\", le cui copertine portano i disegni di Max Huber.\nMax Huber disegn\u00f2 diversi progetti di comunicazione per attivit\u00e0 che avevano connessioni con l\u2019ambiente musicale: riviste, poster, copertine di dischi, scenografie e interni.\nTra tutti i generi musicali, il jazz \u00e8 quello che pi\u00f9 di tutti lo colp\u00ec e che lo port\u00f2 a caratterizzare molte delle sue opere successive, non solo a livello comunicativo ma anche stilistico e di forma, dando a ogni composizione un ritmo dinamico, senza apparenti griglie. Huber scompone le immagini, le taglia e le riadatta, mettendole in equilibrio con il testo e a volte sovrapponendoli, ma mantenendo uno stile coerente e caratteristico.\nI seguenti artefatti comunicativi sono la piena espressione di questo stile grafico che ha fatto da filo conduttore per diversi anni nella carriera dell\u2019artista, e cronologicamente ne mostrano l\u2019evoluzione stilistica in rapporto al contesto culturale in continuo cambiamento.\nSirenella, 1946.\nPoster disegnato da Huber nel 1946 per il Dancing\" di Milano, tenutosi al Palazzo di Cristallo. \nL\u2019artefatto si sviluppa su diversi livelli in sovrastampa: sullo sfondo giallo si sovrappongono in trasparenza dei cerchi viola e rossi e la fotografia di un batterista intento a suonare. Questi cerchi colorati evocano graficamente il ritmo e il timbro della batteria, rappresentando una forte suggestione musicale. Vi \u00e8 inoltre un grande senso del ritmo che traspare dalla composizione, la quale trasmette dinamicit\u00e0 ed energia grazie all\u2019alternanza di direzioni diagonali.\nLa stessa tipografia non \u00e8 posta su linee perfettamente ortogonali alla pagina: le due scritte \u201cserenella\u201d seguono un andamento leggermente obliquo, con le singole lettere su livelli disallineati, mentre le altre informazioni sono poste lungo diagonali che seguono la direzione degli elementi grafici. \nQuesto, oltre all\u2019espressione estremamente coinvolta del musicista, conferisce un ulteriore senso di dinamismo e vivacit\u00e0.\nLa trasparenza \u00e8 un punto sul quale diverse opere di Huber vanno a costruirsi, ne sono un esempio il manifesto di pubblicizzazione della gara per ciclisti dilettanti coppa \"La Rinascente-Upim\" per il CRAL dei grandi magazzini del 1979 e i manifesti per Borsalino del 1949. Inoltre Giovanni Anceschi, nel suo \"L\u2019ideogramma cinestetico di Max Huber\" (1982), sottolinea la sonorit\u00e0 delle scelte riguardanti il design di Huber, soprattutto in relazione all\u2019uso del colore secondo l\u2019approccio sperimentale delle avanguardie, che avevano spesso provato ad evidenziare le affinit\u00e0 e le relazioni tra i colori e il suono. \nLa Rinascente, 1950.\nNel 1950, Max Huber ridisegn\u00f2 il marchio e diversi materiali pubblicitari per i grandi magazzini La Rinascente appena riaperti. Un esempio \u00e8 la carta da imballaggio che Huber progetta utilizzando una texture visuale: il logotipo e il nome completo de La Rinascente si alternano secondo una disposizione a spirale, mentre i colori giallo e rosso si alternano in direzione diagonale creando dinamismo nell\u2019intera struttura. Questa combinazione schematica e ripetuta di forme, direzioni e colori rende l'intero design immediatamente ritmico e vivace, creando un\u2019atmosfera musicale simile a quella che uno spettatore potrebbe percepire ascoltando una composizione jazz.\nSi pu\u00f2 quindi constatare come la libert\u00e0 nella composizione caratteristica dei lavori di Huber sia spesso facilmente associabile al ritmo, al dinamismo e all\u2019improvvisazione tipici della musica jazz. Entrambe le arti possono essere viste come simboli di libert\u00e0 sia dal punto di vista storico che dal punto di vista compositivo: Max Huber individua infatti nel design un possibile mezzo per ripristinare i valori umani, che sembravano essere stati distrutti dalla guerra.\nOgni progetto si allinea quindi all\u2019idea di design presente nella Milano del secondo dopoguerra, che ambiva ad una rinascita democratica; Huber attraverso il suo particolare linguaggio compositivo contribuisce nella creazione di questa nuova concezione di design nella citt\u00e0 di Milano durante la \u201cricostruzione\u201d.\n\"Jazztime\", 1952.\nLa serie di copertine per la rivista \"Jazztime\", prodotta in collaborazione con Roberto Leydi e Luciano Berio, fu realizzata per promuovere la rinascita della musica nel dopoguerra, in particolare a Milano.\nLa composizione delle copertine si articola su pi\u00f9 piani che vanno ad interagire tra loro attraverso la trasparenza. In ogni edizione il titolo viene posizionato accanto a fotografie in silhouette dei musicisti, sulle quali vengono sovrapposti blocchi frammentari di colori e sagome di strumenti musicali, organizzati su numerose diagonali a contrasto. La stampa \u00e8 realizzata in due colori con l\u2019aggiunta successiva del nero e l\u2019utilizzo del foglio bianco come quarto colore, che concorre alla realizzazione del quadro generale.\nTutte queste caratteristiche tecniche sono alla base di gran parte del lavoro di Huber: si nota infatti come vi sia una grande somiglianza con la struttura dell\u2019impaginato di altri suoi lavori, soprattutto nei design realizzati per La Rinascente (ad esempio in \"La Rinascente: Tour Of Milan\" del 1951).\nI design creati per \"Jazztime\" raramente adottano un\u2019immagine analogica, con l\u2019esclusione dei ritratti dei musicisti. La musica viene rappresentata attraverso segni e colori e la stretta relazione tra questi due elementi fornisce una traduzione visiva efficace, trasmettendo la sensazione di stare gi\u00e0 ascoltando.\n500 Miglia di Monza, 1957.\nUna correlazione tra il design di Max Huber e il Jazz \u00e8 anche riscontrabile attraverso un\u2019analisi dei suoi artefatti che non riguardano necessariamente la musica. Ne sono un esempio i manifesti realizzati per l\u2019Autodromo di Monza nel 1957.\nLa grafica suscita nello spettatore un\u2019intensa sensazione di velocit\u00e0 e dinamismo grazie alle bande paraboliche bianche, rosse e verdi (l\u2019uso dei colori ricorda chiaramente il Tricolore italiano) che corrono lungo il circuito e attraversano tutta la diagonale della pagina, enfatizzate dalla tipografia ad angolo.\nLe automobili che sfrecciano e il rombo dei motori vengono trasposti in modo visivo attraverso questo dinamismo, dando al manifesto la capacit\u00e0 di produrre effetti sonori nei quali il fruitore si trova coinvolto.\nQuesto coinvolgimento dello spettatore all\u2019interno dell\u2019opera \u00e8 caratteristico nelle composizioni jazz, dove il ritmo e soprattutto l\u2019improvvisazione con le conseguenti infinite variazioni aiutano lo spettatore a sentirsi parte dell\u2019armonia che sta ascoltando.\nAttraverso l\u2019analisi di queste opere si pu\u00f2 constatare come la libert\u00e0 nella composizione caratteristica dei lavori di Huber sia spesso facilmente associabile al ritmo, al dinamismo e all\u2019improvvisazione tipici della musica jazz. Entrambe le arti possono essere viste come simboli di libert\u00e0 sia dal punto di vista storico che dal punto di vista compositivo: Max Huber individua infatti nel design un possibile mezzo per ripristinare i valori umani, che sembravano essere stati distrutti dalla guerra. Ogni progetto si allinea quindi all\u2019idea di design presente nella Milano del secondo dopoguerra, che ambiva ad una rinascita democratica; Huber attraverso il suo particolare linguaggio compositivo contribuisce nella creazione di questa nuova concezione di design nella citt\u00e0 di Milano durante la \u201cricostruzione\u201d."}
{"id": "2172136", "revid": "287204", "url": "https://it.wikipedia.org/wiki?curid=2172136", "title": "Francesco Panvini Rosati", "text": "Biografia.\nStudi e attivit\u00e0 accademica.\nFu allievo di Secondina Lorenza Cesano, direttore del medagliere del Museo nazionale romano e docente di Numismatica antica presso la Sapienza -Universit\u00e0 di Roma, e con lei si laure\u00f2 nel 1946, divenendone assistente volontario da quello stesso anno.\nIn concomitanza, collabor\u00f2 presso il Museo nazionale romano, in cui entr\u00f2 nel 1948 come ispettore conservatore del Medagliere, di cui divenne direttore l'anno dopo, succedendo a Secondina Cesano.\nNell'anno accademico 1961-62 fu all'Universit\u00e0 di Bologna, per insegnarvi Numismatica, disciplina a cui grazie alla sua venuta fu dedicato un insegnamento autonomo proprio, mentre in precedenza era incorporato nell'insegnamento di Archeologia di quell'ateneo.\nNel 1975 lasci\u00f2 l'incarico al Museo nazionale romano per assumere, come ordinario, la cattedra di Numismatica all'Universit\u00e0 degli Studi di Palermo. In seguito fu all'ateneo di Macerata e, infine, dal 1983, definitivamente alla Sapienza di Roma. Assunse negli anni ottanta anche la direzione della Scuola Nazionale di Archeologia, di cui realizz\u00f2 lo Statuto e la trasformazione da scuola di Perfezionamento in Scuola di Specializzazione, secondo le indicazioni del nuovo ordinamento.\nI suoi larghi interessi culturali e la sua solida formazione storica e umanistica, gli hanno permesso di abbracciare vasti campi della disciplina, dalla numismatica antica a quella medievale e moderna, oltre alla medaglistica e alla storia del collezionismo. Ebbe con gli amici e i numerosi colleghi quali Giorgio Gullini, Massimo Pallottino, Sandro Stucchi, Maria Squarciapino Giovanni Colonna proficue e attente collaborazioni, offrendo in ogni rapporto il suo apporto.\nAttivit\u00e0 nel campo museale e della conservatoria numismatica.\nIn concomitanza con l'insegnamento accademico, Panvini Rosati svolse un'importante attivit\u00e0 in campo museale, iniziata con la gi\u00e0 citata collaborazione con il Museo nazionale romano, di cui si \u00e8 gi\u00e0 detto, a cui egli si dedic\u00f2 fino al 1975.\nNel periodo in cui fu a Bologna, instaur\u00f2 una proficua collaborazione con il locale Museo civico archeologico, che lo vide attivo nell'organizzazione di mostre numismatiche, come \u00abLa zecca di Bologna 1191-1861\u00bb, \u00abArte e civilt\u00e0 nella moneta greca\u00bb, \u00abLa moneta romana repubblicana\u00bb, \u00abLe monete imperiali romane da Augusto a Commodo\u00bb, accompagnate dalla pubblicazione di importanti cataloghi. La collaborazione con attivit\u00e0 museali riguard\u00f2 anche altre citt\u00e0 dell'Emilia-Romagna: a Parma si occup\u00f2 del riordino del Medagliere del locale Museo Archeologico Nazionale, mentre a Ravenna effettu\u00f2 la ricognizione di un tesoretto medievale venuto alla luce in via Luca Longhi.\nSi devono inoltre a lui anche i cataloghi di importanti mostre di cui fu fautore a Roma, come quelle su \u00abMonete italiane del Rinascimento\u00bb e \u00abMedaglie e placchette italiane dal Rinascimento al XVIII secolo\u00bb.\nIl suo nome \u00e8 legato anche alla collezione donata al popolo italiano da Vittorio Emanuele III, di cui divenne curatore dal 1959.\nOpere.\nTra le opere, si ricorda l\"'Introduzione alla numismatica antica\", manuale pubblicato a Roma nel 1963."}
{"id": "2172139", "revid": "767487", "url": "https://it.wikipedia.org/wiki?curid=2172139", "title": "Pratyahara", "text": ""}
{"id": "2172140", "revid": "21312038", "url": "https://it.wikipedia.org/wiki?curid=2172140", "title": "Cantiere navale &quot;San Rocco&quot; di Trieste", "text": ""}
{"id": "2172142", "revid": "21906124", "url": "https://it.wikipedia.org/wiki?curid=2172142", "title": "Cantiere navale &quot;San Marco&quot; di Trieste", "text": ""}
{"id": "2172149", "revid": "21312113", "url": "https://it.wikipedia.org/wiki?curid=2172149", "title": "Arsenale Lloyd di Trieste", "text": ""}
{"id": "2172150", "revid": "647919", "url": "https://it.wikipedia.org/wiki?curid=2172150", "title": "Antonio Primaldo", "text": ""}
{"id": "2172153", "revid": "1494169", "url": "https://it.wikipedia.org/wiki?curid=2172153", "title": "Honda CBR 600", "text": ""}
{"id": "2172158", "revid": "599013", "url": "https://it.wikipedia.org/wiki?curid=2172158", "title": "Alex Acker", "text": "Biografia.\nNell'agosto 2016, dopo essere stato sposato per anni con una ragazza italiana di Cant\u00f9, ha acquisito la cittadinanza italiana, ma per la Serie A italiana pu\u00f2 essere schierato comunque solo con lo status di comunitario.\nCarriera.\nSvincolatosi dalla , il 10 ottobre 2016 si aggrega alla Pallacanestro Cant\u00f9 per gli allenamenti.\nIl 27 ottobre 2016 viene ufficialmente ingaggiato dalla Pallacanestro Cant\u00f9 con un contratto annuale.\nIl 25 ottobre 2017, Acker firma con l'Apollon Patrasso.\nIl 26 novembre 2019 annuncia il ritiro dal basket giocato, dopo aver militato nella stagione precedente in Francia.\nIl 4 luglio 2020 viene ufficializzato nella Pallacanestro Gallaratese nella Serie C italiana di pallacanestro."}
{"id": "2172160", "revid": "21312295", "url": "https://it.wikipedia.org/wiki?curid=2172160", "title": "Franco Panvini Rosati", "text": ""}
{"id": "2172169", "revid": "284225", "url": "https://it.wikipedia.org/wiki?curid=2172169", "title": "Interpretazione a molti mondi della meccanica quantistica", "text": ""}
{"id": "2172175", "revid": "180559", "url": "https://it.wikipedia.org/wiki?curid=2172175", "title": "Landsvirkjun", "text": "Landsvirkjun \u00e8 la compagnia elettrica nazionale dell'Islanda. Produce e trasporta la maggior parte dell'energia elettrica islandese.\nLa compagnia possiede undici centrali elettriche, in maggior parte impianti idroleterrici e geotermici."}
{"id": "2172176", "revid": "204012", "url": "https://it.wikipedia.org/wiki?curid=2172176", "title": "Apnea notturna", "text": ""}
{"id": "2172179", "revid": "119864850", "url": "https://it.wikipedia.org/wiki?curid=2172179", "title": "Struttura iperfine", "text": "In fisica atomica, l'interazione iperfine \u00e8 la debole interazione magnetica e quadrupolare tra gli elettroni e il nucleo dell'atomo. Questa interazione \u00e8 causa della separazione dei livelli energetici atomici o molecolari in sotto-livelli, che formano la cosiddetta struttura iperfine dello spettro atomico o molecolare.\nLa struttura iperfine fu osservata gi\u00e0 da Michelson nel 1881 e fu spiegata teoricamente da Wolfgang Pauli nel 1924.\nTeoria.\nIn prima approssimazione i livelli energetici dell\u2019atomo sono determinati dall\u2019interazione elettrostatica fra gli elettroni e il nucleo, trattato come carica puntiforme. In seconda approssimazione si considera anche l\u2019interazione spin-orbita dell\u2019elettrone, che d\u00e0 luogo alla struttura fine dello spettro atomico, cio\u00e8 alla separazione dei livelli energetici con uno stesso momento angolare orbitale formula_1 e diverso momento angolare elettronico totale formula_2, supposto che questi siano buoni numeri quantici, cio\u00e8 che valga l\u2019approssimazione di Russell-Saunders.\nA un livello ulteriore di approssimazione, tuttavia, \u00e8 necessario considerare anche l\u2019interazione degli elettroni con i momenti di multipolo nucleare pi\u00f9 elevati, che d\u00e0 luogo ad un\u2019altra separazione dei livelli energetici, generalmente pi\u00f9 piccola della separazione fine, e quindi detta \"iperfine\". Nel seguito si considera qui solo l\u2019interazione col dipolo magnetico nucleare e col quadrupolo elettrico del nucleo; quella coi termini superiori di multipolo nucleare \u00e8 trascurabile.\nQui si considera inoltre solo il caso in cui la separazione iperfine sia effettivamente piccola di fronte a quella fine e quindi formula_2 possa continuare ad essere un buon numero quantico. Questo caso, comunque, \u00e8 significativo perch\u00e9 prevalente negli atomi idrogenoidi; una trattazione pi\u00f9 generale si pu\u00f2 trovare nella bibliografia. Anche nelle molecole si pu\u00f2 avere struttura iperfine, attraverso lo stesso meccanismo che c\u2019\u00e8 negli atomi, considerandola nucleo per nucleo; il caso tuttavia \u00e8 reso pi\u00f9 complesso dalla possibile interazione fra i dipoli magnetici dei vari nuclei. \nSe lo spin nucleare formula_4 \u00e8 non nullo, al nucleo \u00e8 associato un momento magnetico formula_5 (dove formula_6 \u00e8 il magnetone di Bohr e formula_7 \u00e8 il fattore giromagnetico nucleare, definito in analogia con il fattore giromagnetico elettronico) che interagisce con l\u2019induzione magnetica formula_8 generata dagli elettroni. Il quadrupolo nucleare (che sussiste solo quando formula_9) interagisce invece col gradiente di campo elettrico associato alla distribuzione orbitale elettronica, e quindi quando formula_10. \nIl momento angolare atomico totale diventa formula_11 e quindi ad ogni autostato di formula_2 corrisponde un multipletto contenente i valori di formula_13 compresi fra formula_14 e formula_15. L\u2019energia associata allo stato con un particolare valore di formula_13 differisce da quella dello stato che si avrebbe in assenza di spin nucleare per \nformula_17\ndove formula_18 \u00e8 la costante di Planck, formula_19 \u00e8 il numero quantico associato all\u2019osservabile formula_20: \nformula_21\ne formula_22 e formula_23 sono costanti (che hanno le dimensioni di una frequenza) che rendono rispettivamente conto dell\u2019interazione magnetica e di quella quadrupolare, e naturalmente dipendono dalla specie atomica (isotopo) e dallo stato elettronico considerati. Ovviamente formula_23 \u00e8 nulla se formula_25 oppure formula_26 perch\u00e9 in tal caso non c'\u00e8 interazione quadrupolare.\nIl calcolo di queste ultime costanti, pur avendo un\u2019espressione analitica conosciuta, \u00e8 piuttosto complesso al di fuori dell\u2019atomo di idrogeno, ma possono essere determinate sperimentalmente. Valori tipici dell\u2019ordine di grandezza per formula_22 sono tra 1 MHz a 1 GHz, per formula_23 tra 100 kHz e 10 MHz.\nMisure.\nLa piccola separazione fra i livelli iperfini fa s\u00ec che la distanza fra le corrispondenti righe spettrali per transizione fra stati elettronici sia spesso inferiore alla larghezza delle righe stesse, per cui con le tradizionali tecniche di spettroscopia ottica sia difficile isolare le componenti iperfini e determinare accuratamente le costanti formula_22 e formula_23. \nRisultati migliori si ottengono illuminando un fascio atomico (per ridurre l\u2019effetto Doppler) con un laser sintonizzabile (per ridurre la larghezza della riga di analisi). Numerose altre tecniche ottiche sono state utilizzate aggirando il problema della larghezza di riga ad esempio ricercando le condizioni in cui due livelli si incrociano in presenza di campo magnetico.\nTuttavia di gran lunga pi\u00f9 accurate sono le tecniche che misurano direttamente la differenza di energia (cio\u00e8 la frequenza di transizione) tra due sotto-livelli iperfini nello stesso stato elettronico, mediante transizioni a radiofrequenza qualora sia possibile, con diverse tecniche, ottenere una differenza di popolazione fra i due sotto-livelli. L\u2019accuratezza di queste misure ha reso possibile la realizzazione degli orologi atomici di maggiore precisione.\nLa transizione fra gli stati iperfini con formula_31 e formula_32 nello stato fondamentale 6S1/2 del Cs133(che ha spin nucleare formula_33) \u00e8 stata scelta, per la possibilit\u00e0 di determinarla con estrema precisione, come costante fondamentale per la definizione del secondo nel Sistema internazionale di unit\u00e0 di misura. Ad essa corrisponde una frequenza di transizione esattamente pari a Hz."}
{"id": "2172185", "revid": "767487", "url": "https://it.wikipedia.org/wiki?curid=2172185", "title": "Walter Sharpe", "text": ""}
{"id": "2172186", "revid": "103344774", "url": "https://it.wikipedia.org/wiki?curid=2172186", "title": "Smooth reggae", "text": "Lo smooth reggae \u00e8 un sottogenere della musica reggae in chiave commerciale, emerso durante gli anni ottanta.\nLo smooth reggae \u00e8 simile al reggae pop, nella forte presenza di elementi melodici e un elevato potenziale commerciale . La vera differenza tra i due generi \u00e8 il fatto che lo smooth reggae \u00e8 un reggae romantico e seduttivo. Il genere inizi\u00f2 ad emergere alla met\u00e0 degli anni ottanta ottenendo popolarit\u00e0 fino agli anni novanta."}
{"id": "2172187", "revid": "73843", "url": "https://it.wikipedia.org/wiki?curid=2172187", "title": "Circumambulatio", "text": "La circumambulazione (dal latino \"circumambulatio\") \u00e8 una pratica religiosa diffusa nel buddhismo, nell'induismo e nell'islam (e in passato praticata anche in talune cerimonie religiose precristiane) consistente nel passeggiare attorno a una persona o a un oggetto fisico o ideale.\nA Roma.\nA Roma, nel corso delle \"Lupercalia\", che si tenevano il 15 febbraio, i \"Luperci\" giravano nudi intorno al Palatino, flagellando con cinghie ricavate dalla pelle delle bestie appena immolate le donne che incontravano. A tali battiture si sottoponevano volentieri soprattutto le donne sposate, ritenendo che esse procurassero, o quanto meno accrescessero, la loro fecondit\u00e0 (Tito Livio I, 5,1; Cicerone, \"Filippiche\", 2,84).\nBuddhismo.\nNel buddhismo la circumambulazione (sanscrito: \"pradak\u015bi\u1e47\u0101\", letteralmente \"dare la destra\" ovvero mostrare il lato onorevole del corpo all'oggetto di devozione; anche: \"parikrama\", \"il percorso attorno\"; tibetano \"skor ba\", pronuncia: \"korwa\"; cinese: \u7ed5\u884c \"r\u00e0ox\u00edng\") avviene sempre seguendo il corso apparente del sole, ovvero dando la destra al centro del cerchio e procedendo da Est a Sud e da Ovest a Nord, cio\u00e8 in senso orario.\nLa circumambulazione si compie sia per accumulare meriti, attorno a uno st\u016bpa, un luogo sacro (come il monte Kailash o la citt\u00e0 di Lhasa), un tempio (come il tempio Mahabodhi), sia per venerare una persona (come Gautama Buddha al tempo della sua vita), sia come pratica meditativa (ad esempio vipassan\u0101 o la meditazione camminata nel Buddhismo Ch\u00e1n). Infine pu\u00f2 essere una forma di rispetto formale, quale il procedere in un tempio buddhista entrando dalla porta sinistra, procedere all'interno in senso orario e uscire dalla porta destra, ugualmente ai movimenti che si compiono all'interno di un d\u014dj\u014d zen.\nIl praticante che compie la circumambulazione si trova nella posizione di attribuire valore di \"axis mundi\" al centro del suo percorso.\nInduismo.\nIn India il rito viene genericamente denominato \"parikarama\": se si esegue in senso orario \u00e8 pi\u00f9 specificamente detto \"pradakshina\"; quando si esegue in senso antiorario \u00e8 detto \"prasavya\".\nIslam.\nI fedeli di Allah compiono (in senso antiorario) sette giri di circumambulazione (\"\u1e6daw\u0101f\", \u0637\u0648\u0627\u0641) intorno alla pietra nera della Mecca, incastonata nella Ka\u02bfba. In senso orario, invece, era praticato attorno alla Cupola della Roccia.\nNella filosofia delle religioni.\nSi distinguono:"}
{"id": "2172190", "revid": "21312781", "url": "https://it.wikipedia.org/wiki?curid=2172190", "title": "C. V. Raman", "text": ""}
{"id": "2172192", "revid": "21312836", "url": "https://it.wikipedia.org/wiki?curid=2172192", "title": "Heinrich Rudolph Hertz", "text": ""}
{"id": "2172194", "revid": "1305772", "url": "https://it.wikipedia.org/wiki?curid=2172194", "title": "Wilhelm Weber", "text": "Wilhelm Weber si pu\u00f2 riferire a:"}
{"id": "2172196", "revid": "54354", "url": "https://it.wikipedia.org/wiki?curid=2172196", "title": "Robert Trimbole", "text": ""}
{"id": "2172197", "revid": "21312914", "url": "https://it.wikipedia.org/wiki?curid=2172197", "title": "Henry Gwyn-Jeffreys Moseley", "text": ""}
{"id": "2172198", "revid": "628767", "url": "https://it.wikipedia.org/wiki?curid=2172198", "title": "Carlos Manuel de Cespedes (Cuba)", "text": "Carlos Manuel de Cespedes \u00e8 un comune di Cuba, situato nella provincia di Camag\u00fcey. \nPrende il nome dall'indipendentista cubano Carlos Manuel de C\u00e9spedes.\nAltri progetti.\n "}
{"id": "2172199", "revid": "21312947", "url": "https://it.wikipedia.org/wiki?curid=2172199", "title": "Giancarlo Wick", "text": ""}
{"id": "2172201", "revid": "122720452", "url": "https://it.wikipedia.org/wiki?curid=2172201", "title": "Episodi di Un ciclone in famiglia (terza stagione)", "text": "La terza stagione di \"Un ciclone in famiglia\" \u00e8 stata diretta da Carlo Vanzina e trasmessa da Canale 5 nel 2007.\nPrima puntata.\nI Fumagalli sono quindi in attesa di un nuovo arrivo della cicogna. Lorenzo all'ecografia non vuole sapere il sesso del nascituro, che viene comunicato solo a Tilly. Intanto decide di cacciare dalla sua casa sul lago di Como le altre famiglie ospiti, i Dominici e gli Esposito. Dopo una settimana, Lorenzo scopre che Peppino ha rilevato l'edicola di Menaggio, dove ha deciso comunque di trattenersi grazie anche all'aiuto di Tilly che gli ha trovato un affitto e contemporaneamente ha la sorpresa di vedere che anche i Dominici sono rimasti in Lombardia acquisendo in paese una macelleria (attivit\u00e0 svolta da Alberto in giovent\u00f9). Intanto Lisa e la sua famiglia hanno deciso di ritornare nella casa dei genitori dai Caraibi, cos\u00ec come Ludovica ritorna temporaneamente con il piccolo Lorenzino. India invece ha deciso di sposarsi in India con il suo Antonio e il problema sono i costi (per Peppino a carico del padre della sposa come tradizione) della festa in 'trasferta'. Tutto il clan familiare parte per Bombay e anche i Dominici sono della partita a spese proprie. La trasferta parte male con bagagli smarriti, alberghi troppo popolari, problemi intestinali, ma in compenso la cerimonia in puro stile indiano \u00e8 splendida. Purtroppo proprio durante il ricevimento nuziale a Tilly sopraggiungono le doglie e il parto avviene in una missione sperduta condotta da una suora veneta: nasce cos\u00ec la quinta figlia di Lorenzo, un'altra femmina. Per lei il nome Lucia, in ossequio alla tradizione della L iniziale per le ragazze di casa Fumagalli, dove per\u00f2 iniziano le difficolt\u00e0 a causa anche della vecchia tata che decide di licenziarsi. Trovare un aiuto risulta difficile, con esperienze incredibili subite con le aspiranti sostitute, buon'ultima anche una giovane contessa romena decaduta consigliata dalla nobile Simonetta che l'aveva conosciuta come cameriera a Roma, ma che invece si riveler\u00e0 essere stata una prostituta, il cui ex-protettore pretende da Lorenzo una somma per riscattarla: con l'aiuto di Alberto e Peppino riesce a metterlo in fuga. Non finiscono per\u00f2 mai i problemi economici con una serie di rovesci che mettono in crisi il prossimo futuro della famiglia Fumagalli.\nSeconda puntata.\nLorenzo aiuta - affittandogli il suo negozio a Menaggio - le sue 3 figlie pi\u00f9 grandi a realizzare il loro progetto di aprire un negozio di artigianato indiano, sogno nato dopo il viaggio per il matrimonio di India. Vorrebbe accontentare anche il sogno della piccola Lauretta di visitare in Scozia il castello di Harry Potter, ma la precariet\u00e0 delle sue finanze (le figlie non riescono a pagargli l'affitto dovuto) non glielo consente. Intervengono per\u00f2 gli amici Alberto e Peppino che gli regalano il viaggio cui decidono di partecipare anche loro, con disavventure a non finire come la perdita di denari e carte di credito in una gita sul Loch Ness.\nNella visita al castello Lauretta scopre un'innata dote di pianista, rafforzata dal pianoforte elettronico regalatogli dalle sorelle per i suoi 11 anni. I Fumagalli decidono cos\u00ec di mandare la ragazzina a scuola da un'insegnante di pianoforte, estasiata dalle sue capacit\u00e0. Dopo mesi di prove e durissimi studi, Lauretta d\u00e0 il meglio di s\u00e9 al saggio di fine anno, cui \u00e8 invitato anche il Direttore della Fondazione Mozart di Salisburgo. Dopo aver ascoltato Lauretta all'opera, invita lei con tutta la famiglia a esibirsi al concorso per giovani pianisti in Austria. L\u00e0 Ludovica, mentre fa shopping con mamma e sorelle, vede suo marito Francesco che passeggia a braccetto con la segretaria, mentre doveva essere in Germania per curare una nuova tenuta di vini del padre.\nLa sera del concerto di Lauretta, dopo poche battute dove dimostrava di poter tranquillamente vincere il concorso, si blocca e annuncia a tutti che non vuole fare la bambina prodigio ma essere una ragazzina normale: i Fumagalli ,che gi\u00e0 pregustavano una bella vita a base di suite, carrozze e lusso per il mondo, prendono atto della scelta della figlia.\nNel frattempo Francesco torna da Ludovica a costo di essere licenziato e diseredato dal padre miliardario. Per le tre ragazze gli affari al negozio vanno malissimo, ma, proprio mentre stanno per chiudere causa mancanza di clienti, una munifica arredatrice fa enormi acquisti per arredare la nuova villa di Tom Cruise sul Lago di Como.\nDi nuovo tutti insieme Fumagalli, Dominici ed Esposito, i padri famiglia hanno la brutta disavventura di ammalarsi contemporaneamente di orecchioni: le consorti, onde evitare contagi, li rinchiudono insieme per 6 settimane nella d\u00e9pendance della casa sul Lago.\nTerza puntata.\nRimessisi dalla malattia, i tre consuoceri escono dal loro rifugio e per Alberto c'\u00e8 un'amara sorpresa: la sua Simonetta ha deciso di lasciare quella vita poco nobile di assistente in macelleria per cercare nuove emozioni. Avendo scoperto che la moglie fuggitiva era stata avvistata in Tibet, Alberto parte insieme a Lorenzo e Tilly alla ricerca della consorte. Nei monasteri locali scopre che effettivamente una bionda toscana era stata vista insieme a un \"misterioso brizzolato\", ma sarebbero partiti per la Thailandia. Diretta nelle localit\u00e0 turistiche, la combriccola lombarda scopre per\u00f2 che la signora toscana ha solo una rassomiglianza con la signora Dominici. Tornati a Menaggio, vengono a sapere da Peppino - in vacanza con la moglie in Toscana - che Simonetta \u00e8 invece in un centro di meditazione nelle terre del Chianti. Alberto e amici si precipitano dalla nobile signora, che per\u00f2 non ne vuole sapere di tornare alla vita di prima se non a date condizioni (basta macelleria, non si mangia pi\u00f9 carne, camere separate, basta calcio). Tilly, visto l'esempio, decide anch'essa di cambiare modello di vita e tornare agli studi universitari interrotti. Intanto le tre figlie maggiori di Lorenzo insieme ai relativi mariti decidono di chiudere l'attivit\u00e0 di vendita di artigianato indiano, aprendo invece un'enoteca sempre nel negozio di Lorenzo, grazie all'aiuto della CEE attivata dal solito sindaco.\nA sorpresa, dalla Thailandia arriva una giovane \"massaggiatrice\" orientale che Alberto aveva conosciuto e riempito di promesse: alle strette la fa entrare in casa facendola passare come domestica. La ragazza per\u00f2 pretende chiarezza e vuole che Alberto racconti tutto alla moglie, pena svelare lei il loro legame.\nTilly intanto attiva una fervida amicizia con un giovanissimo collega universitario che porta anche a casa a studiare. A causa di un equivoco - il giovane legge una lettera d'amore scritta per una ragazza e Lorenzo ascoltando crede siano parole dedicate alla moglie - Lorenzo sviene e sbattendo la testa dice di avere perso la memoria.\nQuarta puntata.\nLorenzo continua a non ricordare nulla del suo recente passato. Per cercare una soluzione, Tilly arriva a riportarlo in Austria dove vive la prima fiamma di suo marito (il primo amore non si scorda mai) conosciuta in vacanza sulla riviera romagnola e rimasta col ricordo di grandissimo amatore del suo fidanzatino italiano. La cosa non porta a risultati e si fa un secondo tentativo con Bambi, la madre di India, rivivendo la serata che ha portato proprio alla nascita della ragazza: altro insuccesso.\nI problemi a Menaggio riguardano invece la thailandese accasata come \"domestica\" a casa Dominici: con l'aiuto di Peppino, riescono a trovare un giovane che gli fanno conoscere sperando che si innamorino, ma alla fine \u00e8 l'edicolante che si infatua dell'orientale e su di lui cadono le richieste di mollare la moglie.\nTutte le famiglie intanto volano a Parigi l'uno all'insaputa dell'altra: Lorenzo con la moglie per provare a ritrovare la memoria, Peppino con l'amante Mei Lin in fuga come fidanzatini ed Alberto con la sua Simonetta in vacanza. Si ritrovano tutte nello stesso hotel e Alberto, invidioso di vedere Peppino con la sua ex amante, fa sapere a Margherita che suo marito \u00e8 a Parigi con un'altra. Lei si precipita a Parigi e Mei Lin viene scaricata (subito acchiappata da un ricco barone francese). \nA Parigi Lorenzo annuncia di aver ritrovato la memoria che per\u00f2 non aveva mai perso, avendo fatto tutta una finta per movimentare/rinnovare il suo rapporto con la consorte.\nLe figlie intanto aprono la loro enoteca con buon successo, ma Adriano Dominici riceve la convocazione per partecipare al Grande Fratello e deve lasciare per tre mesi la moglie Lisa: arriva in finale e vince. Con i proventi del successo costruiscono la casa di fianco a quella del padre Lorenzo, che viene subito inquisito per abuso edilizio. Il Sindaco \u00e8 disposto a concedere il condono ma chiede che il fresco vincitore del Grande Fratello aiuti in campagna elettorale il politico ad entrare in Parlamento e corre alle elezioni portando in lista anche Lorenzo stesso. A sorpresa \u00e8 invece proprio Fumagalli a diventare deputato."}
{"id": "2172203", "revid": "21312994", "url": "https://it.wikipedia.org/wiki?curid=2172203", "title": "Theodor W. H\u00e4nsch", "text": ""}
{"id": "2172205", "revid": "371458", "url": "https://it.wikipedia.org/wiki?curid=2172205", "title": "Urbain Grandier", "text": "Biografia.\nPrete nella diocesi di Poitiers a Loudun, famoso per i suoi rapporti libertini con le suore orsoline e con altre donne della parrocchia, fu dalle prime accusato di stregoneria nel 1632 per il caso dei diavoli di Loudun, dal quale fu tratta l'opera \"Die Teufel von Loudun\" di Krzysztof Penderecki.\nSono state formulate diverse ipotesi sui motivi della sua denuncia che vanno dalle gelosie personali, all'isteria collettiva a ragioni di opportunit\u00e0 politica.\nIl suo posto venne assegnato al canonico Mignon. Grandier dopo l'arresto venne interrogato e processato da un tribunale ecclesiastico e la causa fin\u00ec con la sua scarcerazione.\nAvendo attaccato pubblicamente il cardinale Richelieu, fu sottoposto ad un nuovo processo, senza potersi appellare al Parlamento di Parigi.\nQuesta volta venne torturato anche perch\u00e9 furono presentati documenti con la sua firma che lo accusavano di aver stretto un patto con il diavolo, la natura degli stessi non \u00e8 mai stata chiarita.\nGrandier fu ritenuto colpevole e condannato ad essere arso sul rogo il 18 agosto 1634.\n\u00c8 ricordato sia perch\u00e9 fu una delle persone di pi\u00f9 elevato rango sociale ad essere condannata per stregoneria, sia perch\u00e9, nonostante le tremende torture, non ammise la propria colpevolezza."}
{"id": "2172206", "revid": "21313006", "url": "https://it.wikipedia.org/wiki?curid=2172206", "title": "Theodor Wolfgang H\u00e4nsch", "text": ""}
{"id": "2172207", "revid": "767487", "url": "https://it.wikipedia.org/wiki?curid=2172207", "title": "Bill Buntin", "text": ""}
{"id": "2172213", "revid": "767487", "url": "https://it.wikipedia.org/wiki?curid=2172213", "title": "Riding in Vans with Boys", "text": "Riding in Vans with Boys \u00e8 un film documentario diretto da Matteo Beauchesne, che descrive le esperienze della band Kut U Up, un gruppo relativamente sconosciuto che ha aperto concerti nell'estate 2002 a gruppi famosi, come i blink-182, i Green Day e i Jimmy Eat World, nel Pop Disaster Tour. Il documentario \u00e8 stato filmato con qualche telecamera che la band aveva inserito nel loro nuovo furgone, e descrive gli eventi del tour. Il nome del film \u00e8 un punto di riferimento per il libro/film Riding in Cars with Boys."}
{"id": "2172214", "revid": "66003600", "url": "https://it.wikipedia.org/wiki?curid=2172214", "title": "Fabbrica Macchine &quot;Sant'Andrea&quot; di Trieste", "text": ""}
{"id": "2172216", "revid": "767487", "url": "https://it.wikipedia.org/wiki?curid=2172216", "title": "Will Frazier", "text": ""}
{"id": "2172224", "revid": "183694", "url": "https://it.wikipedia.org/wiki?curid=2172224", "title": "Giorgio Bellettini", "text": "Biografia.\nAttivit\u00e0 accademica.\nLaureatosi all'Universit\u00e0 di Pisa nel 1957, ha iniziato a insegnarvi nel 1960, con l'incarico degli insegnamenti di Fisica atomica (1960-1961) e di Elettronica (1961-1963).\n\u00c8 stato professore associato di Fisica nucleare (1966-1977) e poi di Ottica elettromagnetica e Acceleratori di particelle (1978-1989).\nNegli anni 1989-1992 ha insegnato Meccanica classica e Termodinamica all'Universit\u00e0 di Ferrara e, dal 1992 al 1996, presso l'ateneo pisano.\nDal 1979 \u00e8 ordinario di Fisica generale nello stesso ateneo, dove, dal 1997, tiene anche il corso di Fisica degli acceleratori.\nRicerca scientifica.\nSvolge attivit\u00e0 di ricerca presso il Fermilab, dove coordina, dal 1980, il gruppo di fisici dell'INFN che prendono parte all'esperimento CDF (\"Collider Detector at Fermilab\"), progettato e costruito nella sua prima generazione da una collaborazione internazionale statunitense-giapponese-italiana. L'apparato sperimentale ha permesso nel 1994 di rivelare il quark top.\nDal 1992 al 1998 \u00e8 stato membro del \"Scientific Policy Committee\" del CERN.\nHa scritto oltre 400 articoli su riviste scientifiche internazionali che vanno dalle \"Ricerche sulle interazioni di antiprotoni in emulsioni nucleari (1957) fino alle \"Interazioni elastiche ed inelastiche antiprotone-protone\"."}
{"id": "2172225", "revid": "300067", "url": "https://it.wikipedia.org/wiki?curid=2172225", "title": "Bob Duffy (cestista 1940)", "text": ""}
{"id": "2172228", "revid": "287204", "url": "https://it.wikipedia.org/wiki?curid=2172228", "title": "Il mistero dello scienziato pazzo", "text": "Il mistero dello scienziato pazzo (\"Stay Out of the Basement\") \u00e8 la seconda storia della serie horror per ragazzi \"Piccoli brividi\", scritta da R. L. Stine.\nTrama.\nIl dottor Michael Brewer si comporta stranamente, passando praticamente tutto il tempo nella cantina di casa sua, lavorando sui suoi esperimenti con le piante. Ha avvertito i suoi figli, Margaret e Casey, di non entrarci ma i due sgattaiolano dentro e danno un'occhiata alle enormi piante. Cominciano a preoccuparsi ancora di pi\u00f9 quando Margaret scopre suo padre mangiare concime, dormire su uno strato di terriccio e lavarsi una ferita ad una mano dalla quale cola del sangue verde. Quando gli cade il berretto rivelando delle foglie che gli crescono dalla testa, il dottor Brewer spiega che sta lavorando con l'ingegneria genetica, per creare un ibrido pianta/animale.\nInfine Margaret e Casey ritornano nella cantina e trovano un altro dottor Brewer legato e imbavagliato nello sgabuzzino. Questo porta ad una resa dei conti finale, nella quale i fratelli e la madre scoprono la verit\u00e0: il dottor Brewer aveva cominciato per sbaglio a creare piante in parte umane, e il \"dottor Brewer\" con il quale i suoi familiari avevano vissuto per un certo tempo \u00e8 in realt\u00e0 un clone quasi perfetto del vero dottor Brewer. Il clone, insieme alla maggior parte delle piante, \u00e8 distrutto dal vero dottor Brewer con un'ascia, mentre alcune delle piante normali sono spostate in giardino. Nelle ultime righe del libro, un piccolo fiorellino parla a Margaret sostenendo di essere il suo vero padre, ma questo sviluppo \u00e8 lasciato sospeso.\nEpisodio TV.\nDi questo racconto \u00e8 stato adattato come un doppio episodio della serie televisiva, che presenta alcune differenze con la versione cartacea:\nNote.\nIl libro venne pi\u00f9 tardi riedito con una nuova immagine in copertina: la prima (presumibilmente realizzata da Jim Thiensen) presentava una mano vegetale semi-umana che fuoriesce da una porta socchiusa, la seconda invece (realizzata da Tim Jacobus) rappresenta un corpo umano-vegetale con il camice che si ramifica in maniera sproporzionata in un laboratorio (alle sue spalle infatti si possono notare numerosi alambicchi)."}
{"id": "2172234", "revid": "628767", "url": "https://it.wikipedia.org/wiki?curid=2172234", "title": "Esmeralda (Cuba)", "text": "Esmeralda \u00e8 un comune di Cuba, situato nella provincia di Camag\u00fcey.\nAltri progetti.\n "}
{"id": "2172236", "revid": "767487", "url": "https://it.wikipedia.org/wiki?curid=2172236", "title": "Johnny Egan", "text": "Carriera.\nNCAA.\nHa giocato per quattro anni a Providence, vincendo il NIT nel 1961.\nProfessionista.\nHa giocato per 11 anni consecutivi nella NBA."}
{"id": "2172237", "revid": "697352", "url": "https://it.wikipedia.org/wiki?curid=2172237", "title": "Discordia (I Cavalieri dello zodiaco)", "text": ""}
{"id": "2172238", "revid": "123844320", "url": "https://it.wikipedia.org/wiki?curid=2172238", "title": "Un prete tra noi", "text": "Un prete tra noi \u00e8 una serie televisiva italiana.\nDescrizione.\n\u00c8 prodotta dalla Taurus e dalla Faso Film Srl per la Rai e diretta da Giorgio Capitani. \u00c8 formata da due stagioni di 6 episodi ciascuno. La prima \u00e8 stata trasmessa in prima visione nel 1997 da Rai 2, la seconda in prima visione nel 1999 sempre sulla stessa rete, in seguito \u00e8 stata replicata da Rai 1 e TV2000. Dalla serie \u00e8 nata uno \"spin-off\"/sequel dal titolo \"Casa famiglia\", anch'esso formato da due stagioni. Le musiche della serie sono del Premio Oscar Nicola Piovani.\nTrama.\nLa serie racconta le esperienze di don Marco, un sacerdote cattolico che da teologo in Vaticano diventa cappellano carcerario ed esercita la sua attivit\u00e0 prima in un piccolo penitenziario, poi dopo un breve periodo trascorso fuori Roma, a Rebibbia."}
{"id": "2172241", "revid": "1645873", "url": "https://it.wikipedia.org/wiki?curid=2172241", "title": "Florida (Cuba)", "text": "Florida \u00e8 un comune di Cuba, situato nella provincia di Camag\u00fcey. dista 35\u00a0km dal capoluogo camaguey e 65\u00a0km da ciego de avila la costa sud dista 20\u00a0km dove si trova la spiaggia di playa florida, non adatta a scopi turistici, paludosa e in parte coperta da vegetazione e canneti, ospita un piccolo villaggio di pescatori.\nLa cittadina, sede di una \"fabrica azucarera\" per la lavorazione della canna da zucchero, \u00e8 stata fino ai primi anni '90 un centro vivace, economicamente florido e attrattivo culturalmente tanto da meritare il soprannome di \"piccola Havana\".\nCollegamenti esterni.\n "}
{"id": "2172245", "revid": "124808", "url": "https://it.wikipedia.org/wiki?curid=2172245", "title": "Un prete tra noi 2", "text": ""}
{"id": "2172246", "revid": "599013", "url": "https://it.wikipedia.org/wiki?curid=2172246", "title": "George Trapp", "text": ""}
{"id": "2172250", "revid": "21313608", "url": "https://it.wikipedia.org/wiki?curid=2172250", "title": "Ottica elettromagnetica", "text": ""}
{"id": "2172255", "revid": "628767", "url": "https://it.wikipedia.org/wiki?curid=2172255", "title": "Gu\u00e1imaro", "text": "Gu\u00e1imaro \u00e8 un comune di Cuba, situato nella provincia di Camag\u00fcey.\nAltri progetti.\n "}
{"id": "2172256", "revid": "599013", "url": "https://it.wikipedia.org/wiki?curid=2172256", "title": "Kirk Snyder", "text": ""}
{"id": "2172258", "revid": "767487", "url": "https://it.wikipedia.org/wiki?curid=2172258", "title": "Scherzi d'amore", "text": "Scherzi d'amore (\"Revenge of the Middle-Aged Woman\") \u00e8 un film TV del 2004 diretto da Sheldon Larry.\nTrama.\nLa storia narra della vita della giornalista Rose Lloyd, una cinquantenne che attraversa la pi\u00f9 intensa delle crisi di mezz'et\u00e0. Il marito di Rose difatti decide di lasciarla e vivere alla luce del sole la sua relazione con la giovane e avvenente assistente di Rose, Mindy. Rose sar\u00e0 poi sollevata dal suo incarico, e sostituita proprio da Mindy. Cercando di reagire agli eventi Rose ritrova un suo ex fidanzato che la porter\u00e0 a riscoprire i vecchi tempi e riprendere in mano la sua vita."}
{"id": "2172263", "revid": "19933", "url": "https://it.wikipedia.org/wiki?curid=2172263", "title": "Sgarabotto", "text": ""}
{"id": "2172265", "revid": "599013", "url": "https://it.wikipedia.org/wiki?curid=2172265", "title": "David Harrison (cestista 1982)", "text": ""}
{"id": "2172266", "revid": "628767", "url": "https://it.wikipedia.org/wiki?curid=2172266", "title": "Jimaguay\u00fa", "text": "Jimaguay\u00fa \u00e8 un comune di Cuba, situato nella provincia di Camag\u00fcey.\nAltri progetti.\n "}
{"id": "2172268", "revid": "15756", "url": "https://it.wikipedia.org/wiki?curid=2172268", "title": "SLAM (robotica)", "text": "Nella geometria computazionale e nella robotica, la localizzazione e mappatura simultanea (\"Simultaneous localization and mapping\", SLAM) \u00e8 il problema computazionale della costruzione o dell'aggiornamento di una mappa di un ambiente sconosciuto, tenendo contemporaneamente traccia della posizione di un agente al suo interno. Sebbene questo inizialmente sembri essere un problema \"uovo-e-gallina\", sono noti diversi algoritmi per risolverlo, almeno approssimativamente, in tempi trattabili per determinati ambienti. I metodi di soluzione approssimativa pi\u00f9 diffusi includono il Particle Filter, il filtro Kalman esteso, l'intersezione di covarianza e GraphSLAM. Gli algoritmi SLAM vengono utilizzati nella navigazione, nella mappatura robotica e nell'odometria per la realt\u00e0 virtuale o la realt\u00e0 aumentata. Gli algoritmi SLAM sono adattati alle risorse disponibili, quindi non mirati alla perfezione, ma alla conformit\u00e0 operativa. Gli approcci pubblicati sono impiegati in auto a guida autonoma, veicoli aerei senza pilota, veicoli subacquei autonomi, rover planetari, nuovi robot domestici e persino all'interno del corpo umano.\nDescrizione matematica del problema.\nData una serie di controlli ut e osservazioni del sensore ot su fasi temporali discrete t, il problema SLAM \u00e8 calcolare una stima dello stato dell'agente xt e una mappa dell'ambiente mt. Tutte le quantit\u00e0 sono generalmente probabilistiche, quindi l'obiettivo \u00e8 calcolare: \"P(mt+1, xt+1|o1:t+1, u1:t)\". L'applicazione della regola di Bayes fornisce una struttura per l'aggiornamento sequenziale delle posizioni posteriori, data una mappa e una funzione di transizione P(xt|xt-1).\nAlgoritmi.\nLe tecniche statistiche utilizzate per approssimare le equazioni di cui sopra includono filtri di Kalman e filtri di particelle (noti anche come metodi Monte Carlo). Forniscono una stima della funzione di probabilit\u00e0 a posteriori per la posa del robot e per i parametri della mappa. I metodi che approssimano in modo conservativo il modello di cui sopra utilizzando l'intersezione di covarianza sono in grado di evitare di fare affidamento su ipotesi di indipendenza statistica per ridurre la complessit\u00e0 algoritmica per applicazioni su larga scala. Altri metodi di approssimazione consentono di ottenere una migliore efficienza computazionale utilizzando semplici rappresentazioni dell'incertezza a regione delimitata. Le tecniche di appartenenza a gruppi si basano principalmente sulla propagazione dei vincoli di intervallo. Forniscono un set che racchiude la posa del robot e un'approssimazione set della mappa. La regolazione del pacchetto, e pi\u00f9 in generale la stima a posteriori massima (\"Maximum a posteriori estimation\", MAP), \u00e8 un'altra tecnica popolare per SLAM che utilizza dati di immagine, che stima congiuntamente le pose e le posizioni dei punti di riferimento, aumentando la fedelt\u00e0 della mappa, e viene utilizzata nei sistemi SLAM commercializzati come Google ARCore che ha sostituito il precedente progetto di realt\u00e0 aumentata \"Tango\". Gli stimatori MAP calcolano la spiegazione pi\u00f9 probabile delle pose del robot e della mappa dati i dati del sensore, piuttosto che cercare di stimare l'intera probabilit\u00e0 a posteriori. I nuovi algoritmi SLAM rimangono un'area di ricerca attiva e sono spesso guidati da requisiti e ipotesi diversi sui tipi di mappe, sensori e modelli come descritto di seguito. Molti sistemi SLAM possono essere visti come combinazioni di scelte da ciascuno di questi aspetti.\nMappatura.\nLe mappe topologiche sono un metodo di rappresentazione dell'ambiente che cattura la connettivit\u00e0 (cio\u00e8 la topologia) dell'ambiente piuttosto che creare una mappa geometricamente accurata. Gli approcci SLAM topologici sono stati utilizzati per rafforzare la coerenza globale negli algoritmi SLAM metrici. Al contrario, le mappe a griglia utilizzano matrici (tipicamente quadrate o esagonali) di celle discretizzate per rappresentare un mondo topologico e fare inferenze su quali celle sono occupate. Tipicamente si presume che le celle siano statisticamente indipendenti per semplificare il calcolo. In tale ipotesi, P(mt|xt, mt-1, ot) sono impostati a 1 se le celle della nuova mappa sono coerenti con l'osservazione ot nella posizione xt e 0 se incoerente. Le moderne auto a guida autonoma semplificano quasi del tutto il problema della mappatura, facendo ampio uso di dati cartografici altamente dettagliati raccolti in anticipo. Ci\u00f2 pu\u00f2 includere annotazioni sulla mappa fino al livello di contrassegno delle posizioni di singoli segmenti di linea bianca e cordoli sulla strada. I dati visivi contrassegnati dalla posizione come StreetView di Google possono anche essere utilizzati come parte delle mappe. Essenzialmente tali sistemi semplificano il problema SLAM in una pi\u00f9 semplice attivit\u00e0 di sola localizzazione, forse consentendo di spostare oggetti come automobili e persone solo per essere aggiornati nella mappa in fase di esecuzione.\nSensori.\nSLAM utilizzer\u00e0 sempre diversi tipi di sensori e le potenze e i limiti di vari tipi di sensori sono stati uno dei principali motori dei nuovi algoritmi. L'indipendenza statistica \u00e8 il requisito obbligatorio per far fronte alla distorsione metrica e al rumore nelle misurazioni. Diversi tipi di sensori danno origine a diversi algoritmi SLAM le cui ipotesi sono pi\u00f9 appropriate per i sensori. Ad un estremo, le scansioni laser o le caratteristiche visive forniscono dettagli di molti punti all'interno di un'area, a volte il rendering dell'inferenza SLAM non \u00e8 necessario perch\u00e9 le forme in queste \"nuvole di punti\" possono essere allineate facilmente e in modo inequivocabile ad ogni passaggio tramite la registrazione dell'immagine. All'estremo opposto, i sensori tattili sono estremamente scarsi in quanto contengono solo informazioni su punti molto vicini all'agente, quindi richiedono modelli precedenti forti per compensare in SLAM puramente tattile. La maggior parte delle attivit\u00e0 SLAM pratiche rientrano da qualche parte tra questi estremi visivi e tattili. I modelli di sensori si dividono ampiamente in approcci basati su dati storici e dati grezzi. I punti di riferimento sono oggetti nel mondo identificabili in modo univoco la cui posizione pu\u00f2 essere stimata da un sensore, ad esempio punti di accesso Wi-Fi o radiofari. Gli approcci con dati grezzi non presuppongono che i punti di riferimento possano essere identificati, e invece modellano P(ot|xt) direttamente in funzione della posizione. I sensori ottici possono essere telemetri laser unidimensionali (raggio singolo) o 2D (\"sweeping\"), LiDAR 3D ad alta definizione, LIDAR flash 3D, sensori sonar 2D o 3D e una o pi\u00f9 fotocamere 2D. Dal 2005, c'\u00e8 stata un'intensa ricerca su VSLAM (visual SLAM) utilizzando principalmente sensori visivi (telecamera), a causa della crescente ubiquit\u00e0 delle telecamere come quelle nei dispositivi mobili. I sensori visivi e LIDAR sono sufficientemente informativi da consentire l'estrazione di punti di riferimento in molti casi. Altre forme recenti di SLAM includono SLAM tattile (rilevamento solo tramite tocco locale), SLAM radar, SLAM acustico e SLAM WiFi (rilevamento in base alla forza dei punti di accesso WiFi vicini). Approcci recenti applicano la gamma wireless quasi ottica per multi-laterazione (RTLS) o multi-angolazione in combinazione con SLAM come tributo a misure wireless irregolari. Una sorta di SLAM per i pedoni umani utilizza un'unit\u00e0 di misura inerziale montata su scarpe come sensore principale e si basa sul fatto che i pedoni sono in grado di evitare i muri per costruire automaticamente le planimetrie degli edifici da un sistema di posizionamento interno. Per alcune applicazioni all'aperto, la necessit\u00e0 di SLAM \u00e8 stata quasi completamente rimossa a causa di sensori GPS differenziali ad alta precisione. Da una prospettiva SLAM, questi possono essere visti come sensori di posizione le cui probabilit\u00e0 sono cos\u00ec nitide da dominare completamente l'inferenza. Tuttavia, i sensori GPS possono diminuire del tutto o in alcune occasioni le prestazioni, specialmente durante i periodi di conflitto militare che sono di particolare interesse per alcune applicazioni robotiche.\nModellazione cinematica.\nIl termine P(xt|xt-1) rappresenta la cinematica del modello, che solitamente include informazioni sui comandi di azione dati un robot. Come parte del modello, \u00e8 inclusa la cinematica del robot, per migliorare le stime di rilevamento in condizioni di rumore intrinseco e ambientale. Il modello dinamico bilancia i contributi di vari sensori, vari modelli di errore parziale e infine comprende una nitida rappresentazione virtuale come una mappa con la posizione e la direzione del robot come una \"nuvola di probabilit\u00e0\". La mappatura \u00e8 la rappresentazione finale di tale modello, la mappa \u00e8 o tale rappresentazione o il termine astratto per il modello. Per i robot 2D, la cinematica \u00e8 solitamente data da un mix di comandi di rotazione e \"sposta in avanti\", che sono implementati con motore aggiuntivo e rumore. Purtroppo, la distribuzione formata dal rumore indipendente in direzioni angolari e lineari non \u00e8 gaussiana, ma \u00e8 spesso approssimata da una gaussiana. Un approccio alternativo consiste nell'ignorare il termine cinematico e leggere i dati dell'odometria dalle ruote del robot dopo ogni comando: tali dati possono quindi essere trattati come uno dei sensori piuttosto che come cinematica.\nSLAM acustico.\nUn'estensione del comune problema SLAM \u00e8 stata applicata al dominio acustico, dove gli ambienti sono rappresentati dalla posizione tridimensionale (3D) delle sorgenti sonore determinate. Le prime implementazioni di questa tecnica hanno utilizzato stime della direzione di arrivo (DoA) della posizione della sorgente sonora e si basano sulle principali tecniche di localizzazione del suono per determinare le posizioni della sorgente. Un osservatore o un robot deve essere dotato di un array di microfoni per consentire l'uso di Acoustic SLAM, in modo che le caratteristiche della DoA siano adeguatamente stimate. Acoustic SLAM ha gettato le basi per ulteriori studi sulla mappatura di scene acustiche e pu\u00f2 svolgere un ruolo importante nell'interazione uomo-robot attraverso la parola. Al fine di mappare sorgenti sonore multiple e occasionalmente intermittenti, un sistema Acoustic SLAM utilizza i fondamenti della teoria \"Random Finite Set\" per gestire la presenza variabile di punti di riferimento acustici. Tuttavia, la natura delle caratteristiche di derivazione acustica rende Acoustic SLAM suscettibile a problemi di riverbero, inattivit\u00e0 e rumore all'interno di un ambiente.\nSLAM audiovisivo.\nProgettato originariamente per l'interazione uomo-robot, Audio-Visual SLAM \u00e8 un framework che fornisce la fusione di caratteristiche distintive ottenute dalle modalit\u00e0 sia acustiche che visive all'interno di un ambiente. L'interazione umana \u00e8 caratterizzata da caratteristiche percepite non solo nella modalit\u00e0 visiva, ma anche in quella acustica; in quanto tali, gli algoritmi SLAM per robot e macchine incentrati sull'uomo devono tenere conto di entrambi i set di funzionalit\u00e0. Un framework audiovisivo stima e mappa le posizioni dei punti di riferimento umani attraverso l'uso di caratteristiche visive come la posa umana e caratteristiche audio come il linguaggio umano e fonde le convinzioni per una mappa pi\u00f9 solida dell'ambiente. Per le applicazioni nella robotica mobile (es. Droni, robot di servizio), \u00e8 utile utilizzare apparecchiature leggere e a bassa potenza come telecamere monoculari o array di microfoni microelettronici. Lo SLAM audiovisivo pu\u00f2 anche consentire il funzionamento complementare di tali sensori, compensando il campo visivo ristretto, le occlusioni delle caratteristiche e le degradazioni ottiche comuni ai sensori visivi leggeri con l'intero campo visivo e rappresentazioni delle caratteristiche senza ostacoli inerenti a sensori audio. La suscettibilit\u00e0 dei sensori audio al riverbero, all'inattivit\u00e0 della sorgente sonora e al rumore pu\u00f2 anche essere compensata di conseguenza attraverso la fusione delle convinzioni fondamentali della modalit\u00e0 visiva. La funzione complementare tra le modalit\u00e0 audio e visiva in un ambiente pu\u00f2 rivelarsi preziosa per la creazione di robotica e macchine che interagiscono completamente con la parola e il movimento umano.\nSLAM collaborativo.\nSLAM collaborativo combina immagini da pi\u00f9 robot o utenti per generare mappe 3D.\nOggetti in movimento.\nGli ambienti non statici, come quelli che contengono altri veicoli o pedoni, continuano a presentare sfide per la ricerca. SLAM con DATMO \u00e8 un modello che traccia gli oggetti in movimento in modo simile all'agente stesso.\nLoop closure.\nLa chiusura del ciclo (\"Loop closure\") \u00e8 il problema di riconoscere un luogo visitato in precedenza e aggiornare le convinzioni di conseguenza. Questo pu\u00f2 essere un problema perch\u00e9 errori di modello o algoritmo possono assegnare priorit\u00e0 basse alla posizione. I metodi tipici di chiusura del loop applicano un secondo algoritmo per calcolare un certo tipo di somiglianza di misura del sensore e reimpostare i priori della posizione quando viene rilevata una corrispondenza. Ad esempio, ci\u00f2 pu\u00f2 essere fatto memorizzando e confrontando i vettori di sacchi di parole delle caratteristiche SIFT da ciascuna posizione visitata in precedenza.\nEsplorazione.\n\"\"Active SLAM\" studia il problema combinato dello SLAM con la decisione di dove muoversi per costruire la mappa nel modo pi\u00f9 efficiente possibile. La necessit\u00e0 di esplorazione attiva \u00e8 particolarmente pronunciata nei regimi di rilevamento sparsi come lo SLAM tattile. Lo SLAM attivo viene generalmente eseguito approssimando l'entropia della mappa sotto azioni ipotetiche. \"Multi agent SLAM\"\" estende questo problema al caso di pi\u00f9 robot che si coordinano per esplorare in modo ottimale.\nIspirazione biologica.\nNelle neuroscienze, l'ippocampo sembra essere coinvolto in calcoli simili a SLAM, dando origine a cellule di posizionamento, e costituisce la base per sistemi SLAM bio-ispirati come RatSLAM.\nImplementazioni.\nVari algoritmi SLAM sono implementati nelle librerie di sistemi operativi robot (ROS) open source, spesso utilizzati insieme alla libreria di nuvole di punti per mappe 3D o funzionalit\u00e0 visive di OpenCV.\nStoria.\nUn lavoro fondamentale in SLAM \u00e8 la ricerca di R.C. Smith e P. Cheeseman sulla rappresentazione e stima dell'incertezza spaziale nel 1986. Altro lavoro pionieristico in questo campo \u00e8 stato condotto dal gruppo di ricerca di Hugh F. Durrant-Whyte all'inizio degli anni '90: ha mostrato che le soluzioni per SLAM esistono nel limite di dati infinito. Questa scoperta motiva la ricerca di algoritmi che siano trattabili computazionalmente e approssimino la soluzione. Le auto a guida autonoma STANLEY e JUNIOR, guidate da Sebastian Thrun, hanno vinto la DARPA Grand Challenge e sono arrivate seconde nella DARPA Urban Challenge negli anni 2000, e hanno incluso i sistemi SLAM, portando SLAM all'attenzione mondiale. Le implementazioni SLAM per il mercato di massa possono ora essere trovate negli aspirapolvere robot di consumo."}
{"id": "2172274", "revid": "300067", "url": "https://it.wikipedia.org/wiki?curid=2172274", "title": "Jackson Vroman", "text": "\u00c8 stato trovato senza vita nel 2015 nella piscina della sua abitazione in California. Aveva 34 anni."}
{"id": "2172280", "revid": "19933", "url": "https://it.wikipedia.org/wiki?curid=2172280", "title": "Gaetano Sgarabotto", "text": ""}
{"id": "2172281", "revid": "19933", "url": "https://it.wikipedia.org/wiki?curid=2172281", "title": "Pietro Sgarabotto", "text": ""}
{"id": "2172284", "revid": "628767", "url": "https://it.wikipedia.org/wiki?curid=2172284", "title": "Minas (Cuba)", "text": "Minas \u00e8 un comune di Cuba, situato nella provincia di Camag\u00fcey. \nAltri progetti.\n "}
{"id": "2172291", "revid": "599013", "url": "https://it.wikipedia.org/wiki?curid=2172291", "title": "Materiale da costruzione", "text": "I materiali da costruzione sono tutti i materiali, naturali e artificiali, normalmente impiegati nel lavoro per realizzare costruzioni edilizie e opere d'ingegneria civile (strade, ponti, canali, dighe, gallerie).\nEsistono vari tipi di materiali da costruzione, sia naturali sia artificiali, a cui se ne aggiungono sempre di nuovi.\nIl numero di questi materiali, in passato era relativamente limitato, ma continuamente aumentano, mentre allo stesso tempo si \u00e8 avuta una differenziazione dei sistemi impiegati per la loro produzione.\nL'elevato numero di materiali da costruzione dipende dal fatto che ognuno di essi presenta delle particolari propriet\u00e0, che lo fanno preferire agli altri a seconda degli scopi per i quali deve essere utilizzato.\nStoria.\nStoricamente, i primi materiali utilizzati per la costruzione sono stati pelli animali (nella costruzione di tende), fango, argilla grezza, paglia (nella costruzione di capanne), e rocce di varia natura. Molti di questi materiali vengono ancora oggi utilizzati in alcune parti del mondo da popolazioni nomadi o aborigene, mentre sono stati quasi completamente rimpiazzati dagli altri materiali nel contesto tecnologico dei paesi industrializzati.\nIl muro a secco \u00e8 una delle pi\u00f9 antiche tecniche di costruzione: esso \u00e8 realizzato da blocchi di pietra opportunamente disposti in modo da autosostenersi, senza rendere necessario l'uso di leganti. Esempi di antiche costruzioni realizzate in pietra sono i nuraghe della Sardegna (risalenti al II millennio a.C.\n), le piramidi a gradini dell'America Latina, e le costruzioni degli antichi greci e romani.\nIl granito era gi\u00e0 utilizzato nel 2600 a.C. dagli antichi egizi, che se ne servirono per costruire il rivestimento superficiale della piramide rossa, mentre la piramide di Micerino \u00e8 costruita con blocchi di granito e calcare.\nPresso i nativi americani delle Grandi Pianure era comune l'utilizzo di pelli o corteccia di betulla per la fabbricazione dei \"tipi\" (in inglese \"teepee\"), tende di forma conica che avevano il vantaggio di potere essere trasportate.\nIn Mongolia una parte della popolazione vive ancora nelle iurte, abitazioni costituite da una struttura portante in legno e una copertura fatta di tappeti di feltro (una stoffa in pelo animale). Questo tipo di abitazioni \u00e8 richiamato nelle tensostrutture, applicate su vasta scala nella seconda met\u00e0 del Novecento. Per la costruzione delle tensostrutture vengono in genere impiegate travature costituite da fibra di vetro rivestita in politetrafluoroetilene e tele in poliestere e polivinilcloruro.\nIn ambito edilizio \u00e8 stato ed ha trovato utilizzo come materiale da costruzione anche l'amianto (nella forma commerciale dell'Eternit), usato per la coibentazione di edifici e mezzi di trasporto, fino a quando, negli anni ottanta, ne \u00e8 stata accertata la cancerogenicit\u00e0.\nStruttura e propriet\u00e0 dei materiali.\nA ciascun materiale \u00e8 richiesto di possedere determinate propriet\u00e0 e di conservarle nel tempo. Le propriet\u00e0 meccaniche riflettono il comportamento del materiale sollecitato all'applicazione di un sistema di forze; quelle fisiche misurano il comportamento sotto l'azione della temperatura, dei campi elettrici o magnetici, della luce, del fuoco; le propriet\u00e0 chimiche caratterizzano la capacit\u00e0 di conservare le proprie caratteristiche nell'ambiente in cui il materiale opera.\nStruttura dei materiali.\nUn qualsiasi aggregato di atomi costituisce la materia, che pu\u00f2 presentarsi in diversi stati. Le due situazioni estreme sono rappresentate dai fluidi (gas e liquidi) e dai solidi.\nParlando di materiali da costruzione, si fa sempre riferimento a materiali solidi.\nI solidi possono essere di tipo cristallino, cio\u00e8 caratterizzati da una struttura ordinata a livello atomico e molecolare (come nel caso dei metalli o di molti materiali ceramici), amorfo, nel caso in cui assumano una struttura disordinata simile a quella dei liquidi (come nei vetri, dove un raffreddamento \"congela\" la struttura amorfa del liquido) o semicristallino (come molti materiali polimerici).\nLa scelta del materiale.\nLa costruzione di un oggetto, di un utensile e di addirittura un edificio, quindi la sua forma, le sue propriet\u00e0 meccaniche e strutturali, il suo peso e le sue propriet\u00e0 termiche, sono condizionati dai materiali con i quali questi vengono realizzati. La scelta di un materiale rispetto ad un altro non \u00e8 mai casuale, poich\u00e9 i materiali (anche all'interno della stessa famiglia), presentano propriet\u00e0 molto diverse fra loro, che condizionano sensibilmente la produzione di un manufatto, o di un'infrastruttura.\nIn passato la maggior parte dei materiali usati per l'edilizia era presente in natura (legno, argilla o sabbia) e veniva utilizzata senza particolari lavorazioni aggiuntive. Con il passare del tempo, a questi materiali se ne sono aggiunti altri, artificiali (come il calcestruzzo, vetro, materie plastiche, e i metalli), che vengono realizzati a partire da materie prime presenti in natura, che per l'utilizzo industriale vengono sottoposte a diversi processi di lavorazione e trattamento delle superfici. Anche i materiali naturali, che una volta venivano impiegati allo stato grezzo, ora vengono sottoposti a diversi processi di lavorazione; ad esempio il legno subisce diversi trattamenti di superficie (come la sabbiatura), mentre l'argilla viene cotta al forno (diventando terracotta).\nOggi, la scelta del materiale da adottare per una particolare applicazione dipende dalle sue caratteristiche (tra cui: propriet\u00e0 meccaniche, propriet\u00e0 fisiche, propriet\u00e0 chimiche, propriet\u00e0 ottiche e traspirabilit\u00e0), ma anche dalla sua disponibilit\u00e0 nel luogo di utilizzo, dall'impatto ambientale del materiale stesso, dal suo effetto estetico e, soprattutto, dal suo prezzo.\nTra i vari \"fattori di risparmio\" che possono influenzare la scelta dei materiali alcuni sono direttamente legati al materiale stesso, come il costo di produzione unitario o la reperibilit\u00e0 in loco, ma altri dipendono dalle tecnologie utilizzate in cantiere e/o al ciclo di vita previsto per l'edificio (es. modularit\u00e0 dei componenti nel caso di prefabbricazione, facilit\u00e0 di utilizzo da parte di manodopera non specializzata nel caso dell'autocostruzione, possibilit\u00e0 di un riutilizzo dopo la demolizione dell'edificio...).\nPropriet\u00e0 meccaniche.\nLe propriet\u00e0 meccaniche di un materiale da costruzione sono quelle che riflettono il comportamento del materiale stesso in seguito all'applicazione di un sistema di forze...\nTipologie di materiali.\nA questi materiali, che sono i pi\u00f9 utilizzati nel campo dell'edilizia, si aggiungono una molteplicit\u00e0 di altri materiali, quali ad esempio i compositi e il ghiaccio.\nLegno.\nIl legno \u00e8 il materiale organico pi\u00f9 diffuso e il suo utilizzo risale all'antichit\u00e0 (basti pensare alle capanne del Paleolitico o alle palafitte del Neolitico).\nEsistono diversi tipi di legni, che si differenziano, oltre che per la specie arboricola da cui sono prodotti, dal tipo di crescita che ha avuto l'albero.\nIl legno strutturale \u00e8 un materiale da costruzione piuttosto versatile e facilmente lavorabile, che viene impiegato in ambito edilizio per la costruzione di diverse strutture; in particolare pu\u00f2 essere utilizzato sia per la realizzazione di telai portanti sia come rivestimento.\nA partire dal fusto possono essere ricavati elementi a sezione rettangolare con diversi rapporti di larghezza/altezza. Il collegamento dei vari elementi avviene a mezzo di colle, con viti o con collegamenti realizzati in acciaio da carpenteria.\nIl vantaggio delle strutture in legno lo si riscontra particolarmente nelle strutture lamellari, costituite cio\u00e8 da una serie di assi di legno sottili saldamente collegate tra loro. Una struttura in legno lamellare presenta notevoli valori di resistenza agli sforzi e pu\u00f2 benissimo essere utilizzata per la realizzazione di opere come travi portanti per solai o travature di tetti in legno.\nIl principale svantaggio del legno \u00e8 la sua facilit\u00e0 ad incendiarsi. Oggi comunque esistono numerosi trattamenti che possono rendere abbastanza ignifugo un elemento in legno in modo da permettere una maggiore resistenza al fuoco.\nPaglia.\nIn molti paesi (soprattutto tropicali) la paglia \u00e8 il materiale di copertura pi\u00f9 diffuso per i tetti delle case, nonch\u00e9 una caratteristica importante del paesaggio locale. La diffusione in Europa \u00e8 maggiore nel nord del continente e, in particolare, nelle isole britanniche. Qui questo tipo di copertura, che nel medioevo era abbondantemente diffuso, sta venendo nuovamente valorizzato.\nLeganti.\nI leganti sono materiali costituiti da polveri finissime che, se impastate con acqua, d\u00e0nno origine a una massa plastica che, una volta indurita, raggiunge una elevata resistenza meccanica. I leganti, quando impastati con acqua, diventano malte e calcestruzzi.\nGesso.\nIl gesso utilizzato in edilizia \u00e8 un legante aereo costituito da solfato di calcio semidrato , da anidrite o da una miscela dei due composti.\n\u00c8 un materiale leggero e resistente al fuoco, isolante termico e acustico.\nViene prodotto a partire dalla pietra di gesso, un materiale molto tenero che contiene (per un valore solitamente inferiore al 10%) impurezze di silicati, alluminati, quarzo e ossido di ferro).\nIl gesso non pu\u00f2 operare all'aperto o a contatto con ambienti umidi (in quanto non sufficientemente insolubile). Inoltre, il gesso umido \u00e8 aggressivo nei confronti dei materiali metallici che non resistono in condizioni di umidit\u00e0. Infine, il gesso non pu\u00f2 essere utilizzato a contatto con atmosfere contenenti ammoniaca.\nCalce aerea.\nCon il termine calce si intendono sia l'ossido di calcio (CaO) ottenuto per cottura ad alta temperatura di rocce calcaree (\"calce viva\") sia il suo idrato (Ca(OH)2, detto anche \"calce spenta\"). La calce \u00e8 utilizzata impastata con sabbia e acqua, diventando cos\u00ec malta, per il collegamento di pietre e mattoni o per la realizzazione di intonaci.\nCalce idraulica.\nLa calce idraulica \u00e8 stata largamente usata in passato, ma oggi viene prodotta in quantit\u00e0 modeste e solo in alcuni paesi. Questo legante viene spesso considerato come il precursore del moderno cemento Portland. A differenza della calce aerea, quella idraulica pu\u00f2 far presa e resistere anche in acqua e in ambienti umidi.\nSi possono distinguere tre tipi di calce idraulica:\nCementi.\nLa norma europea EN 197 definisce cemento: \"un materiale inorganico finemente macinato che, mescolato con acqua, forma una pasta che rapprende e indurisce a seguito di reazioni e processi di idratazione e che una volta indurita mantiene la sua resistenza e stabilit\u00e0 anche sott'acqua\".\nTra i cementi, il cemento Portland \u00e8 il pi\u00f9 importante e diffuso. Si ottiene attraverso la macinazione del prodotto di cottura di una miscela di argilla, calcare e sabbia (clinker) con piccole aggiunte di gesso ed, eventualmente, di altri materiali quali pozzolane, fumo di silice, ceneri volanti, loppa di altoforno, eccetera.\nEsistono per\u00f2 anche cementi speciali per usi particolari: cementi alluminosi, cementi soprasolfatati, cementi ferrici, cementi espansivi, cementi bianchi o colorati.\nIl principale impiego del cemento \u00e8 connesso con la costruzione di opere in calcestruzzo, in particolar modo armato e precompresso, ma pu\u00f2 anche essere usato per la giunzione di altri materiali da costruzione, come pietre e mattoni, per la realizzazione di murature.\nMalte e calcestruzzi.\nMalte e calcestruzzi sono ottenuti miscelando, secondo opportuni rapporti, cemento, acqua e aggregati. Possono anche contenere additivi e aggiunte specifiche per modificarne alcune propriet\u00e0.\nMalte.\nLa malta \u00e8 un conglomerato costituito da una miscela di legante (ad esempio cemento e/o calce), acqua e inerte fine (sabbia).\nViene utilizzata in edilizia per realizzare\nintonaci o per collegare e tenere uniti altri materiali da costruzione, cui la malta fluida si adatta aderendovi tenacemente fino a dare una struttura monolitica ad indurimento avvenuto (malta di allettamento), o almeno ci\u00f2 \u00e8 quanto potrebbe avvenire con una malta cementizia nella costruzione di murature nuove. Nelle murature antiche e in generale quelle con malte a base di calce, la funzione della malta \u00e8 principalmente quella di compensare le asperit\u00e0 dei blocchi (pietre o laterizi) e quindi quella di distribuire il carico su l'intera superficie d'appoggio reciproco. La malta non ha quindi la funzione preminente di \"incollare\" i blocchi, come si potrebbe pensare, soprattutto quella tradizionale.\nCalcestruzzi.\nIl largo impiego del calcestruzzo \u00e8 dovuto a diversi fattori:\nLe diverse caratteristiche del calcestruzzo, sia fresco che indurito, dipendono dalla presenza o mancanza di aggregati (naturali o artificiali) e dalle caratteristiche dell'acqua e degli additivi (come per esempio quelli fluidificanti e superfluidificanti, che sono i pi\u00f9 utilizzati e servono a rendere pi\u00f9 lavorabile il calcestruzzo o a ridurre la quantit\u00e0 di acqua necessaria nell'impasto).\nMateriali lapidei.\nI materiali lapidei sono essenzialmente le rocce. Esse si suddividono in tre categorie: rocce vulcaniche, rocce sedimentarie e rocce metamorfiche, ognuna con diverse caratteristiche meccaniche, fisiche e chimiche.\nGranito.\nIl granito ha una struttura cristallina, spesso con cristalli di grosse dimensioni, in quanto si tratta di una roccia intrusiva formatasi a grandi profondit\u00e0 dalla crosta terrestre. Esso presenta un'ottima resistenza agli acidi. Viene utilizzato soprattutto nelle pavimentazioni, nei rivestimenti esterni (soprattutto in passato per il bugnato) e nei ripiani delle cucine.\nTufo.\nIl tufo \u00e8 una roccia vulcanica di tipo piroclastica. Esso pu\u00f2 essere impiegato in edilizia in blocchetti per la costruzione delle pareti portanti in sostituzione di altri materiali quali blocchetti di cemento, pietra da taglio eccetera. Costituisce gran parte degli edifici ad uso abitativo dell\u2019Italia meridionale e insulare.\nMarmo.\nIl marmo \u00e8 una roccia metamorfica creatasi in seguito alla trasformazione di rocce sedimentarie mediante ricristallizzazione del carbonato di calcio di cui sono in prevalenza composte.\nCome tutte le rocce metamorfiche, anche il marmo pu\u00f2 essere suddiviso in lamine secondo specifiche direzioni (scistosit\u00e0). Viene spesso usato nella scultura, ma anche per rivestimenti esterni degli edifici, per le pavimentazioni e per i ripiani pregiati dei mobili da bagno.\nPorfido.\nIl porfido \u00e8 una roccia vulcanica effusiva (formatasi quindi in prossimit\u00e0 della crosta terrestre) con una struttura cristallina a grana fine. \u00c8 molto resistente agli sbalzi di temperatura, ed \u00e8 per questo che viene spesso utilizzato per pavimentazioni esterne (dai bolognini ai sampietrini fino a lastre di dimensioni maggiori), ma anche per rivestimenti e pareti ventilate.\nArdesia.\nL'ardesia \u00e8 una roccia metamorfica da cui si possono ottenere facilmente lastre sottili, piane, leggere, impermeabili e resistenti agli agenti atmosferici.\nViene principalmente impiegata per la costruzione delle coperture, ma anche nelle pavimentazioni e per la costruzione di gradoni di scale.\nAltre rocce utilizzate in edilizia.\nEsistono molti altri materiali lapidei utilizzati in edilizia. Tra questi, ci sono delle rocce vulcaniche (come sienite, diorite, gabbro e basalto), rocce sedimentarie (come dolomite, calcare e arenaria) e rocce metamorfiche (come, per esempio, gli gneiss).\nMateriali ceramici.\nI materiali ceramici sono materiali ottenuti da materie prime inorganiche mediante formatura e successiva cottura. La struttura dei materiali ceramici \u00e8 caratterizzata dalla presenza di elementi metallici e non metallici legati da legami forti. Hanno buone caratteristiche di resistenza al calore e all'attacco degli agenti chimici, nonch\u00e9 un buon isolamento elettrico. Il comportamento meccanico \u00e8 caratterizzato da fragilit\u00e0, elevata durezza, rigidit\u00e0 e buona resistenza a compressione.\nI materiali ceramici sono utilizzati in ambito edilizio per realizzare coperture, pareti (laterizi), piastrelle (per rivestire le pareti e per pavimentare i locali) e nella creazione di sanitari (ad esempio WC, bidet, lavabi e piatti doccia).\nLaterizi.\nI laterizi sono materiali da costruzione di vasto uso caratterizzati da una forma regolare e da dimensioni e peso tali da consentirne una agevole posa manuale. Vengono impiegati per la realizzazione di murature, solai, coperture e rivestimenti.\nSono costituiti da argilla (solitamente argille impure, contenenti ossido di ferro, responsabile della colorazione rossastra).\nTra i laterizi, vi sono mattoni pieni, mattoni semipieni, tavelline, tavelle e tavelloni, pianelle e tegole di vario tipo (embrice, coppo, marsigliese, portoghese, olandese).\nCeramici a pasta compatta.\nI materiali ceramici a pasta compatta sono caratterizzati da una struttura vetrosa. Rientrano in questa categoria i gr\u00e8s e le pi\u00f9 pregiate porcellane.\nI gr\u00e8s sono prodotti ceramici realizzati con argille che durante la cottura danno luogo alla graduale formazione di una fase liquida, per cui si ottiene un prodotto impermeabile con elevata resistenza meccanica. Questo fenomeno \u00e8 detto greificazione.\nI gr\u00e8s sono utilizzati per realizzare condutture per soluzioni acide o acque di scarico e piastrelle.\nLe porcellane sono prodotti ceramici a pasta bianca, compatta e vetrificata, ottenuti da miscele di caolino (argilla pura), quarzo macinato finemente e feldspati. \nLe porcellane, a seconda della temperatura di cottura, vengono divise in porcellane tenere (che hanno traslucidit\u00e0 accentuata) e dure (con prevalenza della fase cristallina). Queste ultime porcellane, hanno elevata resistenza chimica, resistenza meccanica (che \u00e8 maggiore all'aumentare della quantit\u00e0 di quarzo presente nell'impasto) e refrattariet\u00e0.\nSolitamente, le porcellane dure vengono utilizzate (per la loro resistenza chimica) per la produzione di crogioli per laboratori chimici e per la realizzazione di isolanti elettrici. Le porcellane tenere, invece, vengono utilizzate per ceramiche ornamentali.\nPiastrelle ceramiche.\nLe piastrelle ceramiche vengono prodotte mediante pressatura o estrusione. Vengono successivamente cotte con il processo della monocottura (oggi sempre pi\u00f9 diffuso) con cui si ottengono materiali ceramici a pasta greificata con elevata compenetrazione tra smalto e supporto. Le piastrelle devono soddisfare requisiti di impermeabilit\u00e0 all'acqua, resistenza all'abrasione, agli urti, agli attacchi chimici, alle macchie e al gelo.\nLe piastrelle ceramiche, esistenti sul mercato in varie forme, colori e dimensioni, vengono utilizzate per rivestimenti di pavimenti o di pareti di stanze da bagno e cucine.\nL'Italia \u00e8 il primo produttore mondiale di piastrelle ceramiche, la maggior parte delle quali viene esportata.\nMateriali metallici.\nAcciai e ghise.\nLe leghe di ferro si dividono in acciai e ghise in base al tenore di carbonio (maggiore o minore del 2,06%). In realt\u00e0, negli acciai e nelle ghise sono sempre presenti altri elementi di lega.\nAcciai.\nEsistono diversi modi per classificare i vari tipi di acciai. In base ai requisiti qualitativi, per esempio, si suddividono in acciai di base (per i quali vengono garantite solo certe caratteristiche resistenziali), acciai di qualit\u00e0 (per i quali, oltre a quelle di resistenza meccanica, \u00e8 possibile garantire altre determinate propriet\u00e0) e acciai speciali (destinati ad applicazioni o trattamenti particolari). In base alla composizione chimica, invece, si possono suddividere in acciai al carbonio, acciai basso legati e acciai legati. Infine, sulla base delle applicazione, gli acciai si possono raggruppare in: acciai da costruzione di uso generale, acciai speciali da costruzione, acciai inossidabili, acciai da utensili e acciai per usi particolari.\nLa produzione dell'acciaio pu\u00f2 avvenire in due modi: siderurgia primaria e siderurgia secondaria.\nNella siderurgia primaria, si parte da minerale di ferro, carbone (che viene trasformato in coke) e calcare. Queste materie prime vengono inserite in un altoforno da cui escono ghisa e scorie. La ghisa viene quindi introdotta in un convertitore a ossigeno insieme a rottami di ferro e calce viva, dove viene convertita in acciaio mediante aggiunta di ossigeno. L'acciaio viene dunque inviato all'impianto di colata.\nNella siderurgia secondaria, invece, si usano forni elettrici ad arco alimentati con rottame, che viene fuso. Al rottame fuso vengono poi aggiunti additivi e ferroleghe per raggiungere le qualit\u00e0 richieste. Poi passa all'impianto di colata.\nL'acciaio presenta una elevata resistenza meccanica ed elevata flessibilit\u00e0. \nLa longevit\u00e0 dell'acciaio pu\u00f2 essere compromessa da fenomeni di corrosione; oggi tuttavia l'acciaio utilizzato per elementi strutturali subisce una serie di lavorazioni che lo proteggono dall'eventuale corrosione.\nI tipi di acciaio maggiormente utilizzati in edilizia sono: acciai da costruzione, acciai patinabili e acciai inossidabili.\nTrova impiego nella produzione delle armature del calcestruzzo armato e nella realizzazione di telai, ma anche per cancellate, balaustre, cavi per tensostrutture, eccetera.\nGhise.\nLe ghise hanno un tenore di carbonio compreso tra il 2,5 e il 4% e contengono anche silicio.\nLe ghise sono facilmente colabili, fondono con maggiore facilit\u00e0 rispetto agli acciai e possono essere colate anche in forme complesse. Hanno per\u00f2 una modesta resistenza meccanica e sono fragili: \u00e8 per questo che non sono lavorate per deformazione plastica.\nMateriali metallici non ferrosi.\nTra i materiali metallici non ferrosi, i pi\u00f9 utilizzati in edilizia sono il rame e l'alluminio (e le loro rispettive leghe) e il titanio.\nRame e leghe di rame.\nIl rame \u00e8 un materiale che presenta elevata conducibilit\u00e0 elettrica e termica, \u00e8 facilmente deformabile plasticamente, forma facilmente leghe con altri metalli, ha una buona resistenza alla corrosione atmosferica e ha discrete caratteristiche meccaniche.\nIl rame, e in generale le sue leghe, ovvero bronzi (rame-stagno) e ottoni (rame-zinco), trova ampio utilizzo nell'impiantistica (cavi elettrici, tubazioni per l'acqua, gas metano, combustibili liquidi, eccetera), nella produzione di maniglie e pomelli, ma anche per le coperture (soprattutto per i rivestimenti delle cupole) o per parti di esse (pluviali, grondaie, doccioni, grembiuli e converse).\nEsistono poi i cuproallumini, che sono leghe rame-alluminio (con tenore di alluminio fino al 13%) che hanno elevata resistenza alla corrosione in acqua di mare.\nAlluminio e leghe di alluminio.\nL'alluminio e le sue leghe sono caratterizzati da una bassa densit\u00e0 (pi\u00f9 o meno un terzo di quella degli acciai). Inoltre, l'alluminio \u00e8 un materiale estremamente leggero e resistente alla corrosione in ambienti neutri (in assenza di cloruri). Ha elevata conducibilit\u00e0 elettrica (di poco inferiore a quella del rame) e una buona duttilit\u00e0.\nPer migliorare le propriet\u00e0 meccaniche, le leghe di alluminio possono essere sottoposte a trattamenti termici specifici oppure a incrudimento.\nNell'edilizia si sfrutta la combinazione di buona resistenza alla corrosione, bassa densit\u00e0 e facilit\u00e0 di lavorazione: le applicazioni principali delle leghe di alluminio riguardano la realizzazione di serramenti e facciate continue.\nTitanio.\nIl titanio non \u00e8 un elemento raro (\u00e8 pi\u00f9 diffuso, per esempio, del rame e dello zinco); tuttavia \u00e8 un materiale molto costoso. \nHa un elevato punto di fusione (1660 \u00b0C), un basso coefficiente di dilatazione termica, non \u00e8 magnetico, non infragilisce a basse temperature, \u00e8 ipoallergenico, leggero e inossidabile.\nSi pu\u00f2 produrre in getti, \u00e8 forgiabile, lo si pu\u00f2 saldare e lavorare con macchine utensili.\nPer applicazioni architettoniche, solitamente si ricorre al titanio nella sua colorazione naturale, simile, a prima vista, a quella dell'acciaio inossidabile. In questo caso, la superficie del metallo d\u00e0 riflessi colorati con tonalit\u00e0 che cambiano al variare dell'angolo di osservazione e del tipo di illuminazione.\nUn tipico esempio di utilizzo di questo materiale \u00e8 il Guggenheim Museum di Bilbao, opera di Frank O. Gehry completamente rivestita in titanio.\nPiombo.\nIl piombo viene usato nell'edilizia, nella produzione di batterie per autotrazione e di proiettili per armi da fuoco e, allo stato liquido, come refrigerante nei reattori nucleari, a volte in lega eutettica con il bismuto. Il piombo \u00e8 un componente del peltro e di leghe metalliche usate per la saldatura.\nOro.\nEsistono rari casi, in edilizia, di utilizzo dell'oro.\nUn esempio dell'utilizzo di questo metallo in architettura \u00e8 la Cupola della Roccia che sovrasta la citt\u00e0 di Gerusalemme. Essa \u00e8 esternamente rivestita di lamine d'oro, materiale molto duttile, riflettente e ottimo conduttore elettrico e termico.\nVetri.\nIl vetro \u00e8 un materiale fragile, che trova impiego sotto forma di lastre nella realizzazione degli infissi (finestre) o di facciate continue. Il vetro permette alla luce di entrare negli ambienti interni, e al tempo stesso isola l'edificio dagli agenti atmosferici (vento, neve, e pioggia). Pu\u00f2 essere utilizzato anche a scopo decorativo, realizzando ad esempio delle vetrate a mosaico (questa tecnica \u00e8 stata spesso utilizzata nelle chiese).\nLe lastre di vetro possono essere assemblate in strati tra cui viene lasciata un'intercapedine; si parla in questo caso di vetrocamera. L'utilizzo di vetrocamera permette un buon isolamento termico e acustico.\nEsiste anche la possibilit\u00e0 di creare dei \"mattoni\" in vetro. Si parla in questo caso di vetrocemento. \u00c8 possibile realizzare pareti divisorie in vetrocemento, che permettono il passaggio della luce mantenendo allo stesso tempo una certa \"privacy\".\nPer porre rimedio alla fragilit\u00e0 del vetro, \u00e8 possibile utilizzare alcuni accorgimenti. Si possono cos\u00ec ottenere tre tipi di sicurezza: \nIl vetro pu\u00f2 essere anche utilizzato come materiale per strutture portanti, in questo caso si parla di vetro strutturale.\nMateriali polimerici.\nI materiali polimerici (o \"materie plastiche\") sono materiali molto leggeri composti da macromolecole. La maggior parte dei materiali polimerici oggi in commercio, viene prodotta per via sintetica a partire da piccole molecole derivate dal petrolio (polimeri sintetici). Solo una minima parte dei polimeri \u00e8 derivata, invece, da sostanze naturali attraverso trasformazioni chimiche (polimeri semisintetici).\nIn questa categoria di materiali rientrano:\nI materiali polimerici sono impiegati per realizzare tubazioni idrauliche, vasche e tapparelle.\nPolistirene.\nIl polistirene (o polistirolo) viene impiegato, in edilizia, principalmente nella realizzazione dei cappotti. Esso \u00e8 un buon isolante termico e allo stesso tempo \u00e8 economico e leggero.\nMateriali compositi.\nI cosiddetti materiali compositi sono quei materiali costituiti da una miscela, naturale o artificiale, di materiali diversi. Fanno parte di questa categoria anche il legno (che \u00e8 costituito infatti da cellulosa inserita in una matrice di lignina) e alcuni materiali di uso tradizionale (come i conglomerati cementizi), ma solitamente il termine di \"compositi\" viene utilizzato in senso pi\u00f9 stretto, per indicare una categoria di materiali non naturali, che rispondono a tre requisiti:\nI materiali compositi possono essere distinti in:\nGhiaccio.\nIl ghiaccio \u00e8 stato utilizzato dalle popolazioni Inuit prima degli anni settanta per la costruzione degli igl\u00f9, delle abitazioni realizzate con mattoni di neve pressata, disposti a cupola. La temperatura all'interno degli igl\u00f9 \u00e8 mantenuta da un fuoco acceso al centro della stanza, e pu\u00f2 raggiungere i 17 \u00b0C. L'elevata capacit\u00e0 termica del ghiaccio e le bassissime temperature all'esterno (anche -50\u00a0\u00b0C) permettono al ghiaccio di rimanere allo stato solido.\nIl ghiaccio \u00e8 stato inoltre utilizzato per la costruzione nei paesi vicino al circolo polare artico (per esempio nei paesi scandinavi) di hotel completamente in ghiaccio (in inglese \"ice hotels\"), allo scopo di attirare il turismo. Il primo esempio di questo stile architettonico \u00e8 stato costruito nel 1989 a Jukkasj\u00e4rvi, in Svezia. La costruzione di palazzi di ghiaccio risale invece al 1739, anno in cui ne fu costruito uno a San Pietroburgo per ordine dell'imperatrice Anna di Russia."}
{"id": "2172294", "revid": "628767", "url": "https://it.wikipedia.org/wiki?curid=2172294", "title": "Najasa", "text": "Najasa \u00e8 un comune di Cuba, situato nella provincia di Camag\u00fcey. \nAltri progetti.\n "}
{"id": "2172295", "revid": "123823974", "url": "https://it.wikipedia.org/wiki?curid=2172295", "title": "Stazione di Catanzaro Lido", "text": "La stazione di Catanzaro Lido \u00e8 la principale stazione ferroviaria di Catanzaro posta sulla ferrovia Jonica, e punto di diramazione della linea per Lamezia Terme. \u00c8 situata a 8 metri s.l.m. nel quartiere omonimo del capoluogo calabrese.\nCon un traffico giornaliero di 1928 passeggeri rappresenta uno dei maggiori nodi per il trasporto ferroviario regionale della Calabria.\nCostituisce punto d'interscambio con l'omonima stazione delle Ferrovie della Calabria, capolinea della linea per Cosenza.\nStoria.\nCostruita dalla Societ\u00e0 per le Strade Ferrate del Mediterraneo nel 1875, fu subito considerata un nodo importantissimo per la comunicazione tra il versante Jonico e quello Tirrenico in ambito ferroviario. Tale importanza, tuttavia, la portarono ad essere oggetto di bombardamenti alleati durante la seconda guerra mondiale. Dopo la guerra, ci fu per Catanzaro Lido una nuova luce, cos\u00ec la stazione venne ricostruita nella sua veste attuale, oltre a risistemare l'intero deposito locomotive e scalo merci. Nel 2007 un sostanzioso restyling ne ha rinnovato l'aspetto, oltre a renderla pi\u00f9 sicura e accogliente. Sul primo binario, tra l'altro, sorge una lapide in memoria dei ferrovieri caduti nella seconda guerra mondiale, anche a ricordo dei bombardamenti che la stazione stessa ha subito.\nSituazione attuale.\nFabbricato viaggiatori.\nLa stazione \u00e8 stata oggetto di un importante restyling nel 2007 a cura di Centostazioni societ\u00e0 di RFI. Prima di tale data, le condizioni della stazione erano fatiscenti. \nI lavori effettuati hanno mantenuto il suo design storico (lato binari) introducendo elementi di modernit\u00e0 lato strada. Infatti, per quanto riguarda il lato binari, si \u00e8 conservata e restaurata la struttura originale anche nei suoi stessi colori, oltre alla riverniciatura della pensilina del primo binario. Dal lato strada i maggiori interventi hanno comportato la costruzione di un'estesa pensilina in plexiglas azzurrino sostenuto da una struttura in ferro a coprire il sottopassaggio e l'ingresso del fabbricato viaggiatori, che presenta un grande atrio, luminoso grazie alle numerose vetrate e nel quale hanno sede panchine, una piccola edicola, i tre sportelli della biglietteria e l'ingresso al bar. Ci sono due ingressi sul primo binario, tra i quali sorge la scalinata per accedere al sottopassaggio, struttura spaziosa, fornita di monitor informazioni, impianto acustico e utile non solo al movimento interno alla stazione ma anche alla mobilit\u00e0 pedonale tra il centro del quartiere Marina e il lato verso il quartiere Fortuna, che prima era vincolato al vecchio e storico ponte in ferro che scavalca tutti i binari della stazione. Tutte le banchine, inoltre, sono fornite di tabelloni luminosi contenenti informazioni sui treni in partenza, di pensiline e anche di un distributore di bevande sulla banchina tra secondo e terzo binario. La linea non \u00e8 elettrificata e pertanto la stazione \u00e8 servita da treni a trazione Diesel.\nPiano binari.\nLa stazione di Catanzaro Lido presenta 5 binari atti al servizio viaggiatori, pi\u00f9 un sesto per la sosta di mezzi di servizio o carrozze passeggeri in ricovero. Con la costruzione della variante Catanzaro Lido - Settingiano via Germaneto \u00e8 stato eliminato il vincolo che consisteva nella possibilit\u00e0 che i treni arrivassero/partissero da e per Lamezia solo dal primo e dal secondo binario. Tale variante ha radicalmente cambiato l'intero piano binari della stazione. \u00c8 presente anche un raccordo per l'ONMO (Officina Nazionale Mezzi d'Opera) di fianco alla vecchia linea per Lamezia, nei pressi del quale spesso sostano mezzi per la manutenzione della strada ferrata sia di RFI che dell'impresa Ventura di Paola.\nMovimento.\nTrasporto nazionale.\nLa stazione \u00e8 servita da treni InterCity che collegano lo scalo con Reggio Calabria e Taranto.\nI treni InterCity vengono effettuati con locomotive D.445 con carrozze UIC-Z1 restaurate.\nTrasporto regionale.\nLa stazione \u00e8 servita da treni regionali che collegano Catanzaro Lido con:\nI treni del trasporto regionale vengono effettuati con ALn 663, ALn 668 in singolo e doppio elemento, vengono anche utilizzati i treni ATR.220 Swing.\nTrasporto locale.\nDalla vicina stazione di Catanzaro Lido (FC), \u00e8 possibile raggiungere il centro citt\u00e0 tramite la linea Catanzaro Lido-Cosenza delle Ferrovie della Calabria, oppure proseguire in direzione Cosenza raggiungendo alcuni comuni quali Gimigliano, Decollatura, Soveria Mannelli.\nOfficina Manutenzione Locomotive e Deposito.\nIn direzione Crotone sorge il Deposito Locomotive, che svolge anche il ruolo di O.M.L. della Divisione Trasporto Regionale (D.T.R. Calabria), effettuando controlli periodici su tutto il parco rotabili in assegnazione a Catanzaro Lido, oltre a garantirne il ricovero quando essi non sono in servizio. Il deposito si suddivide in due capannoni immediatamente adiacenti, di cui quello lato Nord solitamente riservato alle automotrici e ai locomotori da manovra (in atto a Catanzaro Lido \u00e8 in servizio un solo D.214), mentre quello pi\u00f9 nelle vicinanze della linea attiva accoglie spesso anche locomotive Diesel da treno. \u00c8 dotato anche di piattaforma girevole, platea di lavaggio coperta per automotrici e scoperta (nelle immediate vicinanze della stazione) per le carrozze passeggeri e dotata anche di un meccanismo automatizzato di lavaggio.\nNelle vicinanze del deposito sorge il Dopolavoro Ferroviario, con un edificio adibito a ritrovo e, accanto, un campo di calcio a 5. Una locomotiva a vapore del gruppo 625 \u00e8 monumentata al suo interno.\nA Catanzaro Lido sono assegnate locomotive D.345 e automotrici ALn 668 serie 1000, impiegate per il trasporto regionale sulla ferrovia Jonica.\nServizi.\nLa stazione di Catanzaro Lido \u00e8 accessibile ai portatori di disabilit\u00e0 e dispone di:"}
{"id": "2172302", "revid": "628767", "url": "https://it.wikipedia.org/wiki?curid=2172302", "title": "Nuevitas", "text": "Nuevitas \u00e8 un comune di Cuba, situato nella provincia di Camag\u00fcey. "}
{"id": "2172306", "revid": "110157", "url": "https://it.wikipedia.org/wiki?curid=2172306", "title": "Santa Cruz del Sur", "text": "Santa Cruz del Sur \u00e8 un comune di Cuba, situato nella provincia di Camag\u00fcey. "}
{"id": "2172309", "revid": "628767", "url": "https://it.wikipedia.org/wiki?curid=2172309", "title": "Sibanic\u00fa", "text": "Sibanic\u00fa \u00e8 un comune di Cuba, situato nella provincia di Camag\u00fcey. "}
{"id": "2172310", "revid": "628767", "url": "https://it.wikipedia.org/wiki?curid=2172310", "title": "Sierra de Cubitas", "text": "Sierra de Cubitas \u00e8 un comune di Cuba, situato nella provincia di Camag\u00fcey. \nAltri progetti.\n "}
{"id": "2172313", "revid": "628767", "url": "https://it.wikipedia.org/wiki?curid=2172313", "title": "Vertientes", "text": "Vertientes \u00e8 un comune di Cuba, situato nella provincia di Camag\u00fcey. \nAltri progetti.\n "}
{"id": "2172317", "revid": "125140040", "url": "https://it.wikipedia.org/wiki?curid=2172317", "title": "Divinit\u00e0 de I Cavalieri dello zodiaco", "text": "Segue un elenco delle divinit\u00e0 che compaiono o vengono nominate nell'anime manga \"I Cavalieri dello zodiaco\".\nIn questa pagina sono riportate solo le descrizioni delle divinit\u00e0 che non hanno avuto un ruolo fondamentale nella storia, o sono state solo nominate.\nDei greci.\nNell'intera saga di Saint Seiya gli dei greci sono quelli che appaiono pi\u00f9 di frequente, visto l'ambiente della serie prettamente ellenico, e sembrano anche essere quelli che hanno avuto un ruolo pi\u00f9 incisivo rispetto ad altri nella storia del mondo.\nDei olimpici.\nAtena.\nDea della saggezza e della giustizia, figlia di Zeus e protettrice della Terra. Ricevette questo incarico nell'epoca dei miti dal padre Zeus, e la sua prima guerra fu contro Poseidone per il controllo dell'Attica. Il corpo mitologico della dea finora \u00e8 comparso in un flashback, quando Atena dona la spada Excalibur al Cavaliere del Capricorno; Atena mitologica la vediamo anche nel manga \"Next Dimension\", quando viene descritta la Silver Cloth della coppa di Suikyo. Questo corpo \u00e8 disegnato in maniera uguale alla statua di Atena, coi capelli e gli occhi castani.\nNe sono note due incarnazioni umane, rispettivamente del 1743 e del 1986: Sasha (\"Lost Canvas\"), e quella principale cio\u00e8 Saori Kido, nota in Italia come Lady Isabel (serie classica). L'incarnazione di Sasha esiste solo nel manga spin-off what if Lost Canvas, poich\u00e9 nel suo parallelo \"Next Dimension\" (sequel canonico del manga classico originale) sar\u00e0 la stessa Saori a viaggiare nel tempo per fermare Ade nel 1743, \u00e8 si scoprir\u00e0 che esiste un'altra Atena che non \u00e8 Sasha.\nI guerrieri della dea Atena sono gli 88 Saint di Atena.\nApollo.\n, \u00e8 il dio delle arti e del sole, fratello di Atena e gemello di Artemide. Nel manga finora \u00e8 apparsa soltanto la sua sagoma in un flashback in \"I Cavalieri dello zodiaco - Episode G\" (quando il principe troiano Ettore, riportato in vita dal dio Ponto, rivela che il dio del solo lo proteggeva durante la guerra di Troia) ed \u00e8 stato brevemente accennato in \"Saint Seiya - Next Dimension - Myth of Hades\" (in cui Artemide conferma che il dio Apollo, suo fratello, controlla il moto del sole).\nNell'anime, Apollo appare nel quinto film animato (\"Le porte del paradiso\") del 2004, doppiato da Yamaji Kazuhiro nella versione giapponese e da Claudio Moneta in quella italiana. Contraddistinto dai capelli rossi somiglianti alle fiamme della corona solare, compare verso la fine del film, quando interviene nello scontro tra le due sue sorelle Atena e Artemide. Cerca di strangolare Atena ma viene fermato da Pegasus a cui Apollo distrugge armatura e vestiti. La fine del duello non viene mostrata ma si vede Pegasus indossare una nuova armatura e ferire alla guancia il dio. Da notare che quest'ultima scena si trova dopo i titoli di coda, poich\u00e9 il film finisce con una scena dove Pegasus (privo di memoria) incontra Isabel in una casa di montagna e la ragazza gli augura di poter trovare quello di cui \u00e8 alla ricerca.\nNel quinto film Apollo \u00e8 in grado di dissolvere i colpi nemici, abilit\u00e0 che usa per difendere la sorella Artemide dall'attacco di Pegasus, si rivela anche capace di teletrasportare se stesso e gli altri, pu\u00f2 generare un fortissimo calore dalle mani e creare delle sfere di fuoco per difendersi. Il suo colpo pi\u00f9 potente, probabilmente, \u00e8 quello usato per uccidere Pegasus (o forse per cancellare la memoria, visto il finale del film), e genera un'immensa esplosione che sembra dissolvere tutto ci\u00f2 che circonda il dio.\nAbel.\nNel terzo film animato (\"La leggenda dei guerrieri scarlatti\") appare come principale antagonista il personaggio , che viene identificato arbitrariamente come \"Apollo\" nella prima edizione del doppiaggio storico italiano ad opera Granata Press negli anni '90 (doppiato da Claudio Moneta). Nell'originale giapponese, come pure nella versione successiva del doppiaggio italiano ad opera di Dynamic Italia (doppiato da Massimo De Ambrosis), il personaggio di Abel non \u00e8 mai identificato come Apollo ed \u00e8 invece presentato come un altro figlio di Zeus (quindi fratello di Atena) e di potenza quasi pari al padre; autoproclamatosi dio del sole, cerc\u00f2 di prendere possesso del mondo sottraendolo al dominio degli altri Dei, fino ad irritare Zeus ed Apollo per poi essere \"perseguitato dalla collera divina e ucciso\". Il suo nome venne poi cancellato dalla storia e fu infine Apollo a mantenere il ruolo di dio del sole. In originale il personaggio si presenta come \"Abel\" e con tale nome viene chiamato dagli altri personaggi, inclusa Atena; il Maestro dei Cinque Picchi si riferisce a lui con l'appellativo di \"Febo\" (\"splendente\"), che nella mitologia classica si applica proprio ad Apollo in quanto dio del sole, ma narrandone la storia chiarisce che non sono la stessa divinit\u00e0. Il loro aspetto \u00e8 ad ogni modo simile, tuttavia Abel ha capelli di colore azzurro anzich\u00e9 rosso fiammeggiante.\nSaputo che la sorella Atena \u00e8 anche lei rinata sulla Terra, Abel va a prenderla in un prato fiorito dove la Dea sta guardando il sole. Spiegatagli le sue intenzioni di purificare il mondo dall'umanit\u00e0, l'accompagna al tempio della Corona con i Cavalieri d'oro resuscitati e i suoi tre cavalieri, Atlas, Jao e Berenice. Atena per\u00f2 ha solo finto di voler aiutare il fratello nei suoi piani di distruzione del mondo e ne approfitta per attaccarlo. Abel reagisce inducendo la sorella in un sonno forzato e profondo, che la condurr\u00e0 in un cammino eterno vero i Campi Elisi. Alla fine Atena viene liberata da Pegasus e Abel viene trafitto dalla freccia d'oro di Sagitter. Il personaggio di Abel, contraddistinto da occhi e capelli azzurri, \u00e8 presente anche nel 4\u00b0 film \"L'ultima battaglia\", come spirito in quanto sostiene il potere di Lucifero ed attraverso di lui pu\u00f2 esercitare il suo cosmo scatenando eruzioni vulcaniche. Il demone viene per\u00f2 sconfitto ed Abel ritorna nel Tartaro insieme a Discordia e Nettuno.\nNel terzo film animato, Abel mostra la capacit\u00e0 di creare delle piccole sfere di energia, che tiene nelle mani, che per\u00f2 hanno un immenso potere distruttivo, con questo attacco riesce, infatti, ad uccidere Isabel ed usa il suo Cosmo per condurla verso i Campi Elisi. Abel \u00e8 anche in grado di generare delle sfere di energia di media grandezza, il cui potere offensivo \u00e8 immenso, basta pensare che con una solo di questi attacchi riesce a sconfiggere Crystal e Sirio e a danneggiare gravemente le armature d'oro della bilancia e dell'acquario; l'ultima abilit\u00e0 che il dio dimostra possedere, per quanto riguarda questo film, \u00e8 la capacit\u00e0 di riflettere gli attacchi che gli vengono portati. Si dimostra anche in grado di riportare in vita i morti, riportando alla vita i Cavalieri d'Oro defunti durante la battaglia alle dodice case e di scatenare immense catastrofi naturali, in modo particolare connesse a terremoti e vulcani (come mostrato nel quarto film). Nel primo doppiaggio della Granata Press viene inoltre detto che \u00e8 capace di leggere nella mente altrui, anche in quella degli dei, mentre nel doppiaggio della Dynamic Italia legge nei cuori altrui (e non nel pensiero).\nArtemide.\n \u00e8 la dea della Luna e della Caccia, gemella di Apollo e sorella maggiore di Atena, ispirata all'omonima dea della mitologia classica conosciuta dai romani col nome di Diana.\nIl personaggio \u00e8 stato creato inizialmente per il film \"Le porte del paradiso\" e in seguito ripreso anche nel manga sequel della serie classica \"Saint Seiya - Next Dimension - Myth of Hades\" (dove per il suo nome viene mantenuta la dicitura anglolatina \"Artemis\", anche nell'edizione italiana). In entrambe le versioni della storia \u00e8 presentata come la sorella maggiore di Atena ma, a sua differenza, ella non si \u00e8 reincarnata in un umano ed appare col suo vero corpo. \u00c8 doppiata da Yurika Hino nella versione giapponese e da Loredana Nicosia in quella italiana.\nMentre Atena sta curando Pegasus, rimasto ferito durante lo scontro con Ade, viene attaccata da tre cavalieri detti Angeli, seguaci della dea Artemide. All'apparire improvviso di un'enorme luna, si manifesta anche la sua signora, sorella maggiore di Atena; Artemide ordina alla sorella di rinunciare a proteggere gli uomini e di consegnarle il suo scettro, simbolo del dominio sulla Terra. Atena accetta, ma in cambio desidera che la sorella perdoni i suoi Cavalieri per aver sfidato gli dei: sar\u00e0 lei stessa a scontare le loro colpe, sottoponendosi all\"'Espiazione sacrificale\", un rit\u00f2 che purificher\u00e0 i peccati degli uomini col suo sangue. Artemide e i suoi Angeli prendono cos\u00ec possesso del Grande Tempio in Grecia e cercano di impedire che i Cavalieri raggiungano Atena. Nonostante i suoi sentimenti contro l'umanit\u00e0, che gli dei hanno deciso di annientare, Artemide nutre un profondo affetto per Toma di Icaro, uno dei suoi Angeli; seppur umano, ella lo considera diverso da tutti gli altri, l'unico che abbia mai scelto. Quando, dopo diversi scontri, Pegasus raggiunge Atena, che lo purifica dalla maledizione di Ade invece di ucciderlo, Artemide si adira con la sorella minore e fa comparire il suo arco d'oro, pronta a scagliare la sua letale \"freccia della luna\". Nel momento in cui scocca la freccia, a frapporsi tra questa e Atena, vi \u00e8 Icaro, il suo pupillo. Artemide ne sembra turbata. Pegasus, dunque, ritenendo senza senso i discorsi di Artemide sulla superiorit\u00e0 degli dei e rimasto colpito dalle parole di Toma su ci\u00f2 che significa essere uomini, osa sfiorare la dea con un suo colpo: in quel momento, ancora pi\u00f9 adombrato, giunge Apollo, fratello delle due dee, che decide di porre un termine alla h\u00fdbris di Pegasus.\nIn \"Next Dimension\" Artemide \u00e8 apparsa nei capitoli 15 e 16, quando Athena si reca da lei sull'olimpo nel tempio della luna, per chiederle aiuto per salvare Seiya di Pegasus dalla maledizione della spada di Hades che rischia di ucciderlo, facendo tornare indietro il tempo. Artemide, per\u00f2, non dispone di questo potere e dice alla sorella di recarsi alla ricerca di Chronos, il Dio del Tempo, unico tra gli dei che pu\u00f2 far tornare indietro nel tempo. Fisicamente il suo aspetto \u00e8 diverso dall'Artemide disegnata da Araki ne \"Le porte del Paradiso\": i capelli sono lisci come quelli di Saori, mentre gli occhi sono scuri e mandorla come Papillon. Ultimo particolare \u00e8 il simbolo a mezzaluna presente sulla fronte, in stile Sailor Moon. Inoltre indossa un'armatura dorata (si presume che sia la sua armatura divina), che copre elegantemente il suo corpo, \u00e8 possiede uno scettro dorato, che \u00e8 una lancia affilata a mezza luna.\nOriginariamente (come si pu\u00f2 vedere dai settei) anche l'Artemide del film doveva avere i capelli pi\u00f9 lisci, mossi solo alla punta In Next Dimension Artemis dimora sull'Olimpo, nel Santuario della Luna(situato alle pendici del sacro monte), un enorme tempio protetto dalle sue Guardiane Lunari comandate dalla comandante Callisto. Qui appare anche la strega lunare Hecate (che poi aiuter\u00e0 Atena) col compito di fare da guardia alla strada che conduce al santuario lunare. Proprio come la mitologia, Artemide \u00e8 circondata da ancelle che sono ottime arciere (in Next Dimension come vediamo hanno il nome di Satelliti), ed vi \u00e8 anche Callisto, che nella mitologia \u00e8 la sua amante.\nArtemide (quella vista in Next Dimension), appare anche nel manga Saintia Sho.\nAl suo apparire, Artemide ha la capacit\u00e0 di mutare il giorno in notte e di far comparire una luna gigantesca, che brilla in cielo, pi\u00f9 splendente del sole. Durante lo scontro con Atena, al suo Tempio, Artemide muta lo spazio di questo luogo in un'altra dimensione, in seguito infranta dagli scontri ripetuti di Pegasus e Icaro. Inoltre \u00e8 in grado di poter levitare e camminare nei cieli. La sua arma principale \u00e8 un arco d'oro, con il quale pu\u00f2 scagliare la \"freccia della luna\" (\"Tsuki no ya\" in lingua giapponese), una potente arma in grado anche di uccidere una divinit\u00e0 ed infatti Artemide la scocca contro sua sorella Atena, traditrice degli dei. In \"Next Dimension\" possiede un lungo scettro dorato la cui estremit\u00e0 \u00e8 a mezzaluna (simile ad una falce affilata), che usa come arma, \u00e8 come poteri si dimostra in grado di distorcere lo spazio-tempo, espellendo Isabel e Andromeda dal suo tempio situato ai piedi dell'Olimpo, e facendoli tornare sulla strada che avevano percorso per arrivare da lei. Viene inoltre detto che lei controlla il moto della Luna.\nAres.\nSebbene venga solo nominato nell'ipermito, nel primo volume del manga classico e in Episode G, il dio della guerra violenta Ares svolge un ruolo importante all'interno della saga di Saint Seiya.\nNell'ipermito scritto da Kurumada, Ares \u00e8 il fratello e nemico di Atena, che mosse guerra alla sorella accompagnato dalle quattro divinit\u00e0 a lui fedeli (Phobos, Deimos, Keres e Kydoimos) e dalle quattro legioni di \"Berserker\", i suoi Cavalieri. Sconfitto, per\u00f2, si ritir\u00f2 negl'Inferi chiedendo aiuto ad Ade e fu questa la causa della prima guerra tra la dea della giustizia e il dio degl'Inferi.\nSaga nell'anime, differentemente dal manga in cui si spaccia per il Grande Sacerdote, quando veste i panni di \"Arles\" ( \"Aresu\" pronuncia in giapponese) avendo la \"L\" e la \"R\" una fonia quasi identica in lingua madre ha fatto credere in torto che il vera pronuncia del nome fosse \"Ares\".\nMolti fan di conseguenza hanno pensato che il Gold Saint fosse posseduto dal dio della Guerra. A dimostrazione che il la cosa non sussiste e che Arles non era Ares vi e' \"La storia segreta di Excalibur\" dell'artbook Jump Gold Selection 2, creata per correggere alcuni errori di sceneggiatura della serie animata, in cui troviamo Saga che, oltre al grande sacerdote , uccide in un secondo momento il primo ministro Arles, cavaliere d'argento dell'altare, il cui cadavere viene rinvenuto da Castalia nella serie animata, vanificando ogni possibile speculazione sul nome e sul probabile accostamento tra Saga e il Dio della Guerra. \nNonostante tutto questa leggenda metropopolitana ha lasciato una traccia non solo nei fan ma anche nei vari autori che hanno prodotto spin-off legati a Saint Saiya.\nPer citarne qualcono,In Episode G, Saga dice di ambire nel diventare potente come Ares mentre In Saintia Sho, la dea della discordia crea una copia della versione malvagia di Saga che si proclama Ares, dio della guerra.\nPoseidone/Nettuno.\nDio e Re del mare, fratello di Zeus e Ade. Nemico di Atena sin dall'epoca mitologica, a partire dalla prima Guerra Sacra per il possesso dell'Attica.\nQuando si risveglia s'incarna sempre nel corpo dell'erede della famiglia Solo, dinastia greca di ricchi magnati del commercio marittimo.\nNella guerra sacra del XX secolo descritta nel manga e anima classico di Saint Seiya, scatena un nuovo diluvio universale per sterminare l'umanit\u00e0, ma verr\u00e0 fermato da Atena/Saori con l'aiuto dei suoi Cavalieri.\nPoseidone appare anche come personaggio giocabile nel videogioco per PSP di Saint Seiya Omega, e nel videogioco per PS3, \"Saint Seiya Brave Soldier\" e nel videogioco per PS3,PS4 e PC, Saint Seiya Soul Soldier's.\nI guerrieri di Poseidon sono i 7 Marina, generali degli abissi al servizio del dio dei mari, che hanno a loro volta un esercito di guerrieri semplici.\nZeus.\nIl Re degli dei che governa l'universo. Padre di Atena, Artemide, Apollo ed Ares e fratello di Ade e Poseidone, Zeus (\u5929\u5e1d\u30bc\u30a6\u30b9, \"Tentei Zeusu\") fa la sua prima apparizione nell'episodio 97, mentre Syria spiega la ripartizione del potere fra le varie divinit\u00e0. Qui appare come un vecchio uomo con la barba bianca e l'armatura rossa decorata con dei soli. Nella versione italiana di questo episodio (ma gi\u00e0 prima durante la saga delle dodici case) viene chiamato con il nome latino, Giove.\nZeus appare molto spesso in versione giovanile come un ragazzo coi capelli lunghi, raccolti in treccine nel manga prequel \"Episode G\", mentre nella \"Taizen\" viene mostrata la sua armatura divina \"Kamui\" disegnata da Masami Kurumada. Viene anche nominato in \"Next Dimension\" dove si specifica che Zeus \u00e8 una divinit\u00e0 pi\u00f9 potente di Ade e Poseidone (essendo egli il Re dell'Olimpo).\nCome nella mitologia classica, Zeus divenne il Re dell'Olimpo spodestando suo padre Crono e sconfiggendo sia lui che i Titani, intrappolandoli negli abissi del Tartaro. Da quel giorno, Zeus governa sull'intero cosmo, sebbene abbia concesso ai fratelli Ade e Poseidone di dominare rispettivamente l'oltretomba e il mare, mentre lui regna sui cieli. Atena \u00e8 da sempre la sua figlia favorita, alla quale Zeus aveva lasciato in custodia la Terra. Nel corso della serie, Zeus viene solo citato, non appare mai, pertanto \u00e8 sconosciuta la sua posizione, se sia cio\u00e8 dalla parte di Atena e dei suoi cavalieri o no. Tuttavia, giacch\u00e9 pare che gli dei dell'Olimpo non vedano di buon occhio il modo in cui i Cavalieri di Atena e la loro dea hanno provocato la morte di ben due divinit\u00e0 (che tra l'altro sono i fratelli di Zeus) e conoscendo il carattere di Zeus (irascibile e geloso del suo dominio) \u00e8 probabile che non veda di buon occhio i protagonisti.\nI guerrieri dell'Olimpo sono gli Angeli.\nCupido.\nCupido o Eros \u00e8 il dio dell'amore figlio della dea Afrodite. Viene citato da Thanatos nel manga classico di Saint Seiya, sembra sia solito fare scherzi alle Ninfe.\nDei non olimpici.\nAtlante.\nAtlante \u00e8 un Titano di proporzioni gigantesche, figlio di Giapeto che combatt\u00e9 insieme al padre e agli altri Titani durante la Gigantomachia, e fu per questo punito da Zeus a sopportare per l'eternit\u00e0 il peso del cielo.\nViene citato in Episode G da Temi, che lo usa come metafora per descrivere il peso delle colpe di cui i Cavalieri d'Oro si macchiano lottando contro gli dei.\nAsclepio.\nAsclepio, Dio della medicina e Serpenti, viene nominato e fatto accenno al suo mito in Saint Seiya \"Next Dimension\" il sequel del manga originale.\nAde.\nFratello di Zeus, nemico numero uno di Atena, e dio dell'Oltretomba che mira a conquistare la Terra per farne una landa buia e priva di vita. Nella guerra sacra del XX secolo descritta nella serie classica di Saint Seiya infatti, tramite la \"Grande Eclisse\", vuole sterminare tutto il genere umano ed ogni forma di vita sulla terra, allineando con il suo divino potere tutti i pianeti del sistema solare, causando cos\u00ec un'eclisse eterna di sole che avrebbe riportato la terra in una nuova e permanente era glaciale, ma Athena/Saori grazie all'aiuto dei suoi Cavalieri, riuscir\u00e0 a sconfiggerlo definitivamente.\nA differenza di Atena non si reincarna, ma s'impossessa del corpo dell'uomo pi\u00f9 puro della Terra. I suoi ultimi due ospiti sono stati Aron nel 1743 e Shun di Andromeda nel XX secolo (un Cavaliere della stessa Atena).\nI guerrieri di Hades sono i 108 Specter.\nDeimos.\nDio del Terrore, figlio e seguace di Ares, nominato in Episode G\nEris.\nDea della discordia. Appare nel primo OAV La dea della discordia, dopo essersi reincarnata nel corpo di una giovane fanciulla, con la sacra mela d'oro tenta di assorbire il potere di Atena, ma verr\u00e0 sconfitta dai Cavalieri di Atena.\n\u00c8 anche la dea antagonista di Atena, nel manga Saint Seiya Saintia Sho, ambientato in contemporanea con la saga classica del grande tempio, e prima della saga di Poseidone. I guerrieri di Eris sono i 5 ghost saint nel film/oav oppure le Driady in Saintia Sho.\nEuribia.\nDea marina, sposa di Crio e figlia di Ponto. Compare in un capitolo di Episode G, mentre cerca di convincere il marito a ritirarsi dalla guerra contro i Saint e di raggiungerla nel suo palazzo, ma questi rifiuter\u00e0 e si batter\u00e0 fino alla morte contro Shura. Alla sua scomparsa la dea marina pianger\u00e0 la perdita del compagno\nNonostante Ponto sia suo padre, ella stessa ne ha timore e sospetta che il risveglio dei Titani nasconda una qualche macchinazione\nHypnos.\n \u00e8 il Dio del Sonno, fratello gemello del Dio della Morte Thanatos. Alla sua prima apparizione si presenta come \"Colui che domina il sonno\". \u00c8 doppiato da Futamata Issei (OAV di Hades) e Tomohiro Tsuboi (Lost Canvas) nella versione giapponese, e da Mario Zucca (OAV di Hades) e Tony Sansone (Lost Canvas) in quella italiana.\nHypnos \u00e8 un personaggio del manga classico di Saint Seiya, vive insieme al fratello gemello Thanatos nell'Elisio fin dall'era mitologica; ha gli occhi e i capelli color d'oro, e come il fratello ha sulla fronte un disegno a forma di stella. Di carattere freddo e calmo, invece di uccidere i suoi avversari violentemente come fa suo fratello preferisce addormentarli per sempre con il suo colpo \"Eternal Drowsiness\". Nel combattimento avvenuto nei Campi Elisi inizialmente preferisce restare in disparte lasciando a suo fratello Thanatos il compito di annientare i 5 Cavalieri di bronzo che hanno raggiunto quella sacra dimensione, ma poi dopo la sua sconfitta avvenuta per mano di Pegasus che ha acquisito l'armatura divina, decide di scendere in campo e riesce a sconfiggere Andromeda con la sua micidiale tecnica \"Eternal Drowsiness\" ma, dopo che anche gli altri Cavalieri acquisiranno le armature divine grazie al sangue divino di Atena, viene sconfitto da un potente attacco combinato di Cristal e Sirio che evitano anche la tecnica del dio. Poco prima di morire, avvertita la rinascit\u00e0 del signore dell'Oltretomba, in quel mentre pronuncer\u00e0 queste sue ultime parole: \"hanno fatto rinascere Hades nel suo vero corpo, ora tutto verr\u00e0 avvolto dalle tenebre, il genere umano si estinguer\u00e0\".\nNella versione italiana del manga non canonico di \"Lost Canvas\" \u00e8 stata usata la traduzione italiana del nome: Ipno.\nLa sua tecnica principale \u00e8 : Hypnos concentra il suo cosmo, facendo cadere l'avversario in un sonno eterno; impedendogli una eventuale rinascita.\nKer.\n\u00c8 la Dea personificazione del destino dei guerrieri, sorella di Thanotos e Hypnos, ed \u00e8 la causa dello spirito maligno presente nel corpo di Saga dei Gemelli. Appare nei capitoli speciali di Saint Seiya Zero/Origin di Masami Kurumada.\nKyodamos.\nDio del Caos, seguace di Ares\nMuse.\nLe nove dee delle arti, figlie di Zeus e Mnemosine; vengono citate in episode G\nOneiroi.\nDei minori del sonno, sottoposti di Hypnos e fedeli ad Ade. Si dice che siano figli o fratelli dello stesso Hypnos, chiamati anche \"Guardiani dei sogni\". Appaiono nel manga non canonico Lost Canvas\nSono Onirio, Fantaso, Iceleo e Morfeo e presiedono il mondo dei sogni ed ognuno di loro ne governa un aspetto o una tipologia (ad esempio Iceleo gli incubi ed Onirio gli oracoli). Onirio \u00e8 il loro comandante e pu\u00f2 unirsi alle anime dei suoi fratelli. Non dimostrano di possedere un'elevata capacit\u00e0 combattiva, difatti vengono battuti tutti dal Gold Saint El Cid del Capricorno. Nel gaiden di El Cid appare anche Fobetore, un quinto dio dei sogni, ma nella mitologia tale divinit\u00e0 non esiste, esso \u00e8 solo il secondo nome di Icelo.\nPhobos.\nDio della Paura, figlio e seguace di Ares, nominato in Episode G\nPrometeo.\nFiglio di Giapeto e Temi, \u00e8 colui che ha donato il fuoco agli uomini e, probabilmente (visto che Ponto li chiama -suoi figli-) li ha creati o comunque ha contribuito al loro sviluppo\nCome da Mito, fu castigato da Zeus e legato ad un monte con un'aquila a divorargli il Fegato ogni giorno, per poi rigenerarsi la notte... per l'eternit\u00e0. Appare nell'epoca moderna alla morte dei genitori di cui raccoglie le spoglie precipitate del tartaro, quindi si unisce a Ponto dimostrandosi suo fedele e alleato. Commenta col dio gli scontri tra i cavalieri di Atena e i Titani nel territorio di questi ultimi, difendendo talvolta i mortali dalle ire o dagli scherni del dio dei mari, sebbene non si opponga mai fisicamente alle sue azioni, ma si limita a controbatterne le parole\nTifone.\nMostruosa e gigantesca divinit\u00e0 del vento. Ne esistono due versioni, molto diverse dal punto di vista fisico del personaggio e della sua storia: una che compare nel romanzo \"Gigantomachia\", dove viene definito il pi\u00f9 potente dei Giganti, dotato di un potere simile a quello degli dei olimpici, \u00e8 dove viene sigillato nuovamente grazie al sacrificio del Cavaliere della Chioma di Berenice, Mei. La seconda appare in \"Episode G\" in un capitolo speciale dedicato ad Aiolos che ne impedisce il risveglio tramite una delle sue frecce d'oro.\nThanatos.\n \u00e8 il Dio della Morte, fratello gemello del Dio del Sonno Hypnos. Il suo nome completo \u00e8 . \u00c8 doppiato da Toshio Furukawa (OAV di Hades) nella versione giapponese, e da Raffaele Farina (OAV di Hades) e Lorenzo Scattorin (Lost Canvas) in quella italiana.\nPersonaggio del manga classico di Saint Seiya, il dio Thanatos (letteralmente \"morte\") vive insieme al fratello gemello Hypnos nell'Elisio fin dall'Era Mitologica; ha occhi e capelli color d'argento, e come il fratello ha sulla fronte un disegno a forma di stella. Di carattere arrogante e impulsivo, amante del sangue e della violenza, uccide a distanza Pandora, ritenendola una traditrice poich\u00e9 aveva aiutato i Cavalieri di bronzo, in particolare Phoenix ad oltrepassare la barriera dell'Iperdimensione. Appare per la prima volta nel suo Tempio situato nell'Elisio circondato da ninfe, intento a suonare per loro. Si scontrer\u00e0 in duello contro i 5 Cavalieri di bronzo (Seiya, Shiryu, Hyoga, Ikki e Shun) giunti nell'Elisio, e con i suoi enormi poteri riesce a sconfiggere contemporaneamente tutti, distruggendo senza sforzo anche le potenti Armature d'Oro giunte in loro soccorso; un tale gesto \u00e8 una enorme prova di forza, dato che Nettuno, nella sua incarnazione di Julian Solo, non era nemmeno riuscito a danneggiare le Armature d'Oro. Tuttavia, dopo che i Cavalieri acquisiscono le armature divine grazie al sangue di Atena, viene sconfitto dagli attacchi mortali di Pegasus. Nel manga, prima di morire, pronuncer\u00e0 queste ultime parole: \"no, \u00e8 accaduto l'impossibile, nonostante io sia un dio, sono stato sconfitto da un uomo\".\nNella versione italiana del manga non canonico di Lost Canvas \u00e8 stata usata la traduzione italiana del nome: Tanato.\nLa sua tecnica principale \u00e8 , che consiste in una gigantesca sfera di energia di immane potenza distruttiva; \u00e8 talmente potente che pu\u00f2 danneggiare seriamente un'armatura d'oro senza difficolt\u00e0.\nNinfe.\nSono le dee (minori) dei fiori e dei prati, stupende fanciulle eternamente giovani, viste nell'Elisio nel manga/anime classico nel tempio di Thanatos.\nDei antichi.\nSono le divinit\u00e0 nate agli albori della terra, prima fra tutte Gaia, che si \u00e8 auto-fecondata generando i suoi figli (e in alcuni casi compagni): Urano, Ponto, Erebo... hanno plasmato il mondo rendendolo da massa amorfa a luogo adatto a sviluppare la vita attraverso il potere della Dunamis e l'Eskatos Dunamis (la sua forma evoluta).\nGaia.\nLa madre Terra, generatrice della prima stirpe divina che plasm\u00f2 il pianeta. Da quanto affermato dai discorsi con Ponto fu allontanata dal suo ruolo di autorit\u00e0 suprema nei tempi del Mito ed \u00e8 ora prigioniera di una fontana da qualche parte nel territorio dei Titani sopra il Tartaro.\nPonto intende sacrificare i Titani per liberarla e con lei tutti i suoi fratelli (Urano, Erebo, ecc...) per creare un nuovo mondo. Durante i duelli tra i Cavalieri d'Oro e uno dei titani, per tutto il tempo ella sottrae ai propri figli la Dunamis (il cosmo divino) indebolendoli sempre pi\u00f9 e quando i Cavalieri di Atena giungono al trionfo sul loro avversario tutta la sua forza passa alla Madre Terra, il che uccide il Titano e lo fa nuovamente precipitare nel Tartaro. Sembra che questo processo causi sofferenza a Gaia (dispiacendosi forse per la morte dei figli), sebbene Ponto la rassicuri sul suo giusto operato\nPi\u00f9 passa il tempo e pi\u00f9 sembra che la fontana e il territorio in cui ella risiede si espanda, come a significare il suo costante aumento di potere e a poco a poco \u00e8 affiancata dagli spettri degli dei (come riconosciuto anche da Prometeo) con cui ha creato e intende ricreare il mondo\nViene raffigurata come una donna da succinti abiti e dal corpo perfetto, forme armoniose e pelle scura (come i figli Titani), con lunghi capelli mossi che impediscono di visualizzarne appieno il volto, lasciando visibili solo le labbra.\nIn una intervista Kurumada ha dichiarato che dopo la saga di Zeus abbia intenzione di fare una saga conclusiva in cui Gaia \u00e8 il nemico finale e dovranno combattere anche con le altre divinit\u00e0 primordiali.\nErebo.\nUno dei primi dei creati da Gaia, nominato da Iperione.\nEros.\nUno dei primi dei creati da Gaia, nominato da Iperione.\nTartaro.\nCitato nel romanzo Gigantomachia, probabile padre di Tifone; \u00e8 sia un dio che un luogo (l'abisso oscuro in cui vengono precipitati e sigillati altri dei, tra cui i Titani); potrebbe essere persino pi\u00f9 antico di Gea...\nTitani.\nPrima potentissima stirpe divina generata da Urano e Gaia. Sono stati sconfitti da Zeus e richiusi nel Tartaro nei tempi antichi, ma Ponto li ha risvegliati con lo scopo di usarli per far risorgere Gaia sacrificandoli. Visti in \"Episode G\".\nPonto.\nDio del mare, figlio di Gaia e mente dietro il risveglio dei Titani.\nHa una figlia di nome Euribia, moglie del titano Crio, \u00e8 tornato in vita quando Aiolos ha distrutto Apophis.\nUrano.\nDio del cielo, Urano \u00e8 il padre di Crono e il marito della dea madre Gaia, creato da quest'ultima col compito di creare il mondo insieme ai fratelli Ponto, Eros ed Erebo.\nEssendo un tiranno rinchiuse i propri figli nel Tartaro, Gaia quindi decise di punirlo donando al figlio Crono la micidiale arma \"Megas Drepadon \", con essa il figlio lo uccise.\nPrima di spirare, per\u00f2, Urano rivel\u00f2 al figlio che anche a lui sarebbe toccata la stessa sorte.\nDai flashback apprendiamo che la sua arma era un'alabarda.\nDei ancestrali.\nSono gli dei pi\u00f9 antichi dell'universo stesso, entit\u00e0 astratte e supreme nel Pantheon.\nChronos.\nDio supremo del Tempo apparso nel manga sequel della serie classica \"Saint Seiya Next Dimension\", pare non disponga di un corpo fisico, ed \u00e8 rappresentato come una lucente \"galassia\", la sua entit\u00e0 riposa in un lago situato alle pendici del sacro monte Olimpo. Atena (Saori/Lady Isabel) lo raggiunge dopo aver scoperto che solo lui ha il potere di viaggiare e controllare il tempo, precluso persino ai 12 Olimpi.\nChronos concede alla dea della guerra e al suo accompagnatore Shun di tornare indietro alla precedente guerra sacra con Ade nel XVIII secolo, per tentare di salvare la vita a Seiya, maledetto dalla spada del dio dell'oltretomba. Tuttavia il dio Cosmogonico avvisa Atena di non interferire col flusso del Tempo e, per ulteriore garanzia, influisce sui suoi tolomeri facendola regredire ad infante.\nSebbene sia una divinit\u00e0 suprema, Chronos pare piuttosto annoiato e non gradisce essere disturbato da alcuno, difatti colpisce Atena (scheggiando il suo scudo, L'Egida) e disintegra il corpo di Hecate che ha osato rivelare la sua posizione, spedendo la polvere del suo corpo a migliaia di anni luce di distanza.\nPer far viaggiare nel tempo apre una sorta di squarcio nello spazio-tempo composto da innumerevoli nebulose (che sono i punti di accesso per raggiungere differenti periodi temporali) che ruotano attorno ad una gigantesca clessidra dorata.\nSecondo l'ipermito Chronos \u00e8 la divinit\u00e0 a cui \u00e8 attribuito il Big Bang e quindi la genesi dell'universo spazio temporale come lo conosciamo.\nCrono \u00e8 il principale nemico di Aioria in \"Episode G\" nonch\u00e9 il re dei Titani. Prima appare solo come Cosmo, poi quando assume la forma umana, non ha pi\u00f9 memoria, in quanto gli \u00e8 stata rimossa dall sorella Mnemosine.\nKairos.\nFratello minore di Chronos e dio del tempo che rappresenta l'attimo unico ed irripetibile, appare nel manga non canonico \"Lost Canvas\".\nViene sconfitto da Aspros dei Gemelli nel manga di Lost Cavans. \nNel gaiden dedicato a Shion, scopriamo che Kairos \u00e8 ancora vivo, ma verr\u00e0 poi sconfitto definitivamente dal gold saint Shion dell'Ariete.\nDei non greci.\nQui di seguito sono riportati gli dei non appartenenti alla mitologia classica greca, che appaiono o sono nominati all'interno della saga.\nDio Cristiano.\nViene nominato nel manga classico di Saint Seiya, quando Mitsumasa Kido (nonno di Saori/Lady Isabel) parla di Abramo in relazione al dover sacrificare i propri figli votando la loro vita al combattimento. Viene nuovamente citato, sia nel manga classico che nell'anime, dicendo che \u00e8 stato Lui a mandare Athena per salvare l'umanit\u00e0.\nL'orfanotrofio dove si trovano Lania e i bambini \u00e8 un orfanotrofio cristiano con una chiesa.\nIl personaggio di Cristal indossa un pendente d'oro a forma di croce, che \u00e8 un elemento cristiano. Tale pendente \u00e8 denominato rosario della Croce del nord, altro nome della costellazione del Cigno, in opposizione alla Croce del Sud.\nDei aztechi.\nSono divinit\u00e0 aliene, giunti sulla terra coi loro seguaci millenni or sono al fine di supervisionare l'evoluzione umana e, eventualmente, correggerla.\nQuetzalcoatl.\nDivinit\u00e0 Maya, rappresentato dal serpente piumato. Appare nel Gaiden della serie Lost Canvas dedicato a Cardia dello Scorpione. Giunse sulla terra migliaia di anni fa, insieme alla sua controparte Tezcatlipoca. Alla fine questo dio viene sigillato nuovamente da Sasha.\nTezcatlipoca.\nDivinit\u00e0 Maya della distruzione. Appare nel Gaiden della serie Lost Canvas dedicato a Cardia dello Scorpione. Giunse sulla terra migliaia di anni fa, insieme alla sua controparte Quetzalcoatl per supervisionare all'evoluzione del genere umano. Verr\u00e0 sigillato da Atena. Ha l'aspetto di un giaguaro gigantesco e mostruoso.\nDivinit\u00e0 buddiste.\nSi tratta di divinit\u00e0 spirituali della tradizione buddista, sono spiriti superiori.\nBuddha.\n\u00c8 un \"risvegliato\", ed indica, secondo il Buddhismo, un essere che ha raggiunto l'illuminazione (bodhi) e in particolare il massimo grado di essa (samyaksa\u1e43bodhi), divenendo un qualcosa di assimilabile alle divinit\u00e0 buddiste. Visto nel manga/anime classico e in \"Next Dimension\", in particolare Virgo della Vergine viene nominato come la reincarnazione del Buddha nel XX secolo.\nNel manga classico Virgo \u00e8 un seguace di questa religione e filosofia. Nell'anime lo sono sia lui che i suoi allievi, Pavone e Loto.\nMarishiten.\nNominato nel quarto film come divinit\u00e0 della guerra e avversario di Lucifero, assieme ad Atena e all'arcangelo Michele. Nella realt\u00e0 Marishi-ten \u00e8 nome cinese della dea buddista Marici, spesso inclusa tra i Dodici Generali Celesti che proteggono il Buddha Bhaisajyaguru e venerata dai samurai come loro protettrice. L'immagine apparsa nel film ricorda invece il deva Daijizaiten (nome di Shiva nel buddismo Shingon), un altro dio del pantheon buddista.\nFudo-Myo-Oh.\n\u00c8 il nome giapponese di Achala (lett. L'Inamovibile), uno dei Cinque Re di Saggezza che proteggono i praticanti buddisti. Si tratta dell'entit\u00e0 da cui Shaka in Episode G attinge all'energia per la barriera del Kahn ed in Saint Seiya \u03a9 il Gold Saint omonimo alleato di Mars si presenta come sua reincarnazione.\nDivinit\u00e0 Cinesi.\nNon si conosce nulla della loro origine, ma vengono citati nel manga classico di Saint Seiya \u00e8 nel suo sequel Next Dimension\nDio Dragone.\nViene citato nel manga classico di Saint Seiya ed anche in Next Dimension nel quale dona la gemma del drago al Saint del Dragone Shiryu, che si fonde con il tatuaggio che il ragazzo ha sulla schiena.\nDivinit\u00e0 egizie.\nNon si conosce nulla della loro origine, ma hanno collegamenti con gli dei greci pi\u00f9 antichi (come Ponto e Iperione).\nApopi.\nDio egizio del Caos apparso nel manga prequel Aiolos-hen ed eterno nemico del dio Ra.\nHa le sembianze di un gigante dal corpo umano femminile, dotato di molte teste di serpente nere come la notte. Non sembra dotato di parola.\n\u00c8 stato imprigionato in una tomba egizia, custodita da statue rese vive grazie all'ichor, ma nel XX secolo comincia a risvegliarsi e Aiolos viene mandato in Egitto per abbatterlo.\nViene sconfitto con \"l'Infinity Break\", ma la sua sconfitta permette il ritorno di Ponto, l'Oceano Primordiale tenuto prigioniero dalla sua eterna lotta contro il dio del sole.\nRa.\nDio egizio del Sole, nemico di Apophis. Non compare mai nel manga, ma viene citato in \"Episode G\", in cui Aiolos si scontra con una sua armata.\nDivinit\u00e0 irlandesi.\nSono le divinit\u00e0 dei miti celtici d'Irlanda, a differenza di altre divinit\u00e0 hanno perduto i loro corpi fisici e ora sono spiriti della natura.\nBalor.\nRe dei Fomoriani della mitologia irlandese, nemico principale del settimo volume extra di Saint Seiya Lost Canvas, dedicato a Regolo di Leo. Verr\u00e0 sconfitto da Regolo del Leone.\nEthlinn.\nFiglia di Balor e madre di L\u00f9g, viene ricordata dal padre in un flashback (a causa della somiglianza di Connor, sua discendente) durante l'ultimo capitolo della storia dedicata a Regolo.\nL\u00fag.\nDivinit\u00e0 a capo dei T\u00faatha D\u00e9 Danann e nipote di Balor, fu colui che lo sconfisse durante la guerra tra il suo popolo e i Fomoriani (di cui Balor era il sovrano). Da lui discende una nobile casata d'Irlanda, alleata del Santuario, che custodisce il sigillo di Balor\nDivinit\u00e0 romane.\nDivinit\u00e0 dell'antica Roma, controparti degli dei greci che scatenano una guerra contro Atena e i Saint in SS Omega. I primi a comparire sono Mars (l'unico di cui si conosca l'origine) e i Quattro Re Celesti al suo servizio, che, durante il primo scontro coi Saint, hanno affrontato Seiya e i suoi amici, mentre Atena \u00e8 riuscita a sigillare e uccidere i Quattro Re Celesti. Durante la battaglia dei nuovi Bronze Saint alla 12\u00aa casa, Amor dei Pesci riesce a resuscitarli, anche se non ha potuto togliere le ferite di luce inferte loro da Atena.\nA questi si aggiunge poi Saturn, colui che si cela dietro a Pallas come vero capo dei Pallasiti.\nMars.\nDio del pianeta Marte e del conflitto (in quanto omologo romano di Ares), \u00e8 un personaggio originale di Saint Seiya Omega. Indossa un'armatura chiamata Galaxy. La sua vera identit\u00e0 \u00e8 dell'umano Ludwig posseduto dallo spirito di Marte e, successivamente alla caduta del meteorite, investito da un potentissimo cosmo oscuro, derivante da Apsu, e che a poco a poco lo conduce alla follia (trasformandolo in un demone). Dopo la sua sconfitta Medea trasferir\u00e0 il cosmo oscuro a suo fratello Amor e questi ne infetter\u00e0 Koga per risvegliare Apsu.\nI suoi guerrieri sono i Martian.\nBacchus.\nUno dei quattro re Celesti, \u00e8 l'omologo romano di Dioniso, il dio greco del vino, nonch\u00e9 il pi\u00f9 grande e massiccio dei quattro. Possiede l'elemento acqua, \u00e8 il primo ad essere sconfitto da Koga tramite il potere del suo cosmo oscuro.\nDiana.\nL'unica donna dei re Celesti, possiede l'elemento fulmine che usa sotto forma di arco e frecce, essendo la controparte romana di Artemide. Viene sconfitta dai 100 draghi di Ryuho\nRomolus.\nComandante dei 4 re celesti, possiede l'elemento della terra. Presumibilmente, \u00e8 l'incarnazione di Romolo, figlio, insieme a Remo, del dio Marte e di Rea Silvia, asceso poi a divinit\u00e0 come dio romano delle curie. La sua Galaxy rimanda chiaramente allo stile romano. Viene sconfitto da Haruto.\nVulcanus.\nControparte romana di Efesto, \u00e8 l'ultimo dei 4 re celesti, possiede l'elemento del fuoco, verr\u00e0 sconfitto da Souma.\nSaturn.\nDivinit\u00e0 romana dell'agricoltura e controparte romana di Chronos. In SS \u00e8 il dio del tempo, il dio a capo dei Pallasiti (essendo colui che si cela dietro le azioni di Pallas), e la sua armatura \u00e8 una Chronotector. Al fine di osservare l'umanit\u00e0 da vicino, si \u00e8 reicarnato in un ragazzo umano, Subaru, rinascendo in quest'ultimo grazie al cosmo che Europa sottrae ad Atena e Pallas. Divinit\u00e0 estremamente potente, grazie al suo potere sul tempo pu\u00f2 rigenerare in eterno sia il suo corpo sia la propria corazza, quindi anche se ferito o danneggiato non pu\u00f2 essere per\u00f2 distrutto in nessun modo. Alla fine rivedr\u00e0 la sua visione sugli uomini grazie alle esperienze fatte come Subaru.\nAltri.\nApsu.\nDio mesopotamico delle acque sotterranee, mentre in SS \u00e8 l'incarnazione della materia ed energia oscura dell'universo. Nemico finale della prima serie di Saint Seiya Omega. Possiede un enorme cosmo di \"Tenebre\" capace di contaminare come un'infezione ogni essere vivente, umano o divino, e impedirgli di bruciare il cosmo. Il suo potere viene evocato da Medea durante la lotta tra Mars e Atena, per distruggere quest'ultima. Fermato dall'egida della God Cloth della dea, il suo potere investe Mars e Koga. Dopo la sconfitta del dio dei Martian, Medea usa suo fratello Amor per trasferire l'oscurit\u00e0 di Mars a Koga e trasformarlo nel ricettacolo di Apsu, che uccider\u00e0 Amor per poi attaccare i restanti Bronze infettandoli con l'oscurit\u00e0. Sar\u00e0 l'intervento di Seiya a fermarlo e, assieme a Yuna, libereranno Koga. Apsu per\u00f2 riuscir\u00e0 a catturare Atena e trasportarla nel mondo di tenebra che governa e li verr\u00e0 affrontato da Koga col Gold Cloth del Sagittario; grazie all'aiuto della luce di Aria riuscir\u00e0 a sconfiggerlo. Apsu afferma di essere stato l'artefice dell'universo primordiale, ovvero le tenebre senza forma antecedenti al big bang, e in quanto tale di autodefinisce \"il grande padre\", ovvero colui da cui tutto deriva, in seguito per\u00f2 le divinit\u00e0 pi\u00f9 giovani gli sottrassero la sua creazione e cambiarono l'universo rendendolo idoneo alla vita, Apsu prova quindi odio per gli dei e vuole riprendersi ci\u00f2 che \u00e8 suo, mentre non considera minimamente gli altri esseri viventi, eccetto Kouga che, come umano permeato dalle sue tenebre, pu\u00f2 essere degno di esistere cose suo figlio.\nPallas.\nNella seconda serie di Omega, ambientata dopo la battaglia contro Apsu, appare la dea Pallas, sorellastra di Atena, torna sulla terra per sfidare la sorellastra; essa \u00e8 a capo di un gruppo di guerrieri chiamati Pallasiani.\nLucifero.\nAngelo decaduto che aspira a diventare il dio dell'intero universo. Compare nel IV OAV L'ultima battaglia (film 1989). Il suo potere \u00e8 paragonabile a quello di una divinit\u00e0 dell'olimpo estremamente potente, essendo egli risorto sfruttando gli spiriti delle divinit\u00e0: Poseidone, Discordia e Febo Apollo.\nI suoi guerrieri sono i 4 Demoni.\nOdino.\nDio supremo di Asgard, Odino \u00e8 la divinit\u00e0 non greca che ha il ruolo pi\u00f9 importante nella serie, poich\u00e9 appare a Pegasus (a cui ha prestato la sua armatura, la \"Odin Robe\") spingendolo a combattere per liberare Hilda dall'Anello del Nibelungo.\nMentre parla si pu\u00f2 distinguere il suo volto, disegnato in maniera fedele a quello riportato nella statua.\nLa sua arma \u00e8 la spada Balmug, la quale si trovava sigillata col resto dell'armatura all'interno della spada della sua statua ad Asgard.\n\u00c8 doppiato in Italia da Orlando Mezzabotta, mentre in originale da Kenji Utsumi.\nLa sua armatura compare indossata da Seiya anche nel videogioco per Playstation 3, Saint Seiya Santuary Battle.\nI suoi guerrieri sono i 7 Cavalieri di Asgard in originale i 7 God Warriors.\nLoki.\nDio dell'Inganno appartenente (come Odino) al phanteon pi\u00f9 famoso delle mitologie nordiche. Riesce quasi a distruggere Asgard attraversio l'albero leggendario Yggdrasill. Nemico principale nella serie Saint Seiya Soul of Gold, viene sconfitto dai 12 Cavalieri d'oro della serie classica di Saint Seiya, i quali hanno ottenuto 12 Armature d'oro divine."}
{"id": "2172318", "revid": "287204", "url": "https://it.wikipedia.org/wiki?curid=2172318", "title": "Provincia di Camaguey", "text": ""}
{"id": "2172319", "revid": "290948", "url": "https://it.wikipedia.org/wiki?curid=2172319", "title": "Materiali da costruzione", "text": ""}
{"id": "2172320", "revid": "290948", "url": "https://it.wikipedia.org/wiki?curid=2172320", "title": "Materiale edilizio", "text": ""}
{"id": "2172321", "revid": "290948", "url": "https://it.wikipedia.org/wiki?curid=2172321", "title": "Materiali edilizi", "text": ""}
{"id": "2172324", "revid": "1967683", "url": "https://it.wikipedia.org/wiki?curid=2172324", "title": "S\u00f4nia Braga", "text": "Biografia.\nQuinta di sette figli, perse il padre quando aveva solo otto anni. Prima di tentare la carriera artistica lavor\u00f2 come segretaria, e successivamente studi\u00f2 come attrice teatrale. Il suo debutto avvenne in un programma TV per bambini, \"O Jardim Encantado\", dopodich\u00e9 nel 1969 partecip\u00f2 al musical \"Hair\". Nel corso degli anni si \u00e8 aggiudicata la nomea di icona sexy brasiliana per le scene ad alto contenuto erotico in alcuni film da lei interpretati: nel suo Paese d'origine raggiunse infatti la popolarit\u00e0 soprattutto con la trasposizione televisiva (1975) e poi cinematografica (1983) del romanzo \"Gabriella, garofano e cannella\" di Jorge Amado, del quale port\u00f2 come protagonista sul grande schermo anche \"Donna Flor e i suoi due mariti\" nel 1976 e \"Vita e miracoli di Tieta de Agreste\" nel 1996.\nSonia si trasfer\u00ec in seguito negli Stati Uniti, dove recit\u00f2 in vari film, tra i quali spiccano \"Il bacio della donna ragno\" (1985) di H\u00e9ctor Babenco e \"Milagro\" (1988) di Robert Redford, attore con cui ha avuto una lunga storia d'amore. In Italia \u00e8 stata apprezzata sul piccolo schermo soprattutto per i ruoli da protagonista nelle telenovele \"Dancin' Days\" (1978) e \"Samba d'amore\" (1980), ma la si ricorda anche per le partecipazioni speciali alle serie televisive \"I Robinson\" (1986), \"Sex and the City\" (2001) e \"Alias\" (2005). \nZia dell'attrice Alice Braga, nel 2013 \u00e8 stata una delle protagoniste del Calendario Pirelli.\nDoppiatrici italiane.\nIn Italia, S\u00f4nia Braga \u00e8 stata doppiata da:"}
{"id": "2172326", "revid": "767487", "url": "https://it.wikipedia.org/wiki?curid=2172326", "title": "Tieta do Brasil", "text": "Tieta do Brasil (\"Tieta do Agreste\") \u00e8 un film del 1996 diretto da Cac\u00e1 Diegues.\nLa pellicola \u00e8 ispirata al romanzo \"Vita e miracoli di Tieta d'Agreste\" di Jorge Amado.\nTrama.\nLa storia narra il ritorno di Antonieta \"Tieta\" Esteves Cantarelli nella sua cittadina di origine, la fittizia Santana de Agreste (nei pressi di Mangue Seco, Bahia), dopo aver passato undici anni a San Paolo, dove \u00e8 ripartita con una nuova vita.\nIl racconto si snoda attraverso lo scontro tra la nuova e ricca Tieta ed una comunit\u00e0 rurale eccessivamente moralista dove spuntano personaggi come il padre e la sorella Perp\u00e9tua, soggiogati dall'avarizia e dalla tradizione, e da pi\u00f9 giovani personalit\u00e0 in cerca del proprio posto nel mondo: Leonora, Asc\u00e2nio, Ricardo ed Elisa.\nEdizione italiana.\nIl film \u00e8 uscito nelle sale cinematografiche in Italia il 18 aprile 1997 e in VHS nello stesso anno per la Mondadori Video. In Italia non risulta essere mai uscito in DVD."}
{"id": "2172331", "revid": "33689", "url": "https://it.wikipedia.org/wiki?curid=2172331", "title": "Fuad Ramses III", "text": ""}
{"id": "2172333", "revid": "767487", "url": "https://it.wikipedia.org/wiki?curid=2172333", "title": "Le avventure di Tom Sawyer e Huck Finn", "text": "Le avventure di Tom Sawyer e Huck Finn (\"Tom and Huck\") \u00e8 un film del 1995 diretto dal regista Peter Hewitt, tratto dal romanzo \"Le avventure di Tom Sawyer\" di Mark Twain.\nTrama.\nLe avventure di Tom Sawyer e del suo amico Huck Finn, e delle loro avventure insieme, fra tesori e misteriose morti."}
{"id": "2172360", "revid": "189978", "url": "https://it.wikipedia.org/wiki?curid=2172360", "title": "Generali di Divisione", "text": ""}
{"id": "2172366", "revid": "1410376", "url": "https://it.wikipedia.org/wiki?curid=2172366", "title": "Stadio Steno Borghese", "text": "Lo stadio Steno Borghese \u00e8 uno stadio di baseball della citt\u00e0 italiana di Nettuno.\nInaugurato nel 1991 e ampliato in occasione del mondiale del 1998, \u00e8 il maggior impianto di baseball in Italia, con una capienza di circa spettatori.\nNella sua storia ha ospitato numerose manifestazioni di carattere internazionale, tra cui molte partite dei mondiali e degli europei.\nNel 2008 ha ospitato quattro gare delle Italian Baseball Series contro T&amp;A San Marino ed \u00e8 stato uno degli stadi italiani ad ospitare le fasi finali del mondiale di baseball tenutosi nel settembre 2009, ospitando anche la finale del mondiale, giocatasi davanti a persone che ha visto vincere gli Stati Uniti contro Cuba.\nLo stadio deve il suo nome al Principe Steno Borghese, appassionato e fondamentale edificatore del Baseball a Nettuno ed in seguito in italia, riusc\u00ec a fondere le due leghe principali italiane in un'unica federazione, la FIPAB, successivamente FIBS."}
{"id": "2172402", "revid": "339392", "url": "https://it.wikipedia.org/wiki?curid=2172402", "title": "Carri JS (carro armato)", "text": ""}
{"id": "2172403", "revid": "339392", "url": "https://it.wikipedia.org/wiki?curid=2172403", "title": "Centaur (carro armato)", "text": ""}
{"id": "2172422", "revid": "36426", "url": "https://it.wikipedia.org/wiki?curid=2172422", "title": "M-84 (carro armato)", "text": ""}
{"id": "2172427", "revid": "36426", "url": "https://it.wikipedia.org/wiki?curid=2172427", "title": "M22 Locust (carro armato)", "text": ""}
{"id": "2172428", "revid": "36426", "url": "https://it.wikipedia.org/wiki?curid=2172428", "title": "M24 Chaffee (carro armato)", "text": ""}
{"id": "2172429", "revid": "36426", "url": "https://it.wikipedia.org/wiki?curid=2172429", "title": "M26 Pershing (carro armato)", "text": ""}
{"id": "2172432", "revid": "36426", "url": "https://it.wikipedia.org/wiki?curid=2172432", "title": "M3/M5 Stuart (carro armato)", "text": ""}
{"id": "2172437", "revid": "36426", "url": "https://it.wikipedia.org/wiki?curid=2172437", "title": "M551 Sheridan (carro armato)", "text": ""}
{"id": "2172439", "revid": "36426", "url": "https://it.wikipedia.org/wiki?curid=2172439", "title": "Magach (carro armato)", "text": ""}
{"id": "2172440", "revid": "339392", "url": "https://it.wikipedia.org/wiki?curid=2172440", "title": "Matilda Mk I (carro armato)", "text": ""}
{"id": "2172445", "revid": "36426", "url": "https://it.wikipedia.org/wiki?curid=2172445", "title": "Merkava (carro armato)", "text": ""}
{"id": "2172453", "revid": "80339", "url": "https://it.wikipedia.org/wiki?curid=2172453", "title": "Irbejskij", "text": ""}
{"id": "2172455", "revid": "80339", "url": "https://it.wikipedia.org/wiki?curid=2172455", "title": "Irbeysky rayon", "text": ""}
{"id": "2172458", "revid": "80339", "url": "https://it.wikipedia.org/wiki?curid=2172458", "title": "Distretto di Irbejskoe", "text": ""}
{"id": "2172459", "revid": "80339", "url": "https://it.wikipedia.org/wiki?curid=2172459", "title": "Distretto di Irbejskoje", "text": ""}
{"id": "2172460", "revid": "80339", "url": "https://it.wikipedia.org/wiki?curid=2172460", "title": "Distretto di Irbeyskoye", "text": ""}
{"id": "2172466", "revid": "80339", "url": "https://it.wikipedia.org/wiki?curid=2172466", "title": "Sojuz Pravyh Sil", "text": ""}
{"id": "2172470", "revid": "80339", "url": "https://it.wikipedia.org/wiki?curid=2172470", "title": "Ilansky rayon", "text": ""}
{"id": "2172472", "revid": "36426", "url": "https://it.wikipedia.org/wiki?curid=2172472", "title": "Stridsvagn 103 (carro armato)", "text": ""}
{"id": "2172475", "revid": "80339", "url": "https://it.wikipedia.org/wiki?curid=2172475", "title": "Distretto di Ilanskij", "text": ""}
{"id": "2172478", "revid": "80339", "url": "https://it.wikipedia.org/wiki?curid=2172478", "title": "Severo-Yeniseysky rayon", "text": ""}
{"id": "2172482", "revid": "80339", "url": "https://it.wikipedia.org/wiki?curid=2172482", "title": "Distretto di Severo-Enisejsk", "text": ""}
{"id": "2172484", "revid": "80339", "url": "https://it.wikipedia.org/wiki?curid=2172484", "title": "Distretto di Severo-Yeniseysk", "text": ""}
{"id": "2172489", "revid": "1573940", "url": "https://it.wikipedia.org/wiki?curid=2172489", "title": "T-70 (carro armato)", "text": ""}
{"id": "2172490", "revid": "1573940", "url": "https://it.wikipedia.org/wiki?curid=2172490", "title": "T-72 (carro armato)", "text": ""}
{"id": "2172492", "revid": "1573940", "url": "https://it.wikipedia.org/wiki?curid=2172492", "title": "T-80 (carro armato)", "text": ""}
{"id": "2172508", "revid": "56588", "url": "https://it.wikipedia.org/wiki?curid=2172508", "title": "Sede titolare di Caliabria", "text": ""}
{"id": "2172509", "revid": "131358", "url": "https://it.wikipedia.org/wiki?curid=2172509", "title": "Veicolo di Burstyn (carro armato)", "text": ""}
{"id": "2172510", "revid": "36426", "url": "https://it.wikipedia.org/wiki?curid=2172510", "title": "Verdeja (carro armato)", "text": ""}
{"id": "2172518", "revid": "36426", "url": "https://it.wikipedia.org/wiki?curid=2172518", "title": "P43 (carro armato)", "text": ""}
{"id": "2172521", "revid": "14691", "url": "https://it.wikipedia.org/wiki?curid=2172521", "title": "Bamingui-Bangoran", "text": ""}
{"id": "2172524", "revid": "14691", "url": "https://it.wikipedia.org/wiki?curid=2172524", "title": "Prefettura di Bangui", "text": ""}
{"id": "2172525", "revid": "547992", "url": "https://it.wikipedia.org/wiki?curid=2172525", "title": "Capitol", "text": "Capitol \u00e8 una \"soap opera\" statunitense creata da Stephen Karpf e Elinor Karpf e prodotta da John Conboy. \u00c8 andata in onda sulla CBS dal 29 marzo 1982 al 20 marzo 1987. In Italia \u00e8 stata trasmessa su Rai 2 a partire dal 26 settembre 1983 ed \u00e8 terminata il 20 giugno 1988, inizialmente dal luned\u00ec al venerd\u00ec alle 13.30 e poi in fascia serale. \u00c8 stata la prima \"soap opera\" trasmessa interamente in Italia. Successivamente venne replicata sempre su Rai 2, e la seconda messa in onda si concluse nel marzo del 1991.\nTrama.\nLa soap, ambientata a Jeffersonia, un sobborgo immaginario di Washington D.C., narrava le vicende di due famiglie, i Clegg (repubblicani) ed i McCandless (democratici), rivali in politica da anni che si combattevano dalle poltrone del Congresso degli Stati Uniti d'America. Tra le due famiglie in lotta vi era anche il clan dei Denning (liberali) composto dal senatore Mark, sua moglie Paula (affetta da turbe psichiche) e dalla loro figlia Sloane, giornalista d'assalto, una delle eroine principali della soap.\nLa rivalit\u00e0 tra le famiglie Clegg e McCandless risaliva agli anni cinquanta quando, durante il periodo del maccartismo, Judson Tyler, patriarca dei McCandless, era stato annientato politicamente da Sam Clegg e da sua moglie Myrna, acerrima rivale della figlia di Judson Tyler, Clarissa, matriarca dei McCandless.\nChiaramente i clich\u00e9 del genere soap opera sono tutti rispettati: un amore da Romeo e Giulietta (tra la dolce Julie Clegg e Tyler McCandless), un congressman innamorato di una squillo (il rampollo Trey Clegg e Kelly Harper), triangoli amorosi (tra Tyler, Julie e Sloane). Vi sono anche vicende simil poliziesche, di spionaggio politico e intrighi internazionali.\nAccoglienza.\nLa soap \u00e8 approdata nei primi anni ottanta nel primo pomeriggio di Rai 2 che trasmetteva due episodi al giorno (presentati per\u00f2 come episodio singolo), visti i risultati, l'ha successivamente spostata nella pi\u00f9 prestigiosa fascia preserale, con in pi\u00f9 anche un appuntamento settimanale in prime time (con quattro episodi uniti insieme) al luned\u00ec (stesso tipo di programmazione poi utilizzato dalla rete anche con \"Beautiful\"). Le trame della soap, caratterizzate in alcuni frangenti da vicende di spionaggio e geopolitica internazionale, appassionarono molto gli spettatori italiani: l'audience in Italia crebbe in continuazione (si pass\u00f2 da poco meno di un milione di spettatori della prima puntata a circa quattro milioni delle ultime puntate)\nNegli Stati Uniti invece la soap non riusc\u00ec mai a raggiungere alti picchi di audience, tanto da risultare una delle soap opera meno seguite del day-time televisivo statunitense, tant'\u00e8 che, alla fine del 1986, la CBS decise di cancellare la messa in onda. I creatori dI \"Capitol\", in polemica con il network per tale decisione (in quanto negli ultimi tempi la soap era a loro dire in costante crescita d'audience) decisero, nonostante avessero parecchie settimane ancora a disposizione, di non dare una conclusione definitiva alla soap (forse nella speranza di un ripensamento da parte dei vertici della CBS), decidendo dunque di chiudere il serial con un cliffhanger, in cui Sloane viene portata davanti ad un plotone di esecuzione in un piccolo stato immaginario del medio oriente (il Baraq), senza per\u00f2 far sapere se l'esecuzione avesse avuto luogo o meno: tale finale aperto lasci\u00f2 l'amaro in bocca ai fan della soap (specialmente quelli italiani). Arrivarono lette di protesta alla direzione di Rai 2, e fu realizzato uno speciale dopo l'ultima puntata nel quale i curatori della soap per la Rai cercarono di spiegare ai telespettatori italiani il perch\u00e9 la serie fosse stata \"troncata\" negli USA senza avere un finale preciso.\nNegli Stati Uniti l'ultima puntata della soap opera, la numero 1270 (per gli italiani la numero 584 a causa della messa in onda degli episodi condensati), fu trasmessa venerd\u00ec 20 marzo 1987; dal luned\u00ec successivo lo spazio lasciato libero da \"Capitol\" fu preso da una nuova soap opera destinata in seguito a divenire un successo planetario tutt'oggi in produzione: \"Beautiful\"."}
{"id": "2172531", "revid": "1573940", "url": "https://it.wikipedia.org/wiki?curid=2172531", "title": "BMD-1 (combattimento fanteria)", "text": ""}
{"id": "2172532", "revid": "1573940", "url": "https://it.wikipedia.org/wiki?curid=2172532", "title": "BMD-2 (combattimento fanteria)", "text": ""}
{"id": "2172533", "revid": "14691", "url": "https://it.wikipedia.org/wiki?curid=2172533", "title": "Basse-Kotto", "text": ""}
{"id": "2172534", "revid": "1573940", "url": "https://it.wikipedia.org/wiki?curid=2172534", "title": "BMD-3 (combattimento fanteria)", "text": ""}
{"id": "2172535", "revid": "1573940", "url": "https://it.wikipedia.org/wiki?curid=2172535", "title": "BMP-1 (combattimento fanteria)", "text": ""}
{"id": "2172536", "revid": "1573940", "url": "https://it.wikipedia.org/wiki?curid=2172536", "title": "BMP-2 (combattimento fanteria)", "text": ""}
{"id": "2172537", "revid": "1573940", "url": "https://it.wikipedia.org/wiki?curid=2172537", "title": "BMP-3 (combattimento fanteria)", "text": ""}
{"id": "2172539", "revid": "1573940", "url": "https://it.wikipedia.org/wiki?curid=2172539", "title": "BTR-152 (trasporto truppe)", "text": ""}
{"id": "2172541", "revid": "1573940", "url": "https://it.wikipedia.org/wiki?curid=2172541", "title": "BTR-50 (trasporto truppe)", "text": ""}
{"id": "2172544", "revid": "1573940", "url": "https://it.wikipedia.org/wiki?curid=2172544", "title": "BTR-60 (trasporto truppe)", "text": ""}
{"id": "2172545", "revid": "14691", "url": "https://it.wikipedia.org/wiki?curid=2172545", "title": "Haute-Kotto", "text": ""}
{"id": "2172546", "revid": "1573940", "url": "https://it.wikipedia.org/wiki?curid=2172546", "title": "BTR-70 (trasporto truppe)", "text": ""}
{"id": "2172547", "revid": "1573940", "url": "https://it.wikipedia.org/wiki?curid=2172547", "title": "BTR-80 (trasporto truppe)", "text": ""}
{"id": "2172548", "revid": "1573940", "url": "https://it.wikipedia.org/wiki?curid=2172548", "title": "BVP M80 (combattimento fanteria)", "text": ""}
{"id": "2172551", "revid": "36426", "url": "https://it.wikipedia.org/wiki?curid=2172551", "title": "CV-90 (combattimento fanteria)", "text": ""}
{"id": "2172553", "revid": "474175", "url": "https://it.wikipedia.org/wiki?curid=2172553", "title": "Erminio Spalla", "text": "Fu il primo pugile italiano a conquistare il titolo di Campione europeo, negli anni venti. Era il fratello minore di Giuseppe Spalla, anch'egli pugile. \nBiografia.\nFormazione.\nFiglio di un agricoltore e commerciante di vini del Monferrato, la sua famiglia si trasfer\u00ec a Milano negli anni della sua adolescenza. Nel capoluogo lombardo, Spalla inizi\u00f2 a lavorare in un laboratorio di scultura, dove si mise in luce per il suo talento artistico e poi si iscrisse a un corso serale dell'Accademia di belle arti di Brera. Secondo la leggenda, decise di cambiar vita dopo aver visto al cinema il filmato dell'incontro del Campionato del mondo dei pesi massimi tra Jack Johnson e l'ex detentore Jim Jeffries, disputatosi a Reno il 4 luglio 1910 e conclusosi con la vittoria del pugile di colore per ko al quindicesimo round. Cominci\u00f2 allora a frequentare la palestra dell'U.S. Milanese con il fratello maggiore Giuseppe.\nAllo scoppio della Prima guerra mondiale, Spalla fu arruolato nel 41\u00ba reggimento di fanteria e combatt\u00e9 nelle Valli Giudicarie, dove fu promosso al grado di sergente e meritandosi una croce di guerra.\nCarriera pugilistica.\nSpalla inizi\u00f2 la carriera professionistica alla fine del 1918 e ci\u00f2 non gli permise di partecipare ai Giochi Olimpici di Anversa del 1920. Nell'estate del 1919 gareggi\u00f2 nel torneo di pugilato dei Giochi Interalleati di Parigi, manifestazione riservata ai militari alleati che avevano combattuto nella prima guerra mondiale. Furono 18 le nazioni presenti (tra cui l'Hegiaz - ora Arabia Saudita - e Terranova che rimase indipendente dal Canada fino al 1949), 17 gli sport in programma.\nSpalla fu iscritto nella categoria dei mediomassimi (fino a 175 libbre di peso, circa 79\u00a0kg) e vinse il titolo proprio nell'ultimo giorno dei Giochi, domenica 6 luglio, sconfiggendo in finale l'australiano John W. Pettybridge.\nNel 1919 sal\u00ec sul ring contro il fratello Giuseppe (entrambi i fratelli erano pesi massimi) e il match fin\u00ec in parit\u00e0. Il 5 settembre 1920 divenne campione d'Italia \"assoluto\" sconfiggendo l'ancora imbattuto milanese Eugenio Pilotta per KO al 4\u00ba round. Successivamente intraprese un tour che lo port\u00f2 a combattere prima a Berlino, poi a Londra e negli Stati Uniti. Nella capitale tedesca pareggi\u00f2 contro il campione locale Hans Breitenstraeter e poi sub\u00ec la sua prima sconfitta, per KO alla sesta ripresa sotto i pugni dell'inglese Tom Cowler. In terra britannica ottenne due vittorie prima del limite e una sconfitta ai punti.\nSpalla esord\u00ec sui ring d'oltre oceano il 21 maggio 1921, a Newark, spedendo al tappeto dopo soli 2'06\" della prima ripresa Frank Hagney. Combatt\u00e9 altre quattro volte negli Stati Uniti, totalizzando due vittorie (una prima del limite) e due sconfitte ai punti. Il 7 maggio 1922, al Velodromo Sempione di Milano, dimostr\u00f2 la sua superiorit\u00e0 sul tedesco Breitenstraeter, mettendolo fuori combattimento alla settima ripresa. Dopo altri nove incontri, tutti vinti (sette prima del limite), Spalla si prese la rivincita con l'inglese Cowler, battendolo per KO alla sesta ripresa, al Teatro Adriano di Roma. Qualche giorno dopo, per tale impresa ricevette i complimenti del Capo del Governo Mussolini. Nel frattempo, in Patria, era stato allestito un combattimento valido per il titolo italiano dei pesi massimi tra Giuseppe Spalla e il romano Mariano Barbaresi, terminato con la vittoria del fratello di Erminio, per abbandono alla nona ripresa.\nRientrato in Italia, Erminio Spalla il 20 maggio 1923, all'Arena Civica di Milano, sconfisse ai punti in 20 riprese l'olandese Piet van der Veer, divenendo il primo italiano a conquistare la cintura di campione d'Europa di pugilato. Difese il titolo, ancora a Milano, contro il belga Jack Humbeeck, pareggiando dopo venti riprese.\nFurono, quindi, unificate dalla Federazione pugilistica la categoria assoluta (di cui Erminio era detentore del titolo) e quella dei pesi massimi, con il riconoscimento di Erminio Spalla come unico detentore. Ci\u00f2 permise a Spalla di mettere vittoriosamente in palio titolo italiano e titolo europeo, il 1\u00ba dicembre 1923, sconfiggendo Mariano Barbaresi sul ring ostile del Teatro Adriano, per KO tecnico alla quinta ripresa.\nNel 1924 Erminio Spalla part\u00ec per il Sud America dove, il 7 marzo, a Buenos Aires, affront\u00f2 l'idolo locale Luis \u00c1ngel Firpo, detto \u201cIl toro selvaggio della Pampa\u201d. Sul palcoscenico del pugilato mondiale, all'epoca, Firpo era considerato un vero \"re senza corona\", per aver affrontato e scaraventato fuori dal ring, alla prima ripresa, niente meno che il campione del Mondo Jack Dempsey, prima di essere messo fuori combattimento alla ripresa successiva, in un celebre combattimento che fu chiamato \"l'incontro del secolo\". Spalla resistette per quattordici riprese dopo aver spedito al tappeto il campione argentino nel nono round, poi fu dichiarato sconfitto per Ko tecnico. In seguito sal\u00ec sul ring della Palestra Italia di San Paolo per affrontare il giovane brasiliano Benedicto Dos Santos, imbattuto dopo tre incontri vinti alla prima ripresa. Il campione italiano lo sconfisse per k.o. alla nona ripresa dopo avergli inflitto numerosi atterramenti. Dos Santos sarebbe uscito menomato dall'incontro e qualche anno dopo lo stesso Spalla avrebbe devoluto l'incasso di una sua esibizione in Brasile a favore della famiglia del pugile brasiliano.\nTre mesi pi\u00f9 tardi, allo Yankee Stadium di New York, Spalla affront\u00f2 il fuoriclasse Gene Tunney, astro nascente del pugilato e futuro campione mondiale. Alla prima ripresa, con un destro al mento, il campione europeo mand\u00f2 al tappeto lo statunitense che, per\u00f2, riusc\u00ec a rialzarsi. Nel prosieguo del match, una serie continua di colpi da parte di Tunney procurava delle serie ferite al labbro e al naso dell'italiano; al 7\u00ba round, tuttavia, secondo le cronache, la reazione di Spalla aveva trasformato l'incontro \u00abin una rabbiosa sfida di wrestling\u00bb conclusa con la caduta al tappeto del suo avversario, quando il match fu interrotto dall'arbitro, non per squalifica, ma per KO tecnico in favore del pugile di casa. Secondo Spalla, tale sconfitta fu immeritata, in quanto il match sarebbe stato interrotto senza motivo, per errore arbitrale.\nIl 28 settembre 1924, a Milano, Spalla concesse la rivincita per il titolo europeo all'olandese van der Veer, sconfiggendolo nuovamente ai punti in 20 riprese. Nel 1926 torn\u00f2 in Argentina, dove disput\u00f2 una nuova sfida con Firpo, che si concluse con una vittoria ai punti sulle 12 riprese - come sostiene lo stesso Spalla nel suo libro autobiografico \"Per le strade del mondo\" - anche se, ufficialmente, il sito Boxrec riporta una sua sconfitta. Perse, quindi, il titolo europeo, nel maggio del 1926, a Barcellona, sconfitto ai punti dal basco Paulino Uzcudun, futuro avversario di Primo Carnera.\nDopo un vittorioso incontro a Milano, per KO alla terza ripresa, contro l'olandese Daan Holtkamp, Spalla intraprese un altro viaggio in Argentina per affrontare, a Buenos Aires, il gigantesco Victorio Campolo, alto pi\u00f9 di due metri, da cui fu sconfitto per KO alla settima ripresa. Nel 1927, perse anche il titolo italiano, contro Riccardo Bertazzolo, per KO alla seconda ripresa e si ritir\u00f2 dal pugilato.\nCarriera artistica e cinematografica.\nDopo il ritiro dal pugilato, Spalla emigr\u00f2 con la famiglia in Brasile, dove fond\u00f2 una rivista sportiva e apr\u00ec una palestra; nel 1934, a San Paolo del Brasile, sal\u00ec nuovamente sul ring per un unico incontro, probabilmente poco pi\u00f9 che un'esibizione. Trasferitosi a Rio de Janeiro, fu preso dalla passione del canto e, dopo aver frequentato una scuola, fu scritturato come basso da un'emittente radiofonica di Rio e una di Petr\u00f3polis. Fu anche amico di grandi cantanti, come Enrico Caruso, Beniamino Gigli e Titta Ruffo.\nRientrato in Italia nel 1937, Spalla torn\u00f2 a dedicarsi alla scultura e poi, a partire dal 1939, intraprese la carriera cinematografica.\nDurante la seconda guerra mondiale, fu arruolato con il grado di sergente nella Regia Aeronautica e venne assegnato alla Scuola Paracadutisti di Tarquinia. Dopo aver conseguito il brevetto di paracadutista militare, fu incaricato di seguire l'istruzione degli Arditi Distruttori Regia Aeronautica per quanto riguardava il pugilato, le arti marziali e le tecniche di difesa a mani nude.\nErminio Spalla gir\u00f2 in tutto 53 film, con registi come Mario Bonnard, Amleto Palermi, Goffredo Alessandrini, Carmine Gallone, Alessandro Blasetti (in: \"Fabiola\" del 1949), Ren\u00e9 Clair, Vittorio De Sica e Dino Risi (\"Poveri ma belli\" nel 1957 e \"Il mattatore\" del 1960). Tra le sue interpretazioni si ricorda quella del barbone Gaetano in \"Miracolo a Milano\" di Vittorio De Sica (1950), nel quale improvvisava un combattimento di boxe a pugni nudi e quella in \"Un uomo facile\", di Paolo Heusch.\nNel 1969 ha anche recitato nello sceneggiato televisivo \"I fratelli Karamazov\", di Sandro Bolchi.\nRiconoscimenti.\nA Roma, nel quartiere Ardeatino, si trova viale Erminio Spalla.\nLa sua immagine e quella di Primo Carnera \u00e8 stata immortalata in una guglia del duomo di Milano per onorarne il valore sportivo, per volont\u00e0 del governo fascista.\nTelevisione.\nNel 1957 ha partecipato alla rubrica pubblicitaria televisiva \"Carosello\" in una serie di \"sketch\" che pubblicizzavano il Brandy Gran Senior delle distillerie Fabbri, con Virna Lisi, Sylva Koscina, Dawn Addams, Luciana Peverelli, Nilla Pizzi, Sandra Milo, Isa Barzizza ed Emilio Schuberth."}
{"id": "2172554", "revid": "14691", "url": "https://it.wikipedia.org/wiki?curid=2172554", "title": "Haut-Mbomou", "text": ""}
{"id": "2172555", "revid": "36426", "url": "https://it.wikipedia.org/wiki?curid=2172555", "title": "M2/M3 Bradley (combattimento fanteria)", "text": ""}
{"id": "2172556", "revid": "14691", "url": "https://it.wikipedia.org/wiki?curid=2172556", "title": "K\u00e9mo", "text": ""}
{"id": "2172557", "revid": "36426", "url": "https://it.wikipedia.org/wiki?curid=2172557", "title": "M3 Half-track (trasporto truppe)", "text": ""}
{"id": "2172558", "revid": "14691", "url": "https://it.wikipedia.org/wiki?curid=2172558", "title": "Kemo", "text": ""}
{"id": "2172559", "revid": "14691", "url": "https://it.wikipedia.org/wiki?curid=2172559", "title": "Lobaye", "text": ""}
{"id": "2172561", "revid": "36426", "url": "https://it.wikipedia.org/wiki?curid=2172561", "title": "Marder (combattimento fanteria)", "text": ""}
{"id": "2172562", "revid": "36426", "url": "https://it.wikipedia.org/wiki?curid=2172562", "title": "OT-64 (trasporto truppe)", "text": ""}
{"id": "2172565", "revid": "14691", "url": "https://it.wikipedia.org/wiki?curid=2172565", "title": "Mamb\u00e9r\u00e9-Kad\u00e9\u00ef", "text": ""}
{"id": "2172568", "revid": "76963", "url": "https://it.wikipedia.org/wiki?curid=2172568", "title": "Eric Millegan", "text": "Biografia.\nComponente di una famiglia numerosa (6 figli in tutto, di cui 2 ragazze), dopo aver concluso gli studi all'Universit\u00e0 di Springfield ha studiato recitazione all'\"Interlochen Arts Camp\" e recitazione teatrale all'Universit\u00e0 del Michigan. Ha recitato in vari musical a Broadway e in numerose serie televisive.\nApertamente omosessuale, la rivista \"Out\" lo ha nominato \"Hottest Up-and-Coming Openly Gay Actor of 2003\"."}
{"id": "2172569", "revid": "14691", "url": "https://it.wikipedia.org/wiki?curid=2172569", "title": "Haute-Sangha", "text": ""}
{"id": "2172571", "revid": "767487", "url": "https://it.wikipedia.org/wiki?curid=2172571", "title": "Mbomou", "text": "Lo Mbomou (anche \"M'bomou\" o \"Bomu\") \u00e8 un fiume dell'Africa centrale (Repubblica Democratica del Congo e Repubblica Centrafricana), ramo sorgentizio di destra dell'Ubangi (bacino idrografico del Congo).\nNasce nell'estremo nordest del territorio congolese, all'incrocio dei confini con il Sudan del Sud e la Rep. Centrafricana, scorrendo poi con direzione mediamente occidentale per circa 700 chilometri segnando lungo tutto il suo percorso il confine fra la Rep. Dem. del Congo e la Rep. Centrafricana; confluisce con il fiume Uele presso la citt\u00e0 di Yakoma, dando origine all'Ubangi. I suoi maggiori affluenti sono Ouara, Chinko e Mbara, provenienti tutti dalla destra idrografica.\nIl primo europeo che esplor\u00f2 il corso dello Mbomou fu, nel 1877, il fisico ed esploratore greco Panayotis Ponagos."}
{"id": "2172573", "revid": "14691", "url": "https://it.wikipedia.org/wiki?curid=2172573", "title": "Nana-Mamb\u00e9r\u00e9", "text": ""}
{"id": "2172578", "revid": "14691", "url": "https://it.wikipedia.org/wiki?curid=2172578", "title": "Ombella-M'Poko", "text": ""}
{"id": "2172580", "revid": "14691", "url": "https://it.wikipedia.org/wiki?curid=2172580", "title": "Ouaka", "text": ""}
{"id": "2172582", "revid": "599013", "url": "https://it.wikipedia.org/wiki?curid=2172582", "title": "Ouham", "text": "Ouham \u00e8 un toponimo africano, che pu\u00f2 riferirsi a:"}
{"id": "2172583", "revid": "14691", "url": "https://it.wikipedia.org/wiki?curid=2172583", "title": "Ouham-Pend\u00e9", "text": ""}
{"id": "2172587", "revid": "14691", "url": "https://it.wikipedia.org/wiki?curid=2172587", "title": "Vakaga", "text": ""}
{"id": "2172593", "revid": "767487", "url": "https://it.wikipedia.org/wiki?curid=2172593", "title": "Giovanni Venditto", "text": "Carriera.\nDopo dieci anni passati nel , con 174 presenze e 27 gol, passa al Benevento, per poi chiudere la carriera nel ."}
{"id": "2172594", "revid": "47767", "url": "https://it.wikipedia.org/wiki?curid=2172594", "title": "Terzo Anziano", "text": ""}
{"id": "2172597", "revid": "1872303", "url": "https://it.wikipedia.org/wiki?curid=2172597", "title": "Parliament Hill", "text": "Parliament Hill \u00e8 una collinetta sita nel nord-ovest di Londra nella zona meridionale di Hampstead Heath, entrambe aree amministrate dalla City of London Corporation. La zona est (di Highgate) \u00e8 nota come \"Parliament Hill Fields\".\nNota un tempo come \"Traitors' Hill\", acquis\u00ec il nome attuale ai tempi della guerra civile inglese quando venne occupata dalle truppe fedeli al Parlamento Britannico. La collina non \u00e8, come il nome potrebbe suggerire, la sede del Parlamento britannico.\nLa collina si erge a circa 90 metri sul livello della citt\u00e0 di Londra e da essa \u00e8 possibile una visione eccellente sull'intero centro di Londra. Si riesce a scorgere facilmente il grattacielo di Canary Wharf e la City, oltre che la Cattedrale di San Paolo ed altri monumenti in un'unica visione."}
{"id": "2172601", "revid": "33689", "url": "https://it.wikipedia.org/wiki?curid=2172601", "title": "Pallacorda ai Giochi olimpici", "text": "La pallacorda ha fatto parte del programma dei Giochi olimpici in sole due edizioni.\nLa prima apparizione avvenne ai Giochi della II Olimpiade di Parigi del 1900 a scopo dimostrativo e vide la partecipazione di squadre esclusivamente francesi divise in due categorie a loro volta divise in due discipline: la longue paume tradizionale (o terr\u00e9e, ovvero 6 contro 6) e la longue paume enlev\u00e9e (4 contro 4).\nOtto anni dopo, ai Giochi della IV Olimpiade di Londra, fu disputato un solo torneo, questa volta di singolare, a cui presero parte undici atleti, nove britannici e due statunitensi."}
{"id": "2172604", "revid": "88740", "url": "https://it.wikipedia.org/wiki?curid=2172604", "title": "Yonaguni (cavallo)", "text": "Il Yonaguni o Yonaguni uma \u00e8 una razza di cavalli nativa delle isole a sudovest del Giappone, specificamente l'isola Yonaguni. \u00c8 un piccolo pony, alto tipicamente 11 spanne (115\u00a0cm). \u00c8 inoltre molto raro, con soltanto 200 esemplari noti che vivono in Giappone. \u00c8 una delle otto razze di cavallo native del Giappone."}
{"id": "2172605", "revid": "14691", "url": "https://it.wikipedia.org/wiki?curid=2172605", "title": "Workflow management systems", "text": ""}
{"id": "2172615", "revid": "14691", "url": "https://it.wikipedia.org/wiki?curid=2172615", "title": "B regions", "text": ""}
{"id": "2172616", "revid": "188323", "url": "https://it.wikipedia.org/wiki?curid=2172616", "title": "D regions", "text": ""}
{"id": "2172621", "revid": "484362", "url": "https://it.wikipedia.org/wiki?curid=2172621", "title": "Silvio Scaroni", "text": "Biografia.\nNacque a Carzago Riviera il 12 maggio 1893. Nel settembre del 1909 assistette al \"Primo Circuito Aereo Internazionale\" di Brescia (5-20 settembre) e si appassion\u00f2 al mondo dell'aviazione. Nel 1913 si arruol\u00f2 nel Regio Esercito per svolgere il servizio militare di leva obbligatorio, venendo assegnato al 2\u00ba Reggimento di artiglieria.\nPromosso caporale, nel marzo del 1915 pass\u00f2 al Servizio Aeronautico e, terminato l'addestramento sul campo d'aviazione di Pisa-San Giusto consegu\u00ec nel mese di agosto il brevetto di pilota, e nel mese di settembre quello di pilota militare. Terminato l'addestramento fu promosso sergente pilota di ricognitori, e dal 5 ottobre 1915 fu assegnato in servizio presso la 4\u00aa Squadriglia per l'artiglieria, formata sull'aeroporto di Ghedi ed equipaggiata con gli aerei da ricognizione Caudron G.3. Pilotando velivoli G.3, e di stanza sul campo d'aviazione di Gonars, egli effettu\u00f2 114 missioni in venti mesi a favore del comando della 3\u00aa Armata. Il 7 novembre a bordo del suo Caudron G.3, insieme al sottotenente osservatore Costantino Cattoi, stava dirigendo il tiro di una batteria di cannoni da 152 mm su Doberd\u00f2, e l'aereo, che volava a bassa quota, fu improvvisamente inquadrato dal tiro della contraerea austriaca. Gli shrapnel colpirono la struttura del velivolo in pi\u00f9 punti e danneggiarono gravemente il propulsore, che smise di funzionare. Pur investito da un getto d'olio bollente, riusc\u00ec a controllare il ricognitore compiendo un atterraggio di emergenza in volo libero riuscendo a farlo scendere in territorio amico senza riportare ulteriori danni. L\u2019impresa gli valse il conferimento di una medaglia di bronzo al valor militare. Nel gennaio del 1916 la squadriglia ricevette in dotazione i primi apparati radiotelegrafici, che vennero installati su alcuni dei Caudron G.3, dispositivi che permettevano solo di trasmettere ma risultando utili nell'osservazione e nella direzione del tiro delle artiglierie. Il 18 febbraio fu testimone oculare dell'atterraggio sul campo di Gonars del Caproni Ca.3 \"Aquila Romana\" della 1\u00aa Squadriglia Caproni, in rientro da una missione di bombardamento su Lubiana, con il capitano pilota Oreste Salomone ai comandi, gli altri due membri dell'equipaggio, il capitano pilota Luigi Bailo, che era anche il comandante della squadriglia, e il tenente colonnello osservatore Alfredo Barbieri, morti ai loro posti di combattimento. Per effetto delle ridenominazione dei reparti il 15 aprile 1916 la 4\u00aa Squadriglia per l'artiglieria divenne 44\u00aa Squadriglia, posta al comando del capitano Mario Beltrami ed assegnata al V Gruppo Aeroplani basato a Chiasottis. La 44\u00aa Squadriglia oper\u00f2 intensamente sul fronte trentino in occasione della battaglia degli Altipiani (15 maggio-27 giugno 1916), e quindi sul fronte carsico, nel tratto compreso tra San Martino del Carso e il mare in missioni di ricognizione aerea e di osservazione del tiro a favore delle unit\u00e0 di artiglieria del VII Corpo d'armata. Nel contempo esegu\u00ec una intensa di ricognizione, soprattutto fotografica, durante le fasi di preparazione della sesta battaglia dell'Isonzo (4-17 agosto 1916) che port\u00f2 alla conquista di Gorizia, ricevendo un encomio solenne per questa attivit\u00e0. Nei primi mesi del 1917 la sua squadriglia, sempre di stanza sul campo d'aviazione di Gonars, continu\u00f2 a svolgere i propri compiti, effettuando missioni di ricognizione sulle linee nemiche per individuare la dislocazione delle principali posizioni difensive, osservando i tiri di inquadramento delle artiglierie sugli schieramenti avversari, sulle prime retrovie del fronte, sui principali nodi stradali e sulle strutture logistiche avanzate e spingendosi anche in profondit\u00e0 dietro le linee austriache. Questa intensa attivit\u00e0 continu\u00f2 durante la decima battaglia dell'Isonzo (12 maggio-7 giugno 1917), e poi i Caudron G.3 vennero sostituiti dai pi\u00f9 moderni bimotori Caudron G.4. Divenuto aspirante ufficiale, con 144 missioni al suo attivo, decorato con una medaglia d'argento al valor militare, nel maggio 1917 fu mandato alla scuola di volo della Malpensa per il passaggio alla specialit\u00e0 caccia, volando su velivoli Nieuport. Terminato l'addestramento a Malpensa, nel settembre del 1917, anche se gi\u00e0 trasferito nella specialit\u00e0 caccia, fu assegnato alla 43\u00aa Squadriglia di stanza a Medeuzza, volando ancora con i Caudron G.4. Subito dopo fu trasferito alla 86\u00aa Squadriglia caccia, che raggiunse proprio nei giorni della battaglia di Caporetto, sbandandosi durante e fasi della ritirata. Riusc\u00ec comunque a raggiungere il Piave, insieme ad altri piloti che avevano perso i loro aerei e i loro reparti, e nei primi giorni di novembre venne assegnato, insieme a Mario Fucini, alla 76\u00aa Squadriglia caccia che si stava anch'essa ritirando con i suoi ultimi quattro Hanriot HD.1. Il 10 novembre l'intera squadriglia venne rischierata sul campo d'aviazione di Istrana dove ricevette i nuovi Nieuport Ni.17 Bebe, con motore Le Rh\u00f4ne da 110 CV.\nAsso dell'aviazione da caccia.\nConsegu\u00ec oltre trenta vittorie, di cui 26 confermate ufficialmente. La prima vittoria arriv\u00f2 il 14 novembre, a spese di un ricognitore biposto austriaco a Colbertaldo, ad est del Piave, nell'area immediatamente a nord del Montello. Seguirono subito dopo altri cinque abbattimenti, tutti lungo il corso del fiume, nel tratto compreso tra Valdobbiadene a nord e San Don\u00e0 di Piave a sud: il 17 novembre a Castelfranco, il 18 a Vidor (un Albatros D.III pilotato dal vizefeldwebel (vice sergente) tedesco Kaspar Rahier), il 5 dicembre a Onigo, il 10 a Noventa di Piave (insieme al tenente Guido Masiero) e il 19 a Conegliano, divenendo ufficialmente un asso dell'aviazione.\nEcco come Scaroni descrisse, in una lettera ai familiari, il momento dell'attacco:\n\u00ab\"Verso le 9 di ieri mattina, dunque, le vedette del campo, dato l'allarme, avvertivano che due forti gruppi di aeroplani nemici, dalla direzione del Montello, venivano verso il nostro campo. Con un binocolo volli dare un'occhiata verso la direzione indicata e vidi subito gli apparecchi che avanzavano serrati a una quota di 3000 metri; poco pi\u00f9 in alto un altro gruppo di piccoli caccia: complessivamente potevano essere una quarantina di macchine\"...\u00bb. Subito dopo la squadriglia, al pari della altre del VI Gruppo Aeroplani, fu riequipaggiata con gli Hanriot HD.1.\nDalle 9 alle 9:20 del 26 dicembre del 1917 lui, il sottotenente Michetti, e il tenente Fucini abbatterono 2 DFW C.V, uno in localit\u00e0 Musano l'altro sopra Camal\u00f2 quest'ultimo in collaborazione con il lieutnant Arthur Gordon Jarvis del No. 28 Squadron RAF, danneggiandone un terzo che fu costretto ad atterrare a a San Gaetano. \nDecollato di nuovo a mezzogiorno insieme a Giacomo Brenta della 78\u00aa Squadriglia aeroplani da caccia di due abbatterono, verso le 12:35, un bombardiere AEG G.IV del Kasta 19, Kampfgeswader 4, sopra Biadene, dietro le linee italiane. Il 14 gennaio 1918 consegu\u00ec la decima vittoria costringendo a prendere terra un Hansa-Brandenburg D.I tra le trincee sul Monte Melaga. Fu quindi decorato con la terza medaglia d'argento al valor militare. Il 2 febbraio 1918 la 76\u00aa Squadriglia e la 81\u00aa Squadriglia si spostarono dal campo di Istrana a quello di Isola di Carturo, raggiungendo il giorno 10 il campo d'aviazione di Casoni di Mussolente, sito appena ad est di Bassano del Grappa. Le due squadriglie, insieme alla 78\u00aa, rimasero alle dipendenze del VI Gruppo Aeroplani, assegnato alla 4\u00aa Armata che era schierata nel settore del Monte Grappa e che disponeva anche del II e del XII Gruppo Aeroplani. Prima del trasferimento della squadriglia nella nuova sede aveva conseguito ulteriori due vittorie, il 28 gennaio a Biadene e il 1 febbraio a Vidor, venendo promosso tenente. L'11 febbraio consegu\u00ec una doppietta abbattendo due ricognitori nemici, uno\nsopra Cismon e il secondo nei pressi di Fontana Secca, il 18 febbraio abbatte un biposto da ricognizione nei dintorni di Possagno, e il 21 marzo un Albatros D.III sopra\nCascina Zocchi. Il 24 marzo arriv\u00f2 alla 76\u00aa Squadriglia, dopo un lungo periodo di convalescenza, un altro asso, il sottotenente Flavio Torello Baracchini con cui sorse subito una certa rivalit\u00e0, tanto che alla fine maggio, il colonnello Augusto Gallina, comandante dell'aviazione della 4\u00aa Armata, prefer\u00ec trasferire Baracchini alla 81\u00aa Squadriglia, eliminando ogni possibile fonte di scontro tra i due. Il 22 maggio abbatte un altro ricognitore biposto a Uson, per poi distruggere altri sei velivoli nemici nel successivo mese di giugno. Cinque ricognitori furono abbattuti uno l'8 giugno a Monte Cismon, uno il 15 sul Montello, uno il 21 alle Mandre, uno il 24 a Possagno e uno il 25 a Moreno di Piave, cui segu\u00ec quello stesso giorno un caccia Albatros D.III sempre a Moreno di Piave.\nIl 7 luglio in volo su Asiago abbatte un ricognitore Hansa-Brandenburg C.I che precipita a Cima Eckar ed un caccia Albatros D.III che precipita a Valbella.\nIl 12 luglio colse un'altra vittoria contro un Albatros D.III a Monte Tomatico, ma nel corso dell'ennesimo duello aereo sul cielo del Monte Grappa, a 4.000 metri di quota, venne attaccato e mitragliato da un caccia austriaco che gli si era messo in coda rimanendo gravemente ferito, tanto da perdere i sensi. Riavutosi prima dello schianto, riusc\u00ec ad atterrare in emergenza in territorio controllato dalle truppe nazionali, fu subito ricoverato in ospedale, dove rimase 5 mesi assistendo alla fine del conflitto. Con Regio Decreto del 13 luglio 1919 fu insignito della medaglia d'oro al valor militare. Accreditato di trenta vittorie, anche se lui ne rivendicava trentadue, con la successiva Commissione Bongiovanni, che riesamin\u00f2 tutte le vittorie reclamate dagli aviatori italiani, se ne vide accreditare ufficialmente ventisei. Non gli furono riconosciute le seguenti sei vittorie: 3 novembre 1917, Ponte della Priula, un ricognitore; 12 gennaio\n1918, Val Stizzone, un Hansa-Brandenburg D.I.; 3 aprile 1918, Premaor, un Drachen; 7 luglio 1918, Valbella, un Hansa-Brandenburg C.I.; 7 luglio 1918, Casoni, un Ph\u00f6nix D.I; 12 luglio 1918, Monte Tomatico, un Ph\u00f6nix D.I.\nDopo la fine della guerra continu\u00f2 la carriera in aviazione rientrando in servizio nel febbraio 1919 quando fece parte della Missione Militare Aeronautica in Argentina che promuoveva i prodotti dell'industria aeronautica italiana. Tale missione part\u00ec per l'Argentina nel mese di aprile, anche grazie all'interessamento del barone Antonio de Marchi, influente industriale argentino di origine italiana. La missione aveva il compito di addestrare i locali piloti militari, ed aveva al seguito alcuni Ansaldo SVA 5 e SVA 10, Ansaldo A.1 Balilla e idrovolanti Macchi, oltre a motori di scorta, parti di ricambio e altro materiale vario. In Argentina realizz\u00f2 due imprese di carattere aviatorio, il 30 giugno vol\u00f2 da Buenos Aires a Rosario e ritorno, ai comandi di un Ansaldo A.1 Balilla, percorrendo ciascuna delle due tratte di 300\u00a0km in un'ora e venti minuti, e il 22 luglio, a bordo di un Ansaldo SVA 5, vol\u00f2 per tre ore e cinquanta minuti da Buenos Aires a Cordoba, ritornando al punto di partenza il giorno seguente in tre ore e venti minuti, percorrendo 650\u00a0km per ciascuna delle due tratte. Rientr\u00f2 in Italia nel mese di settembre, e si conged\u00f2 nel 1920.\nAddetto aeronautico a Londra e Washington.\nVenne richiamato in servizio come capitano con la Regia Aeronautica nel 1923, nella quale transit\u00f2 in servizio effettivo, divenendo addetto aeronautico presso l'Ambasciata d'Italia a Londra. Mentre ricopriva tale incarico fu incaricato dal Commissariato dell'Aeronautica di predisporre la necessaria assistenza e i rifornimenti per la spedizione del capitano Antonio Locatelli, che part\u00ec a fine luglio del 1924 per effettuare un raid transatlantico. Il suo compito era di predisporre il necessario nella tappa inglese (Hull) e in quelle previste alle Isole Orcadi (Kirkwall e Huton Bay, che sostitu\u00ec poi con Stromness), alle Isole F\u00e4r\u00f6er (Thorshavn) e in Islanda (Hornafjord e Reykjavik). Fece anche giungere a Roma con tempestivit\u00e0 tutte le informazioni relative allo sviluppo della missione di Locatelli, che poi difese dopo l'infelice conclusione della tappa Reykjav\u00edk-Frederiksdal.\nNel marzo del 1925 fu trasferito a Washington DC per assumere l'incarico di addetto aeronautico presso la locale Ambasciata d'Italia dove, un anno dopo, fu lui a comunicare al governo italiano che alle ore 13:30 del 12 maggio 1926 il dirigibile \"Norge\" partito da Roma-Ciampino il 10 aprile al comando del tenente colonnello del genio aeronautico Umberto Nobile aveva sorvolato per primo il Polo Nord.\nIl 13 novembre del 1926 era presente a Hampton Roads, nei pressi di Norfolk, in Virginia, quando il maggiore Mario De Bernardi, ai comandi di un idrovolante da competizione Macchi M.39 vinse la nona edizione della Coppa Schneider, percorrendo i 350\u00a0km del circuito alla media di 396,7\u00a0km/h e stabilendo il nuovo record di velocit\u00e0 per idrovolanti. Durante le prove preliminari il velivolo di De Bernardi aveva evidenziato alcuni problemi al motore, e fu lui a suggerire di utilizzare delle candele statunitensi al posto di quelle italiane e di rifornire l'aereo con benzina locale in luogo di quella portata dall'Italia. L'indicazione era giusta perch\u00e9 i problemi al propulsore scomparvero, ma in Roma Italo Balbo, che il 6 novembre era stato nominato Sottosegretario di stato all'aviazione, chiese una relazione scritta sulla vicenda, soprattutto sulla sostituzione delle candele, dando luogo a una polemica che and\u00f2 avanti senza esito per alcuni anni.\nPromosso maggiore nel 1927, rientr\u00f2 in Italia da Washington nel 1928, fu promosso tenente colonnello e contemporaneamente fu collocato in congedo. Venne richiamato in servizio all'inizio del 1932 e venne assegnato alla delegazione italiana alla Conferenza sul Disarmo, guidata dal ministro degli esteri Dino Grandi, e con il diplomatico Alberto Rossi Longhi (1895-1979) La conferenza inizi\u00f2 a Ginevra, Svizzera, il 2 febbraio 1932, ed and\u00f2 avanti senza alcun esito fino al 20 novembre 1934, anche se lui era stato fu richiamato in Patria gi\u00e0 all'inizio del 1933. Promosso colonnello venne designato Aiutante di campo effettivo del Re Vittorio Emanuele III, incarico che ricopr\u00ec fino al 1935.\nIn Cina.\nDopo aver frequentato il I\u00b0 Corso di Alti Studi della Scuola di guerra aerea di Firenze, nel 1935 fu designato dal capo del governo Benito Mussolini a sostituire il colonnello Roberto Lordi come comandante della missione militare aeronautica italiana in Cina. Raggiunse Shanghai il 4 agosto 1935 con uno dei prototipi del trimotore Savoia-Marchetti S.72, dopo un volo di oltre settanta ore con undici tappe, ma non fu ben accolto. La sostituzione di Lordi, un normale avvicendamento per il governo italiano, irrit\u00f2 moltissimo il generalissimo Chiang Kai-shek che considerava Lordi uomo di sua fiducia, il quale prese in considerazione la chiusura della missione aeronautica italiana e il rimpatrio del personale presente. Donato personalmente al generalissimo il Savoia-Marchetti S.72 con cui era stata effettuata la trasvolata, successivamente strinse amicizia con May Ling Soong-Chiang, l'influente moglie di Chiang Kai-shek ottenendone l'aiuto a ripianare i problemi, tanto che fu poi nominato, nel febbraio 1936, consigliere capo per l\u2019aviazione, incarico che era stato a suo tempo dato anche a Lordi. In Cina riusc\u00ec a stipulare una serie di accordi che portarono alla completa riorganizzazione ed al potenziamento delle attivit\u00e0 addestrative per il personale aeronautico cinese, sia piloti che tecnici specialistici, alla realizzazione di infrastrutture aeroportuali e industriali, tra le quali la grande fabbrica di aerei SINAW (Sino Italian National Aircraft Works) di Nanchang, dove venne avviata la produzione su licenza dei cacciabombardieri Breda Ba.65 Nibbio ed alla pianificazione di importanti progetti di sviluppo.\nNell'ottobre del 1936 Chiang Kai-shek gli affid\u00f2 il compito di condurre per suo conto una approfondita visita ispettiva a tutti i comandi, i reparti, gli enti e gli aeroporti dell\u2019aviazione cinese, cosa che dur\u00f2 pi\u00f9 di tre mesi e mise in evidenza i molti aspetti negativi dell\u2019organizzazione dell'aeronautica militare e le sue molteplici inefficienze strutturali, tanto che il generalissimo ne ordin\u00f2 una completa revisione prendendo ad esempio proprio l'organizzazione della Regia Aeronautica.\nCon l'inizio del 1937 divenne sempre pi\u00f9 evidente che il Giappone, con cui l'Italia si andava progressivamente avvicinando, voleva espandere le proprie conquiste in territorio cinese, esercitando forti pressioni diplomatiche e facendo presagire lo scoppio di una guerra aperta. Il 7 luglio 1937 si verific\u00f2 uno scontro a fuoco tra reparti armati cinesi e giapponesi, il cosiddetto incidente del ponte Marco Polo, che diede inizio alla seconda guerra sino-giapponese. Gli estesi bombardamenti\ncondotti su obiettivi militari e industriali della Cina dall'aeronautica giapponese il 15 agosto distrussero completamente la fabbrica italiana di Nanchang. Promosso nel frattempo generale di brigata aerea per meriti straordinari, con il precipitare della situazione bellica ricevette l'ordine da Roma di lasciare la Cina e rientrare in Patria con tutto il personale della missione, partendo in treno da Nanchino per Hong Kong e da li si imbarc\u00f2 sul piroscafo \"Vittoria\" che salp\u00f2 il 19 dicembre 1937 per raggiungere Napoli nel gennaio 1938.\nLa seconda guerra mondiale.\nRientrato in Italia venne nominato Capo del Reparto Operazioni dello Stato maggiore della Regia Aeronautica, per poi assumere, nel 1939, il comando della Divisione Aerea Speciale per l'Albania e successivamente, all'inizio del 1940, il comando della 2\u00aa Divisione Aerea Caccia Terrestre \"Borea\", con quartier generale sull'aeroporto di Torino-Caselle, alle dirette dipendenze della 1\u00aa Squadra aerea di Milano, allora al comando del generale di squadra aerea Rino Corso Fougier.\nDopo l'entrata in guerra del Regno d'Italia, avvenuta il 10 giugno, al comando della Divisione aerea prese parte alle operazioni militare contro la Francia rimanendo a Torino Caselle fino a dicembre del 1941. Promosso generale di divisione aerea assunse il comando dell'Aeronautica della Sicilia, incarico che mantenne fino al gennaio del 1943. In tale veste ebbe uno duro scontro con il Reichsmarschall Hermann G\u00f6ring, Comandante in Capo della Luftwaffe, che accusava la Regia Aeronautica di non avere fornito un adeguato supporto agli attacchi aerei condotti dalla Luftwaffe contro l'isola di Malta. Per la sua azione di comando fu insignito dapprima della Croce di Cavaliere e poi di quella di Ufficiale dell'Ordine militare di Savoia.\nLasciata la Sicilia nel febbraio del 1943, venne nominato vicecomandante della 1\u00aa Squadra aerea, mantenendo l'incarico fino al successivo mese di settembre. Dopo l'armistizio dell'8 settembre 1943 lasci\u00f2 definitivamente il servizio attivo e si ritir\u00f2 a Calvagese della Riviera (provincia di Brescia), sul lago di Garda. Nel giugno 1946 transit\u00f2 in ausiliaria e nel dicembre 1950 divent\u00f2 generale di squadra aerea. Si spense a Milano il 16 febbraio 1977.\nPubblic\u00f2 i propri diari su tutte le sue esperienze, cos\u00ec come sul periodo della Grande Guerra."}
{"id": "2172623", "revid": "38120", "url": "https://it.wikipedia.org/wiki?curid=2172623", "title": "Nuovo Consorzio", "text": "Il Nuovo Consorzio \u00e8 un'organizzazione segreta immaginaria della serie tv \"X-Files\", i cui scopi rimangono misteriosi e sinistri. \nComposizione.\nComposto esclusivamente da super soldati, nato diverso tempo dopo la distruzione del precedente Consorzio, quello originale. Non si comprende se esista in seno all'organizzazione una figura che ricopre il ruolo di capo, nel caso tale figura sembra ricoperta da L'Uomo con lo stecchino. Fra i loro componenti vi sono diverse figure che compaiono spesso nella serie come Knowle Rohrer, Shannon McMahon e l'Uomo ombra. Alex Krycek stesso ha lavorato per loro fino alla sua morte.\nVerso la fine della serie \"X-Files\", i loro intenti diventano pi\u00f9 chiari: collaborano con gli alieni per la colonizzazione del pianeta Terra, la quale avr\u00e0 inizio il 22 dicembre 2012, come Fox Mulder viene a sapere a Mount Weather, e come gli confermer\u00e0 l'Uomo che fuma."}
{"id": "2172624", "revid": "1272592", "url": "https://it.wikipedia.org/wiki?curid=2172624", "title": "Bannone", "text": "Bannone \u00e8 una frazione del comune di Traversetolo, in provincia di Parma.\nLa localit\u00e0 dista 2,63\u00a0km dal capoluogo.\nGeografia fisica.\nLa frazione, attraversata dalla strada Pedemontana, \u00e8 costituita da 5 nuclei distinti, collocati sulle sponde del torrente Masdone in prossimit\u00e0 dell'immissione del torrente Madolo: Castellaro, Il borgo, Riviera, Case Ronchei e il Cantinone; i centri abitati sono collocati al margine tra gli ultimi lembi di pianura e i primi rilievi collinari dell'Appennino parmense.\nLa chiesa della Purificazione di Maria Vergine sorge isolata nella piana delle Saldine, sulla riva destra del Masdone.\nOrigini del nome.\nLa frazione era originariamente costituita dai due nuclei distinti di \"Gavazzolo\" e \"Banone Saldinis\".\nIl primo toponimo ha origine dal dialettale \"Gavas\", ossia \"dosso\", derivato dall'unione tra il termine preromano \"gava\", col significato di \"torrente\", e il suffisso \"-aceus\".\nIl secondo ha invece origine dall'unione tra il dialettale \"Bav\u00f2n\", poi \"Ban\u00f2n\", derivato dal latino \"vadum\", ossia \"guado\", e il volgare\"Saldinis\", derivato dal latino \"saldus\", ossia \"terreno infruttuoso\" o \"pascolo\".\nStoria.\nLa pi\u00f9 antica testimonianza della presenza umana nella zona di Bannone \u00e8 costituita da una serie di manufatti in selce e in pietra risalenti al Paleolitico, rinvenuti in pi\u00f9 riprese nei dintorni del centro abitato.\nIl territorio era sicuramente abitato in epoca romana, come dimostrato da due diversi ritrovamenti di frammenti di tegole e ceramiche, avvenuti nel 1994 in localit\u00e0 Saldine e su un pendio nei pressi del torrente Masdone.\nNel Medioevo furono fondati i due distinti borghi di \"Gavazzolo\" e \"Banone Saldinis\"; il primo sorgeva a ovest, verso Mamiano, mentre il secondo era collocato a sud-est, nei pressi dell'odierna localit\u00e0 di Castellaro. I villaggi si trovavano in prossimit\u00e0 dell'incrocio tra due importanti strade dell'epoca: la via di Linari, che collegava l'abbazia di Linari e la citt\u00e0 di Parma, e la strada che conduceva all'abbazia di Vallombrosa.\nLa pi\u00f9 antica testimonianza dell'esistenza del centro abitato risale al 1033, quando \"Banone\" fu menzionata in uno dei documenti relativi alla fondazione del monastero di Santa Maria Assunta di Castione Marchesi per volere del marchese Adalberto II degli Obertenghi, capostipite della famiglia Pallavicino, e di sua moglie Adelaide, ritenuti da alcuni storici parenti dei conti di Canossa.\nLa chiesa di Bannone fu probabilmente costruita intorno alla met\u00e0 dell'XI secolo dai benedettini di Linari, in corrispondenza del guado sul torrente Masdone; i monaci mantennero fino alla met\u00e0 del XIV secolo la propriet\u00e0 dell'edificio, che era per\u00f2 soggetto alla Diocesi di Parma; infatti, il territorio di Bannone apparteneva in feudo ai vescovi di Parma, come confermato nel 1195 dall'imperatore del Sacro Romano Impero Enrico VI di Svevia al vescovo Obizzo Fieschi.\nNel 1413 il territorio fu assegnato ai fratelli Giacomo e Pier Maria I de' Rossi dall'imperatore Sigismondo di Lussemburgo. Tuttavia, in seguito alla disastrosa guerra dei Rossi avviata agli inizi del 1482, molti feudi rossiani furono requisiti dal duca di Milano Ludovico il Moro; Bannone e le terre vicine furono assegnate ai conti Sforza di Santa Fiora.\nIl borgo di Gavazzolo era anch'esso originariamente dotato di cappella, che tuttavia probabilmente croll\u00f2 nel XVI secolo; per questo, tra la met\u00e0 del XVI secolo e il XVIII, la chiesa della Purificazione di Maria Vergine fu indicata come priorato di Bannone con Gavazzolo. Per questo motivo, col tempo la localit\u00e0 di Gavazzolo perse ogni autonomia e inizi\u00f2 anch'essa a essere denominata genericamente come Bannone.\nNel 1707 il feudo fu ereditato con gli altri beni della casata dal duca di Onano Federico III Sforza, che dal 1673 aveva aggiunto al proprio il cognome della moglie Livia, dando origine alla famiglia Sforza Cesarini; la casata mantenne i diritti feudali sul luogo fino alla loro abolizione sancita da Napoleone per l'ex ducato di Parma e Piacenza nel 1805.\nL'anno seguente Bannone fu annessa al nuovo comune (o \"mairie\") di Traversetolo.\nMonumenti e luoghi d'interesse.\nChiesa della Purificazione di Maria Vergine.\nEdificata originariamente forse gi\u00e0 nell'XI secolo dai monaci benedettini dell'abbazia di Linari, la chiesa fu menzionata per la prima volta nel 1207; assoggettata verso il 1354 alla pieve di Traversetolo, fu completamente ricostruita a partire dal 1705 e decorata internamente nei decenni seguenti; arricchita con la nuova facciata neoclassica nel 1787, fu completata con il campanile nel 1910; danneggiata dal terremoto del 2008, fu negli anni successivi consolidata strutturalmente e restaurata internamente; l'edificio conserva sul portale d'ingresso laterale una lunetta romanica decorata con un altorilievo; all'interno ospita inoltre alcuni dipinti seicenteschi e settecenteschi di pregio."}
{"id": "2172627", "revid": "767487", "url": "https://it.wikipedia.org/wiki?curid=2172627", "title": "Speed Metal Hell", "text": "Speed Metal Hell \u00e8 il nome di 3 album compilation, pubblicati tra il 1985 ed il 1987 dall'etichetta discografica New Renaissance Records.\nOgni album contiene pezzi proposti da vari gruppi musicali di genere metal."}
{"id": "2172631", "revid": "37401", "url": "https://it.wikipedia.org/wiki?curid=2172631", "title": "Cosmologia", "text": ""}
{"id": "2172633", "revid": "1318658", "url": "https://it.wikipedia.org/wiki?curid=2172633", "title": "Nicholas Lea", "text": "Biografia.\nLea \u00e8 nato a New Westminster, in Columbia Britannica. Noto anche con il nome di \"Nicholas Christopher Herbert\", per via del divorzio dei due genitori, dopo aver completato gli studi con laurea nel 1980 alla \"Prince of Wales Secondary School\" di Vancouver inizia la sua attivit\u00e0 di attore. Il primo ruolo importante di Lea \u00e8 una parte nella serie televisiva \"Il commissario\" dal 1991 al 1994. Fu durante questo periodo che ha avuto un ruolo minore in un episodio della prima stagione di \"X-Files\" denominato \"Gender Bender\". I produttori, rimasti impressionati dalla sua prestazione, gli assegnano il ruolo dell'agente dell'FBI Alex Krycek e recita per undici episodi, dal 1994 al 2002, diventando un personaggio popolare tra i fan. Nell'episodio \"L'ufo degli Abissi II\" della Terza Stagione, Krycek viene lasciato morire in un silos di missili abbandonato con una nave aliena. Questo ha permesso a Lea di assumere un ruolo da protagonista nella serie \"Once a Thief\" ma la serie viene cancellata dopo una sola stagione.\nHa continuato a recitare il ruolo di Krycek diventando un nemico, non solo di Fox Mulder e Dana Scully, ma soprattutto del vice direttore Walter Skinner interpretato da Mitch Pileggi. Nel 2006, Lea ha avuto anche un ruolo su ABC Family nella serie \"Kyle XY\" (26 episodi), interpretando Tom Foss tutor di Kyle della quale \u00e8 stato anche il produttore associato. \u00c8 stato guest star in spettacoli come \"NYPD - New York Police Department\" (3 episodi), \"Andromeda\", \"Burn Notice - Duro a morire\", \"I viaggiatori\", Highlander, Giudice Amy, (4 episodi come fidanzato di Catherine Willows) e Men in Trees (10 episodi come Eric, il ministro). Nicholas \u00e8 inoltre membro del Consiglio di Amministrazione per la Scuola Lirico di recitazione a Vancouver. Lea \u00e8 apparso nel film di Guido Superstar: The Rise of Guido prodotto e diretto da Silvio Pollio tra cui Lea, John Cassini, Terry Chen, e Michael Eklund. Il film \u00e8 stato proiettato al Festival di Vancouver International Film nel 2010.\nNon si \u00e8 mai sposato ma ha avuto relazioni sentimentali con Lucy Liu e Melinda McGraw."}
{"id": "2172635", "revid": "1343317", "url": "https://it.wikipedia.org/wiki?curid=2172635", "title": "Botvin'ja", "text": "La botvin'ja \u00e8 una pietanza russa che consiste in una zuppa fredda a base di kvas, verdure cotte e pesce\nNe esiste anche una variante pi\u00f9 povera e pi\u00f9 semplice da preparare priva di pesce."}
{"id": "2172641", "revid": "1632387", "url": "https://it.wikipedia.org/wiki?curid=2172641", "title": "Castione de' Baratti", "text": "Castione de' Baratti, talvolta indicata anche come Castione Baratti, \u00e8 una frazione del comune di Traversetolo, in provincia di Parma.\nLa localit\u00e0 dista 4,58\u00a0km dal capoluogo.\nGeografia fisica.\nCastione de' Baratti \u00e8 posta in posizione collinare sulla sponda sinistra del torrente Termina di Castione; a monte del centro abitato si trova la piccola localit\u00e0 montana di Trinzola, ove sorgeva a 368\u00a0m il castello dei Baratti, mentre la localit\u00e0 di Orio, che conta 37 abitanti, \u00e8 collocata a breve distanza da Castione sulla riva opposta del corso d'acqua.\nOrigini del nome.\nLa localit\u00e0 deve il suo nome al castello edificato dal ramo Baratti dei conti di Canossa, feudatari in epoca medievale della zona.\nStoria.\nL'insediamento originario di \"Castillonio\", raccolto attorno alla cappella dipendente dalla pieve di Sant'Ambrogio di Bazzano, sorse entro il XIII secolo sulla sponda destra del torrente Termina di Castione, in corrispondenza dell'odierno borgo di Orio.\nI Baratti edificarono successivamente in localit\u00e0 Trinzola, sul versante sinistro della vallata, il castello difensivo, che conservarono anche dopo il 1296 nonostante il Comune di Parma avesse loro ordinato di demolirlo. La famiglia modific\u00f2 in quegli anni l'assetto del territorio, spostando sulla sponda del maniero la viabilit\u00e0 di collegamento con Guardasone; l'abitato di Orio, collocato in un'area geologicamente instabile, perse quindi la sua centralit\u00e0 a vantaggio di \"Castiono Baratorum\", soprattutto in seguito a una frana che nella prima met\u00e0 del XV secolo distrusse buona parte del centro antico.\nNel 1417 Uguccione dei Contrari, dal 1409 signore di Guardasone e Montelugolo, sospettando che Azzo Baratti stesse complottando col marchese di Ravarano Oberto Pallavicino, lo fece arrestare e si impossess\u00f2 del maniero di Castione.\nNel 1421, dopo la cessione di Parma in cambio di Reggio Emilia da parte del marchese di Ferrara Niccol\u00f2 III d'Este a Filippo Maria Visconti, il feudo di Guardasone, comprendente da allora anche Traversetolo e Castione de' Baratti, fu incamerato dal Duca di Milano. Nel 1431 il Visconti assegn\u00f2 Guardasone e Colorno al condottiero Niccol\u00f2 de' Terzi, il Guerriero, per ricompensarlo degli aiuti ricevuti. Nel 1449 il Guerriero, mal sopportando Francesco Sforza quale signore di Parma, allo scopo di cacciarlo dalla citt\u00e0 cerc\u00f2 l'appoggio del re di Napoli Alfonso V d'Aragona; non appena lo seppe, il condottiero Alessandro Sforza, fratello di Francesco, si impossess\u00f2 del maniero di Guardasone.\nNel 1466 il duca Galeazzo Maria Sforza assegn\u00f2 il feudo a Giovanni e Vitaliano II Borromeo, dai quali discesero i conti Borromeo Arese.\nIn seguito all'abolizione napoleonica dei diritti feudali sancita nel 1805 nell'ex ducato di Parma e Piacenza, nel 1806 Castione fu separata da Traversetolo e Guardasone e fu annessa al nuovo comune di Neviano degli Arduini.\nDurante la seconda guerra mondiale, il 3 gennaio del 1945 nel borgo di Castione si svolse un rastrellamento da parte dei nazifascisti, che comport\u00f2 l'arresto di tre abitanti, l'uccisione di alcuni partigiani e l'incendio di un gruppo di case.\nNel 1951, per decreto del presidente della Repubblica, la frazione di Castione de' Baratti fu annessa al comune di Traversetolo.\nMonumenti e luoghi d'interesse.\nChiesa dei Santi Silvestro e Donnino.\nEdificata verso la met\u00e0 del XV secolo, la chiesa rinascimentale fu modificata nel XVII; ampliata e decorata nel 1943, fu restaurata e consolidata strutturalmente tra il 2009 e il 2010; l'edificio conserva al suo interno alcuni dipinti di pregio.\nOratorio di San Donnino.\nEdificato nel XVI secolo in sostituzione dell'originaria cappella medievale menzionata per la prima volta nel 1230, il piccolo oratorio, dedicato a san Donnino, sorge nella localit\u00e0 di Orio.\nCastello.\nEdificato nel XIII secolo per volere dei Baratti, il castello, collocato nella localit\u00e0 di Trinzola, fu acquisito nel 1417 da Uguccione dei Contrari; incamerato nel 1421 dal duca di Milano Filippo Maria Visconti, fu assegnato nel 1431 al condottiero Niccol\u00f2 Terzi e riconquistato nel 1449 dagli Sforza; attribuito nel 1466 ai Borromeo, fu completamente demolito nella seconda met\u00e0 del XVII secolo per volere dei duchi di Parma Farnese.\nCasa Costoncelli.\nCostruita in stile tardo-rinascimentale sui resti di edifici pi\u00f9 antichi, la casa divenne nel 1515 la residenza della famiglia Costoncelli, che la dot\u00f2 di una torre nel 1740; l'edificio conserva le tracce di un portone gotico."}
{"id": "2172643", "revid": "1226", "url": "https://it.wikipedia.org/wiki?curid=2172643", "title": "Controllo di qualit\u00e0", "text": ""}
{"id": "2172644", "revid": "22918005", "url": "https://it.wikipedia.org/wiki?curid=2172644", "title": "Dissociazione ionica", "text": ""}
{"id": "2172645", "revid": "290023", "url": "https://it.wikipedia.org/wiki?curid=2172645", "title": "Nuoto ai XIII Giochi panamericani", "text": "Il nuoto ai Giochi panamericani 1999 ha visto lo svolgimento di 32 gare, 16 maschili e 16 femminili.\nCollegamenti esterni.\n "}
{"id": "2172646", "revid": "125999940", "url": "https://it.wikipedia.org/wiki?curid=2172646", "title": "L'ultima spiaggia (romanzo)", "text": "L'ultima spiaggia (\"On the Beach\") \u00e8 un romanzo di fantascienza post apocalittica scritto dallo scrittore anglo-australiano Nevil Shute nel 1957. La prima edizione italiana \u00e8 del 1959.\nDal romanzo sono stati tratti due film, di cui uno per la televisione.\nTrama.\nNel 1957 la terza guerra mondiale ha devastato l'emisfero settentrionale del pianeta. La guerra \u00e8 stata scatenata dalle piccole potenze atomiche (Albania ed Egitto) che hanno provocato la reazione delle superpotenze. Gli ultimi sopravvissuti sono confinati nell'emisfero australe, in Argentina, Cile, Sudafrica, Australia e Nuova Zelanda, ma il tempo loro rimasto \u00e8 breve. Le nubi radioattive stanno lentamente scendendo da nord, uccidendo qualsiasi essere vivente al loro passaggio. Il governo ha distribuito delle pillole agli abitanti per affrettare la morte quando le sofferenze da radiazioni diventano insopportabili. Un'atmosfera di rassegnazione regna sugli ultimi mesi dell'umanit\u00e0. Una dopo l'altra le citt\u00e0 australiane soccombono alla nube radioattiva e le persone cercano di passare questo periodo come se tutto fosse normale.\nFilmografia.\nDal romanzo sono stati tratti due film, di cui uno per la tv:"}
{"id": "2172648", "revid": "767487", "url": "https://it.wikipedia.org/wiki?curid=2172648", "title": "Kiton", "text": "Kiton \u00e8 il marchio della Ciro Paone SpA, una sartoria industriale e casa di moda italiana con sede ad Arzano (NA).\nStoria.\nLa Kiton il cui nome deriva da \"chitone\", la tunica cerimoniale che gli antichi Greci indossavano per pregare gli Dei dell'Olimpo, \u00e8 stata fondata nel 1968 ad Arzano, comune della citt\u00e0 metropolitana di Napoli da Ciro Paone e Antonio Carola. \u00c8 specializzata nella produzione di abiti completi da uomo e cravatte di alta moda.\nNel 2004 \u00e8 stato aperto uno showroom del valore di 40 milioni di dollari a New York, a cui ne \u00e8 seguito un altro a Londra, altri dieci negozi in Giappone, in Russia, in Messico, in Siria, in Azerbaigian e in Israele.\nDal 2000 la produzione Kiton si \u00e8 allargata all'abbigliamento sportivo, calzature, profumi ed accessori.\nNel 1998 l'azienda si aggiudica una collezione di abiti del Duca di Windsor ad una asta di Sotheby's, che \u00e8 stata messa in esposizione a Firenze durante Pitti Uomo; mentre l'anno successivo Carlo Azeglio Ciampi ha nominato Ciro Paone cavaliere del lavoro.\nNel 2013 Kiton ha acquistato Palazzo Ferr\u00e8, precedentemente sede del marchio dello stilista Gianfranco Ferr\u00e9, trasformandolo nella sua sede milanese.\nProduzione.\nKiton controlla interamente la propria filiera produttiva, articolata in cinque stabilimenti di propriet\u00e0: ad Arzano si produce il capospalla, le camicie, le cravatte, le calzature e la piccola pelletteria; a Collecchio si produce la giubbotteria, a Fidenza la maglieria, a Marcianise si realizzano i jeans, mentre a Biella \u2013 presso il proprio lanificio \u2013 si lavorano e si creano i tessuti.\nDa sempre Kiton produce i propri abiti rigorosamente a mano. Per tale ragione la compagnia produce soltanto 18.000 abiti ogni anno, che normalmente hanno un costo variabile dai 5000 ai 15000 dollari, ed ognuno \u00e8 realizzato da almeno 45 sarti. Il pi\u00f9 celebre modello di Kiton \u00e8 senz'altro il \"K-50\", che richiede circa 50 ore di produzione ed il cui costo supera i 50\u00a0000 dollari.\nParticolarmente importanti sono considerate anche le cravatte, realizzate secondo le antiche tradizioni dei cravattai napoletani."}
{"id": "2172649", "revid": "1272592", "url": "https://it.wikipedia.org/wiki?curid=2172649", "title": "Cazzola (Traversetolo)", "text": "Cazzola \u00e8 una frazione del comune di Traversetolo, in provincia di Parma.\nLa localit\u00e0 dista 2,88\u00a0km dal capoluogo.\nGeografia fisica.\nCazzola sorge in posizione collinare sul versante destro della valle del torrente Masdone; sulla panoramica cima del monte pi\u00f9 alto si erge alla quota di 298\u00a0m la chiesa di San Nicol\u00f2.\nI versanti scoscesi ai lati della strada di crinale che conduce a Rivalta sono caratterizzati dalla presenza di calanchi, da cui affiorano numerosi fossili.\nStoria.\nLa pi\u00f9 antica testimonianza della presenza umana nella zona di Cazzola \u00e8 costituita da una serie di manufatti litici risalenti al Paleolitico, rinvenuti tra il 1878 e il 1883 da Pellegrino Strobel.\nIl villaggio di Cazzola sorse in epoca medievale; risale al 1230 la pi\u00f9 antica testimonianza dell'esistenza della chiesa.\nIl borgo divenne popoloso nei due secoli seguenti, quando dipendeva dal vicino castello di Rivalta appartenente ai Rossi. Tuttavia, durante gli scontri che opposero la famiglia ai Terzi nei primissimi anni del XV secolo, nel 1403 il paese fu dato alle fiamme dagli abitanti di Guardasone e quasi completamente distrutto; Cazzola cadde in un profondo declino e sub\u00ec un drastico spopolamento.\nNel 1464 Pier Maria II de' Rossi assegn\u00f2 nel testamento numerosi feudi, tra cui anche Cazzola, a Ottaviano, che, pur risultando formalmente figlio di Bianca Pellegrini, sua amante, e del marito Melchiorre Arluno, in realt\u00e0 era molto pi\u00f9 probabilmente figlio naturale del conte. Tuttavia, Ottaviano premor\u00ec a Pier Maria, perci\u00f2 i beni a lui destinati furono assegnati all'erede principale Guido.\nIn seguito alla disastrosa guerra dei Rossi avviata agli inizi del 1482, il feudo di Rivalta, comprendente anche Cazzola, fu requisito dal duca di Milano Ludovico il Moro; quest'ultimo nel 1484 lo restitu\u00ec al Comune di Parma, che ne deteneva il possesso nel XIV secolo.\nSuccessivamente le terre furono assegnate ai conti Sforza di Santa Fiora ed ereditate nel 1707 dal duca di Onano Federico III Sforza, che dal 1673 aveva aggiunto al proprio il cognome della moglie Livia, dando origine alla famiglia Sforza Cesarini; la casata mantenne i diritti feudali sul luogo fino alla loro abolizione sancita da Napoleone per l'ex ducato di Parma e Piacenza nel 1805.\nIn seguito Cazzola fu separata da Rivalta e fu annessa al nuovo comune (o \"mairie\") di Traversetolo.\nMonumenti e luoghi d'interesse.\nChiesa di San Nicol\u00f2.\nMenzionata per la prima volta nel 1230, la chiesa romanica fu restaurata e ampliata nel 1628; ristrutturata nella prima met\u00e0 del XX secolo con la ricostruzione della facciata in stile neoclassico e la realizzazione delle volte a botte di copertura, fu risistemata nel sagrato nella seconda met\u00e0 del secolo; il luogo di culto conserva dell'originaria struttura medievale la zona absidale in pietra, decorata con una fascia ad archetti pensili."}
{"id": "2172651", "revid": "112893582", "url": "https://it.wikipedia.org/wiki?curid=2172651", "title": "Indigo Nights", "text": "Indigo Nights \u00e8 un album live del cantante e musicista statunitense Prince, pubblicato nel 2008.\nDescrizione.\n\"Indigo Nights\" contiene 15 tracce di cui: 8 versioni live di canzoni gi\u00e0 nel repertorio dell'artista, 4 cover, 2 inediti e un monologo.\nLa vendita dell'album \u00e8 accompagnata dal libro \"21 Nights\"."}
{"id": "2172657", "revid": "75763", "url": "https://it.wikipedia.org/wiki?curid=2172657", "title": "Indingo Nights", "text": ""}
{"id": "2172660", "revid": "287204", "url": "https://it.wikipedia.org/wiki?curid=2172660", "title": "Campionati europei giovanili di nuoto 2000", "text": "I XXVII Campionati europei giovanili di nuoto e tuffi si sono disputati nella sede di Dunkerque per il nuoto e di Istanbul per i tuffi dal 27 luglio al 31 luglio 2000.\nHanno partecipato alla manifestazione le federazioni iscritte alla LEN; questi i criteri di ammissione:\nDa questa edizione debutta la gara di tuffi sincronizzati dal trampolino di 3 metri."}
{"id": "2172661", "revid": "1728", "url": "https://it.wikipedia.org/wiki?curid=2172661", "title": "Franco delle Nuove Ebridi", "text": "Il franco era la valuta usata nel condominio anglo-francese sul gruppo di isole del Pacifico del Sud delle Nuove Ebridi (che diede vita nel 1980 alla nazione di Vanuatu). Circol\u00f2 insieme alla valuta inglese e, pi\u00f9 tardi, a quella australiana. Il franco delle Nuove Ebridi era nominalmente suddiviso in 100 centimes, sebbene la denominazione pi\u00f9 bassa fosse di 1 franco. Tra il 1945 e il 1969 prese parte al franco CFP.\nStoria.\nFino alla seconda guerra mondiale, le Nuove Ebridi utilizzarono il franco francese, la sterlina britannica e la sterlina australiana. Nel 1941 le forze del movimento Francia libera introdussero carta moneta da far circolare sulle Nuove Ebridi. Nel 1945 venne introdotto il franco CFP al fine di isolare le colonie francesi del Pacifico dalla svalutazione del franco francese; le Nuove Ebridi utilizzarono una combinazione di monete del franco della Nuova Caledonia e di banconote emesse localmente.\nNel 1949 il rapporto tra franco francese e franco CFP si stabilizz\u00f2 a 5,5 FRF per un franco. Dal 1959 il tasso di cambio con la sterlina australiana era quasi esattamente pari a 200 FRF per una sterlina. Nel 1966, all'introduzione del dollaro australiano, questo rapporto divenne di 100 franchi per un dollaro. Il dollaro australiano circolava insieme alla valuta locale.\nDal 1966 vennero coniate monete con il nome delle Nuove Ebridi. Nel 1969 il franco delle Nuove Ebridi divenne indipendente dal franco CFP e mantenne il rapporto con il dollaro australiano al cambio di 100 franchi per un dollaro fino al 1973. Nel 1982 il franco fu sostituito alla pari dal Vatu in seguito all'indipendenza come Vanuatu. Contemporaneamente cess\u00f2 la circolazione ufficiale del dollaro australiano.\nMonete.\nNel 1966 vennero introdotte monete da 100 franchi in argento. Queste furono seguite da monete da 10 e 20 franchi in nichel nel 1967, da monete da 1, 2 e 5 franchi in nichel-ottone nel 1970 e da monete da 50 franchi in nichel nel 1972. Solamente le monete in nichel (10, 20 e 50 franchi) avevano le dimensioni, la composizione ed il rovescio uguali alle corrispondenti monete del franco della Polinesia francese e del franco della Nuova Caledonia.\nIl disegno generale non \u00e8 cambiato dall'introduzione delle monete. L'unica modifica degna di nota \u00e8 l'aggiunta della scritta \"I.E.O.M\" (acronimo dell'\"Institut d'\u00e9mission d'Outre-Mer\") nel 1973.\nBanconote.\nLa prima banconota delle Nuove Ebridi fu emessa nel 1921; era una banconota da 25 franchi emessa dalle Poste Commerciali Francesi delle Nuove Ebridi (\"Comptoirs Fran\u00e7ais des Nouvelles H\u00e9brides\") datata 22 agosto 1921. Si tratta di una banconota molto rara. Le Nuove Ebridi iniziarono a emettere banconote nuovamente nel 1941. Si trattava di sovrastampe delle banconote della Nuova Caledonia (emesse dalla \"Banque de l'Indochine\") in tagli da 5, 20, 100, 500 e 1\u00a0000 franchi. I medesimi tagli furono emessi nel 1943 dal \"Services Nationaux Fran\u00e7ais des Nouvelles H\u00e9brides\" del movimento Francia libera.\nNel 1965 l'\"Institut d'Emission d'Outre-Mer\" assunse il controllo relativo all'emissione di carta moneta sulle Nuove Ebridi e introdusse banconote da 100, 500 e 1\u00a0000 franchi tra il 1965 e il 1972. A differenza degli equivalenti in circolazione nella Polinesia francese e nella Nuova Caledonia, il franco delle Nuove Ebridi non ebbe mai una banconota da 5\u00a0000 franchi."}
{"id": "2172668", "revid": "34760", "url": "https://it.wikipedia.org/wiki?curid=2172668", "title": "Caserta vecchia", "text": ""}
{"id": "2172669", "revid": "1543377", "url": "https://it.wikipedia.org/wiki?curid=2172669", "title": "Mamiano", "text": "Mamiano \u00e8 una frazione del comune di Traversetolo, in provincia di Parma.\nLa localit\u00e0 dista 4,93\u00a0km dal capoluogo.\nGeografia fisica.\nMamiano sorge in posizione pianeggiante alle soglie dei primi rilievi collinari dell'Appennino parmense, sulla sponda destra del torrente Parma.\nStoria.\nIl territorio di Mamiano risultava forse abitato gi\u00e0 nel Paleolitico, come testimoniato dal rinvenimento nel 1998 di alcuni manufatti in selce e diaspro in localit\u00e0 Staffalo.\nIn et\u00e0 romana sorse un piccolo insediamento in localit\u00e0 La Costa, sulle prime pendici collinari; il sito archeologico, scoperto nel 2000, conteneva frammenti di embrici, ceramica da impasto e pezzi di vetro.\nIn epoca medievale furono edificati nella zona mamianese due distinti castelli oggi scomparsi, uno a Pariano e l'altro in localit\u00e0 Castello; il primo, il cui sito, seppur adiacente al paese, oggi ricade amministrativamente nel comune di Montechiarugolo, apparteneva gi\u00e0 nel 1080 ai Bravi, fedeli alleati dei Rossi, i quali invece risultavano proprietari del secondo alla fine del XIV secolo.\nDagli inizi del XV secolo la zona fu teatro di aspre lotte, che sconvolsero il Parmense per lunghi anni coinvolgendo, ad alleanze talvolta alterne, da una parte le famiglie Rossi, Pallavicino, Sanvitale, da Correggio, Scotti, legate agli Este, e dall'altra Terzi, Torelli, da Fogliano, alleate dei Visconti e successivamente anche dei veneziani. Nel 1403 Giacomo Terzi attacc\u00f2 il borgo dandolo alle fiamme; nel 1405 col fratello Ottobuono e con Guido Torelli espugn\u00f2 il castello di Mamiano e quattro giorni dopo quello di Pariano, annettendone i feudi ai territori dei Terzi; il loro ufficiale Pietro da Vianino, acerrimo nemico dei Rossi, rase al suolo i manieri di Mamiano, Alberi e Porporano. L'anno successivo il vescovo Giacomo de' Rossi ord\u00ec a Pariano una congiura contro Giacomo Terzi, ma alcuni dei cospiratori furono scoperti e condannati a morte.\nNel 1408 i fratelli Giacomo e Pietro de' Rossi si allearono col marchese di Ferrara Niccol\u00f2 III d'Este e gli presentarono istanza affinch\u00e9 quando fosse diventato Signore di Parma garantisse loro la restituzione dei castelli di Carona, di Castrignano, di Tiorre e di Pariano e delle bastie di Sant'Andrea e di Mattaleto, oltre all'autorizzazione alla riedificazione delle rocche di Mulazzano, di Alberi, di Porporano, di Antesica e di Mamiano oppure della vicina Basilicanova. Nel 1409 Ottobuono de' Terzi fu assassinato da Muzio Attendolo Sforza a Rubiera, in occasione della ratifica del trattato di pace col marchese d'Este; Guido Torelli fu arrestato ma successivamente liberato e ricompensato in cambio della promessa dei suoi servigi; il conte mosse quindi contro il castello di Pariano, mentre le truppe di Niccol\u00f2 III d'Este assediarono Montecchio e Cavriago, costringendo i Terzi alla resa; il marchese di Ferrara divenne quindi il nuovo Signore di Parma e nel 1416 incaric\u00f2 Uguccione dei Contrari di restituire il castello di Pariano ai Bravi.\nNel 1420 Guido Torelli, nel frattempo investito del feudo di Montechiarugolo, si ribell\u00f2 a Niccol\u00f2 d'Este, rinsaldando l'alleanza col duca di Milano Filippo Maria Visconti; con l'aiuto dei Pallavicino conquist\u00f2 Cavriago, depred\u00f2 Parma e numerosi borghi del Parmense e mosse verso Reggio; il marchese di Ferrara fu costretto, per mantenere Reggio, a rinunciare a Parma, che cedette al Visconti. Nel 1424 Pietro de' Rossi ottenne dal duca di Milano la restituzione dei feudi di Carona, Tiorre, Castrignano, Motta di Basilicanova e Mamiano.\nNel 1470 il duca Galeazzo Maria Sforza conferm\u00f2 a Pier Maria II de' Rossi tutti i suoi feudi, tra cui Basilicanova, ove la rocca era stata ricostruita nel 1411 da Giacomo e Pietro de' Rossi.\nNel 1482 durante la guerra dei Rossi il condottiero Sforza Secondo Sforza, diretto alla rocca di Basilicanova, da cui dipendeva anche Mamiano, rinforz\u00f2 il castello di Pariano d'accordo con Domenico Bravi; dopo pochi giorni attacc\u00f2 la rocca, ma il castellano Pietro Ugorossi trad\u00ec i Rossi accordandosi col milanese e aprendo le porte alle sue truppe. Nel mese di novembre, in seguito alla morte di Pier Maria II de' Rossi, il figlio Giacomo assalt\u00f2 di sorpresa il castello di Basilicanova, ma pochi mesi dopo Ludovico il Moro contrattacc\u00f2 e dopo sette giorni di assedio riusc\u00ec a rientrarne in possesso, per poi assegnarlo in segno di riconoscenza a Gian Giacomo Trivulzio; il duca conquist\u00f2 anche Pariano, che affid\u00f2 in un primo tempo al Trivulzio e nel 1495 al condottiero Gaspare Sanseverino. Nel 1500, dopo la presa del potere a Milano da parte del re di Francia Luigi XII, Pietro Bravi rientr\u00f2 in possesso di Pariano.\nNel 1504 Gian Giacomo Trivulzio alien\u00f2 col consenso di Luigi XII il feudo di Basilicanova al marchese di San Secondo Troilo I de' Rossi. In seguito alla morte di quest'ultimo, nel 1521 la rocca pass\u00f2 al figlio Pier Maria III e alla moglie Bianca Riario, sorellastra da parte di madre di Giovanni dalle Bande Nere; il cugino Filippo Maria, conte di Corniglio, l'anno seguente attacc\u00f2 il maniero espugnandolo facilmente; Pier Maria e lo zio Giovanni contrattaccarono dopo pochi giorni e rientrarono in possesso del castello, destinato al fratello Giulio Cesare; durante l'assalto si impadronirono anche del maniero di Pariano, il cui feudo fu unito a quello di Basilicanova.\nNel 1539 Giulio Cesare rap\u00ec Maddalena Sanseverino, primogenita del conte Roberto ed ereditiera del feudo di Colorno, e la spos\u00f2; il papa Paolo III, nella sua qualit\u00e0 di sovrano di Parma, che dal 1521 dipendeva stabilmente dallo Stato della Chiesa, confisc\u00f2 al Rossi Colorno e Basilicanova e fece radere al suolo la rocca di quest'ultima. Nel 1545 il Farnese insign\u00ec il nipote Sforza I Sforza di Santa Fiora dei feudi di Castel San Giovanni, di Gropparello, di Cecima, di Basilicanova e dell'attigua Pariano, il cui castello era stato abbattuto durante gli scontri con Giulio Cesare de' Rossi.\nNel 1707 le terre furono ereditate con gli altri beni della famiglia Sforza di Santa Fiora dal duca di Onano Federico III Sforza, che dal 1673 aveva aggiunto al proprio il cognome della moglie Livia Cesarini; gli Sforza Cesarini ne mantennero l'investitura fino all'abolizione dei diritti feudali sancita da Napoleone nel ducato di Parma e Piacenza nel 1805.\nNel 1806 Mamiano fu separata da Basilicanova e fu annessa al nuovo comune (o \"mairie\") di Traversetolo.\nMonumenti e luoghi d'interesse.\nChiesa di San Biagio.\nEdificata originariamente nell'XI secolo, la chiesa fu ricostruita in forme barocche tra il 1699 e il 1700 e successivamente modificata in stile neoclassico nel 1832, nel 1900, nel 1938 e soprattutto nel 1961; profondamente danneggiata dal terremoto del 23 dicembre del 2008, fu riaperta al culto alla fine del 2011, al termine dei lavori di ristrutturazione.\nCastello di Pariano.\nInnalzato probabilmente nell'XI secolo dalla famiglia Bravi, alla quale appartenne quasi ininterrottamente fino al 1522, il castello fu successivamente conquistato dai Rossi e abbattuto intorno al 1539 in occasione della confisca da parte del papa Paolo III; assegnato agli Sforza di Santafiora, non fu pi\u00f9 ricostruito; accanto alle rovine sorse poi la corte di Pariano, adiacente al borgo di Mamiano seppur appartenente amministrativamente al comune di Montechiarugolo.\nVilla Magnani e Fondazione Magnani-Rocca.\nEdificata in origine nel XVII secolo probabilmente quale casino di caccia dei conti Sforza di Santafiora, la villa con annessa tenuta fu acquistata agli inizi del XIX secolo dai marchesi Paolucci, che la trasformarono in elegante residenza nobiliare di villeggiatura, circondata da un grande parco romantico; alienata ai conti Zileri-Dal Verme nel 1879, la villa fu completamente ristrutturata in stile neobarocco nel 1904, su progetto dell'architetto Antonio Citterio; nel 1941 la tenuta fu comprata dall'imprenditore agricolo Giuseppe Magnani, il cui figlio Luigi nel 1967 fece ampliare l'edificio padronale e le serre per ospitarvi l'importante collezione di opere d'arte che stava creando e nel 1977 costitu\u00ec giuridicamente la Fondazione Magnani-Rocca; dopo la morte del collezionista, furono avviati i lavori di sistemazione della tenuta e della villa, che divenne nel 1990 sede della Fondazione.\nL'edificio da allora espone in mostra permanente opere di inestimabile valore, di artisti quali Gentile da Fabriano, Albrecht D\u00fcrer, Vittore Carpaccio, Tiziano, Rubens, Van Dyck, Francisco Goya, Claude Monet, Auguste Renoir, Paul C\u00e9zanne, Giorgio Morandi (50 opere), Giorgio De Chirico, Filippo de Pisis, Gino Severini, Alberto Burri, Johann Heinrich F\u00fcssli, Nicolas de Sta\u00ebl, Lippo di Dalmasio, Filippo Lippi, Domenico Ghirlandaio, Lorenzo Costa e Martin Schongauer, oltre a sculture di Antonio Canova e di Lorenzo Bartolini.\nLe ampie serre adiacenti alla villa, ristrutturate alla fine del XX secolo, sono invece sede di esposizioni temporanee. Il parco di 12 ettari del complesso, interamente cintato, presenta le caratteristiche tipiche dei giardini all'inglese dei primi anni del XIX secolo; ricchissimo di piante monumentali sparse qua e l\u00e0 isolatamente o in gruppi, ospita inoltre un laghetto con isolotto e un giardino all'italiana.\nA sud della tenuta si staglia sulle prime colline un piccolo castello neogotico, ricavato alla fine del XIX secolo dalla trasformazione di un edificio colonico, quale fondale prospettico della villa."}
{"id": "2172671", "revid": "125049940", "url": "https://it.wikipedia.org/wiki?curid=2172671", "title": "Miu Miu", "text": "Miu Miu \u00e8 una casa di moda italiana appartenente al Gruppo Prada.\nStoria.\nFondata nel 1993, Miu Miu prende il proprio nome in prestito da un nomignolo con cui viene chiamata la sua fondatrice Miuccia Prada.\nNel 2011 una sfilata-evento ha portato Miu Miu in Cina, al Park Hyatt di Shanghai, come \u00e8 successo per Prada a gennaio dello stesso anno con un importante evento a Pechino.\nDistribuzione.\nBoutique Miu Miu sono situate in tutti i continenti\nTestimonial.\nDiverse modelle ed attrici hanno prestato il proprio volto alle campagne pubblicitarie di Miu Miu. Fra le pi\u00f9 celebri testimonial si pu\u00f2 citare Chlo\u00eb Sevigny, Katie Holmes., Vanessa Paradis, Kirsten Dunst, Laetitia Casta, Maggie Gyllenhaal, Lindsay Lohan, Zhou Xun, Lindsey Wixson, Ginta Lapina and Siri Tollerod.\nTestimonial ufficiale del marchio dal 2012 \u00e8 la modella statunitense Guinevere van Seenus, che ha sostituito l'attrice Hailee Steinfeld."}
{"id": "2172673", "revid": "827882", "url": "https://it.wikipedia.org/wiki?curid=2172673", "title": "Pirog", "text": "Il pirog ( , plurale ) \u00e8 una pietanza di pasta ripiena, dolce o salata, cotta al forno o fritta. Esiste una grandissima quantit\u00e0 di ricette di pirog: le variazioni riguardano la pasta (pu\u00f2 essere usata pasta lievitata, pasta frolla o pasta sfoglia), il ripieno (dove pu\u00f2 essere utilizzato ci\u00f2 che pi\u00f9 piace) e l'aspetto esteriore (i piroghi possono essere chiusi, aperti o fatti con la sfoglia).\nAlcuni pirog vengono serviti in determinate occasioni, per esempio durante banchetti funebri o domande di matrimonio; in Russia il pirog \u00e8 considerato il simbolo del focolare domestico.\nPirog russi.\nNella cucina russa il pirog viene preparato con pasta non dolce e solitamente ha una forma oblunga. Inoltre, durante la Quaresima, la pasta viene preparata con olio vegetale invece che con il burro. Esistono poi vari generi di pirog:\nAltri generi di pirog.\nIn Francia \u00e8 diffuso un tipo di pirog aperto, fatto di pasta non dolce e chiamato quiche.\nIn Ossezia, invece, il pirog \u00e8 una pietanza immancabile sulla tavola delle feste\nNegli Stati Uniti, il termine 'Pierogi' oppure 'Perogi' \u00e8 spesso utilizzato per identificare tutti i tipi di pasta ripiena tipica dell'Est Europa, senza distinguerli per formato, grandezza o tipo di ripieno. Questo \u00e8 uno errore perch\u00e9 il termine 'Pierogi' \u00e8 di per s\u00e9 Slavo e significa \"torte\", che sono cotte oppure fritte, ma mai bollite in acqua, con l'eccezione delle nazioni Slave pi\u00f9 occidentali, come la Polonia, dove i vareniki russi vengono chiamati Pierogi."}
{"id": "2172678", "revid": "1272592", "url": "https://it.wikipedia.org/wiki?curid=2172678", "title": "Sivizzano (Traversetolo)", "text": "Sivizzano, noto anche come Sivizzano di Rivalta, \u00e8 una frazione del comune di Traversetolo, in provincia di Parma.\nLa localit\u00e0 dista 2,74\u00a0km dal capoluogo.\nGeografia fisica.\nIl piccolo borgo sorge sulle colline dell'Appennino parmense in posizione dominante sulle vallate circostanti, comprese tra i torrenti Termina e Masdone.\nI versanti circostanti sono caratterizzati dall'alternanza di terreni coltivati e zone boscose, ove sopravvivono vari esemplari secolari degli antichi castagneti in origine molto diffusi nel territorio.\nLa scoscesa vallata a sud-est del centro abitato \u00e8 coperta da arbusteti, punteggiati da numerosi pruni, biancospini e ginepri.\nStoria.\nLa pi\u00f9 antica testimonianza della presenza umana nella zona di Sivizzano \u00e8 costituita da una serie di manufatti litici risalenti al Paleolitico.\nIn epoca medievale sorse il villaggio di Sivizzano attorno alla chiesa di San Michele Arcangelo, menzionata per la prima volta nel 1230 ma di probabile origine molto pi\u00f9 antica.\nNei secoli successivi il piccolo centro abitato segu\u00ec le vicende del vicino castello di Rivalta, appartenente dal XIV secolo ai Rossi. In seguito alla disastrosa guerra dei Rossi avviata agli inizi del 1482], il feudo fu requisito dal duca di Milano Ludovico il Moro e assegnato nel 1484 al Comune di Parma, che ne deteneva il possesso nel XIV secolo.\nSuccessivamente le terre furono assegnate ai conti Sforza di Santa Fiora ed ereditate nel 1707 dal duca di Onano Federico III Sforza, che dal 1673 aveva aggiunto al proprio il cognome della moglie Livia, dando origine alla famiglia Sforza Cesarini; la casata mantenne i diritti feudali sul luogo fino alla loro abolizione sancita da Napoleone per l'ex ducato di Parma e Piacenza nel 1805.\nL'anno seguente Sivizzano fu separata da Rivalta e fu annessa al nuovo comune (o \"mairie\") di Traversetolo.\nMonumenti e luoghi d'interesse.\nChiesa di San Michele Arcangelo.\nMenzionata per la prima volta nel 1230, la piccola chiesa, gi\u00e0 nel XIV secolo in rovina, fu ricostruita in forme rinascimentali verso il 1520; ristrutturata internamente in stile barocco tra la fine del XVII e gli inizi del XVIII secolo, fu consolidata strutturalmente nel 1984 in quanto danneggiata dal terremoto dell'anno precedente; al suo interno conserva alcune opere d'arte seicentesche e settecentesche."}
{"id": "2172682", "revid": "111319", "url": "https://it.wikipedia.org/wiki?curid=2172682", "title": "Hanna Maria Seppala", "text": ""}
{"id": "2172683", "revid": "729019", "url": "https://it.wikipedia.org/wiki?curid=2172683", "title": "Jean-Jacques Crenca", "text": "Biografia.\nNativo di Marmande (Lot e Garonna), Crenca si dedic\u00f2 inizialmente al rugby XIII, per passare in un secondo momento al XV, nel club cittadino.\nNel 1993 fu ingaggiato dalla squadra del capoluogo, l'Agen, con cui divenne professionista; con il club biancoblu Crenca giunse fino alla finale di campionato e di Challenge Cup.\nEsordiente in Nazionale francese nel 1996 (contro il ), prese parte ai Sei Nazioni dal al , vincendo il primo e l'ultimo a cui partecip\u00f2, entrambi con il Grande Slam.\nCon la si piazz\u00f2, infine, quarto alla in Australia.\nCessata l'attivit\u00e0 agonistica nel 2007, Crenca divenne in pianta stabile allenatore degli avanti del Tolone, incarico che ivi gi\u00e0 ricopriva nell'ultima stagione da giocatore.\nNell'ottobre del 2008, dopo una serie di sconfitte della squadra, fu tuttavia esonerato, nell'impossibilit\u00e0, secondo la dirigenza del Tolone, \u00abdi esonerare troppi giocatori della mischia che non hanno dato una prestazione soddisfacente\u00bb; dopo l'esonero \u00e8 il ritorno all'Agen e l'impiego con analogo incarico."}
{"id": "2172684", "revid": "1563111", "url": "https://it.wikipedia.org/wiki?curid=2172684", "title": "Highgate", "text": "Highgate \u00e8 un sobborgo nella North London sito a nord-est di Hampstead Heath. Esso sorge su una collina che si erge dai 101 ai 131 metri sul livello della citt\u00e0 di Londra.\nHighgate.\nIl territorio \u00e8 suddiviso fra tre London borough: Haringey a nord, Camden a sud-ovest e Islington a sud ed a est. Esso \u00e8 uno dei pi\u00f9 costosi quartieri di Londra e vi \u00e8 una istituzione, la \"The Highgate Society\", che ha lo scopo di tutelare l'unicit\u00e0 di questo quartiere.\nIn \"Hampstead Lane\" e \"Highgate Hill\" si trova l'edificio \"Vittoriano\" in mattoni rossi della \"Highgate School\". Essa ha giocato un ruolo preminente nella vita del borgo ed esiste sin dal 1565 quando venne edificata per concessione diretta della regina Elisabetta I.\n\"Highgate Hill\", la strada che collegava \"Archway\" (Londra) con il borgo di \"Highgate\" fu la sede del primo tram costruito in Europa. Esso rimase in funzione dal 1884 al 1909.\nAbitanti VIP.\nLa madre di Peter Sellers si trasfer\u00ec qui per consentire al figlio di frequentare la \"Catholic St Aloysius boys' school\".\nNegli anni recenti hanno abitato in questo quartiere le seguenti personalit\u00e0: Stella Gibbons, Yehudi Menuhin (e dopo Sting, che compr\u00f2 la casa di Menuhin), Mike Skinner, Clive Owen, Geri Halliwell, Bob Hoskins, Terry Gilliam, Christopher Nolan, George Michael, Jonathan Pryce, Dizzee Rascal e Cora Beaumont. Nel quartiere \u00e8 nato inoltre il cantautore Rod Stewart. Nel Cimitero di Highgate vi sono le tombe di Karl Marx, Michael Faraday, Bob Hoskins, Douglas Adams, George Eliot, Sir Ralph Richardson, Sir Sidney Nolan, Alexander Litvinenko e George Michael. \nColeridge.\nNel 1817 il poeta, filosofo e critico Samuel Taylor Coleridge venne a vivere ad Highgate nella casa del Dr Gillman con l'intento di disintossicarsi dalla sua dipendenza dall'oppio. Coleridge visse li per il resto della sua vita, divenendo noto come il \"saggio di Highgate\". Durante il suo soggiorno in questa casa, vennero pubblicati diversi suoi lavori, alcuni scritti anni prima. Egli mor\u00ec qui il 25 luglio 1834 e venne tumulato in una cripta della St Michael's Church."}
{"id": "2172685", "revid": "37401", "url": "https://it.wikipedia.org/wiki?curid=2172685", "title": "Universale linguistico", "text": "In linguistica, con il termine universali linguistici si intendono principi generali ricorrenti in ogni lingua, ossia principi comuni caratteristici di ogni variante del linguaggio verbale umano.&lt;br&gt;Non \u00e8 importante che tutte le lingue si adeguino ad un certo universale linguistico affinch\u00e9 questo venga considerato tale, l'importante \u00e8 che nessuna lingua lo contraddica. \nPioniere degli studi sugli universali linguistici fu l'americano Joseph Greenberg.\nClassificazione degli universali linguistici.\nAssoluti.\nSono universali assoluti quegli universali presenti in tutte le lingue e interni al funzionamento della lingua stessa, come:\n- la presenza di vocali e consonanti\n- l'ordine dei costituenti (SVO, VSO, SOV, ecc...)\nImplicazionali.\nIndicano i limiti della variazione fra due fenomeni o caratteristiche linguistiche.\nSono universali implicazionali:\nComunicativi.\nL'universale comunicativo parte dal presupposto che le lingue esprimono tutto ci\u00f2 che \u00e8 necessario alla comunicazione ed evidenzia che tutte le lingue hanno i pronomi di prima, seconda e terza persona. \nDi tendenza.\nNon sono dei veri e propri universali, ma rappresentano delle regole a cui si adeguano un numero significativo di lingue. \nAd esempio, l'ordine SOV presenta nelle lingue una frequenza pi\u00f9 che casuale."}
{"id": "2172694", "revid": "1272592", "url": "https://it.wikipedia.org/wiki?curid=2172694", "title": "Torre (Traversetolo)", "text": "Torre \u00e8 una frazione del comune di Traversetolo, in provincia di Parma.\nLa localit\u00e0 dista 3,51\u00a0km dal capoluogo.\nGeografia fisica.\nLa localit\u00e0 montuosa \u00e8 collocata sul versante sinistro della valle del torrente Termina di Torre, nei pressi del monte Cereo.\nBarboj.\nA valle della localit\u00e0 di Berzora, a poca distanza dal borgo di Torre da cui sono raggiungibili attraverso un sentiero erboso, si trovano i piccoli vulcanelli di fango conosciuti come \"barboj\", in riferimento ai borbottii che accompagnano l'emissione di gas metaniferi dal sottosuolo; queste manifestazioni geologiche, considerate le pi\u00f9 importanti dell'Emilia occidentale, si estendono anche nella vicina localit\u00e0 di Rivalta di Lesignano de' Bagni, cui l'area \u00e8 collegata attraverso alcuni sentieri segnalati; le salse sono caratterizzate dalla fuoriuscita dalle pozze sorgentifere di acque melmose salate, utilizzate fino al XIX secolo a scopo curativo, che confluiscono nel piccolo rio dei Barboj, affluente del torrente Termina.\nStoria.\nL'insediamento abitato di Torre sorse in epoca medievale: l'originaria cappella di \"Turre\", menzionata forse gi\u00e0 nel 1144, esisteva sicuramente gi\u00e0 nel 1230, mentre nella localit\u00e0 di Berzora negli stessi secoli fu edificata una torre di avvistamento dei castelli di Mulazzano e Rivalta.\nLa chiesa, a lungo legata alla cappella della vicina Sivizzano, fu elevata al rango di parrocchia soltanto verso il 1564.\nLa peste del 1630 colp\u00ec duramente la popolazione del luogo, causando la morte del 73% delle persone e una profonda crisi demografica; la lenta ripresa si verific\u00f2 soltanto a partire dal XVIII secolo.\nMonumenti e luoghi d'interesse.\nChiesa di Santo Stefano.\nMenzionata forse gi\u00e0 nel 1144, la chiesa romanica originaria fu probabilmente restaurata intorno al 1564 e nuovamente tra il 1705 e il 1706; profondamente modificata nel 1888, nel 1993 fu arricchita sul prospetto sud con un dipinto murale a opera di Proferio Grossi; l'edificio conserva al suo interno due quadri a olio realizzati agli inizi del XVIII secolo da Giovanni Bolla.\nCasatorre di Berzora.\nEdificata nel XVII secolo, la casatorre si trova nel piccolo borgo di Berzora, sorto in epoca medievale intorno alla torre di avvistamento dei castelli di Mulazzano e Rivalta."}
{"id": "2172698", "revid": "59975", "url": "https://it.wikipedia.org/wiki?curid=2172698", "title": "Dj style", "text": ""}
{"id": "2172702", "revid": "767487", "url": "https://it.wikipedia.org/wiki?curid=2172702", "title": "Eddy Paape", "text": "\u00c8 un disegnatore di fumetti noto in Italia per la serie \"Luc Orient\" pubblicata per la prima volta sui Classici Audacia il 20 novembre 1967."}
{"id": "2172713", "revid": "287204", "url": "https://it.wikipedia.org/wiki?curid=2172713", "title": "Vignale (Traversetolo)", "text": "Vignale \u00e8 una frazione del comune di Traversetolo, in provincia di Parma.\nLa localit\u00e0 dista 1,63\u00a0km dal capoluogo.\nGeografia fisica.\nVignale sorge sui primi rilievi collinari dell'Appennino parmense, nel territorio compreso tra i torrenti Termina ed Enza, che segna il confine con la provincia di Reggio nell'Emilia; la zona pianeggiante a nord a ridosso dell'Enza ospita l'oasi di Cronovilla.\nOrigini del nome.\nIl toponimo della localit\u00e0, nota nel X secolo come \"Viniale\", deriva dal latino \"vinea\", con l'aggiunta del suffisso \"-alis\", in riferimento alle coltivazioni a vigneto che sorgevano in zona all'epoca della fondazione del borgo medievale.\nStoria.\nLa pi\u00f9 antica testimonianza della presenza umana nella zona di Vignale \u00e8 costituita da una serie di manufatti litici risalenti al Paleolitico, in parte rinvenuti tra il 1878 e il 1883 da Pellegrino Strobel.\nIn epoca altomedievale tra Vignale e Bottone sorsero alcuni gruppi isolati di abitazioni, sparsi tra le aree collinari coltivate a vigneti. Il borgo di \"Viniale\" fu menzionato per la prima volta nel 948, nell'atto di donazione di tre piccole corti da parte del re d'Italia Lotario II al suo fedele Liudone.\nIl luogo, appartenente all'epoca alla corte canossiana di \"Vilinianum\", fu nuovamente nominato nel 991 in un atto di vendita firmato da Prangarda, figlia del conte Adalberto Atto di Canossa; in seguito alla divisione dei beni di famiglia, il territorio fu assegnato a Sigifredo, capostipite del ramo dei Baratti, che costruirono forse gi\u00e0 nel X secolo il vicino castello di Guardasone a presidio del feudo e una struttura fortificata a Vignale.\nFurono probabilmente edificate gi\u00e0 allora le primitive cappelle dell'Assunta e di San Geminiano a servizio dei nuclei di Vignale e Bottone.\nIn seguito la localit\u00e0 segu\u00ec le sorti di Guardasone. Nel 1316 il maniero fu occupato da Giberto III da Correggio; in seguito alla scomparsa nel 1402 del nipote Giberto, tutte le sue terre furono incamerate dal duca di Milano Gian Galeazzo Visconti, che le assegn\u00f2 in gran parte a Ottobuono de' Terzi; dopo l'uccisione a tradimento di quest'ultimo nel 1409, il fratello Giacomo fu costretto ad abbandonare il feudo a Uguccione dei Contrari, che lo mantenne fino al suo incameramento nel 1421 da parte di Filippo Maria Visconti.\nNel 1431 il Duca assegn\u00f2 Guardasone e Colorno al condottiero Niccol\u00f2 de' Terzi, il Guerriero, figlio naturale di Ottobuono; nel 1449 il castello di Guardasone fu riconquistato dalle truppe di Francesco Sforza e nel 1466 fu assegnato a Giovanni e Vitaliano II Borromeo, dai quali discesero i conti Borromeo Arese.\nIn seguito all'abolizione napoleonica dei diritti feudali sancita nel 1805 nell'ex ducato di Parma e Piacenza, nel 1806 Vignale fu annessa al nuovo comune (o \"mairie\") di Traversetolo.\nNel 1872 la villa Vignale posta nei pressi del torrente Enza fu acquistata da Luigi Beccarelli, che, dopo aver rinominato l'edificio \"Cronovilla\", nel 1876 apr\u00ec nei pressi la prima fabbrica di orologi d'Italia; l'industria, vincitrice di numerosi premi nazionali e internazionali, riforn\u00ec le stazioni ferroviarie italiane e le principali sedi delle Poste Italiane, ma nel 1911 fu chiusa e le strutture furono adibite a residenze private; a testimonianza della sua esistenza la zona mantenne la denominazione di Cronovilla.\nLa popolazione di Vignale, cresciuta significativamente a partire dal XVIII secolo, aument\u00f2 in particolare nella seconda met\u00e0 del XX; risale agli ultimi decenni del secolo la nascita dell'elegante quartiere residenziale denominato \"Ai Colli\", costituito da ville con giardini.\nMonumenti e luoghi d'interesse.\nChiesa dell'Assunzione di Maria Vergine.\nEdificata originariamente tra l'XI e il XII secolo ma menzionata per la prima volta nel 1230, la chiesa, elevata al rango di parrocchia nel 1564, fu completamente ristrutturata in stile barocco intorno al 1666; risistemata nel tetto nel 1833, fu restaurata nel 1938; al suo interno conserva alcuni dipinti di pregio.\nOratorio di San Geminiano.\nEdificato originariamente forse gi\u00e0 tra il X e l'XI secolo ma menzionato per la prima volta nel 1230, l'oratorio di Bottone fu unito nel 1520 alla chiesa dell'assunzione di Maria Vergine; restaurato verso la met\u00e0 del XVII secolo e ristrutturato nel 1714, cadde in profondo degrado a partire dalla met\u00e0 del XIX secolo, tanto da essere sconsacrato nel 1899 e adibito a deposito comunale; demolito nel 1921, fu completamente ricostruito in stile neoromanico su progetto dell'ingegner Ugo Bianchedi, riutilizzando i materiali dell'edificio originario, e riconsacrato nel 1926.\nOasi di Cronovilla.\nRealizzata nel 1999 in localit\u00e0 Cronovilla su un'area di circa 33 ettari a ridosso del torrente Enza precedentemente occupata da una cava, negli anni seguenti l'area naturale rivel\u00f2 presto la sua grande potenzialit\u00e0 naturalistica; ampliata nel 2007 per volere del Comune di Traversetolo fino a raggiungere l'estensione di circa 60 ettari, fu inserita nel 2012 nella Rete Natura 2000 in qualit\u00e0 di zona di protezione speciale e sito di interesse comunitario e affidata nel 2016 in gestione al WWF di Parma; attrezzata con 22 osservatori in legno, \u00e8 caratterizzata dall'alternanza di folti boschi, prati e laghi, collegati attraverso 2\u00a0km di sentieri ghiaiati; l'oasi \u00e8 popolata da una folta fauna, costituita prevalentemente da numerose specie di uccelli in parte migratori."}
{"id": "2172725", "revid": "767487", "url": "https://it.wikipedia.org/wiki?curid=2172725", "title": "Unione vegetariana internazionale", "text": "L'Unione vegetariana internazionale (dall'inglese International Vegetarian Union, IVU) \u00e8 l'organizzazione mondiale che si occupa della dieta e degli ideali vegetariani, fondata nel 1908 a Dresda.\n\u00c8 una \"organizzazione ombrello\", ovvero raccoglie le varie organizzazioni vegetariane nazionali."}
{"id": "2172737", "revid": "486946", "url": "https://it.wikipedia.org/wiki?curid=2172737", "title": "Condominio anglo-francese", "text": ""}
{"id": "2172739", "revid": "804", "url": "https://it.wikipedia.org/wiki?curid=2172739", "title": "Domain controller", "text": "In informatica, nell'ambito delle reti gestite con Microsoft Windows Server System, un domain controller (DC) \u00e8 un server che, nell'ambito di un dominio, attraverso Active Directory (AD), gestisce le richieste di autenticazione per la sicurezza (login, controllo dei permessi, ecc.) e organizza la struttura del dominio in termini di utenti, gruppi e risorse di rete fornendo dunque un servizio di directory service. Un dominio pu\u00f2 a sua volta far parte di un dominio di livello superiore il cui server, che esegue AD, si chiama Primary Domain Controller.\nIn altri sistemi operativi le medesime funzioni sono svolte da applicazioni open source su piattaforma Linux, quali CentOS su cui si pu\u00f2 poi installare Samba che espleta le funzioni di DC supportante un framework simile ad AD. In pratica, il concetto di DC, di origine Windows, ora \u00e8 utilizzato in senso generale anche all'infuori di tecnologie Microsoft."}
{"id": "2172745", "revid": "287204", "url": "https://it.wikipedia.org/wiki?curid=2172745", "title": "V-Model", "text": "Il V-model o Modello a V \u00e8 un modello di sviluppo del software, estensione del modello a cascata. Il modello invece di discendere lungo una linea retta, dopo la fase di programmazione risale con una tipica forma a V. Il modello dimostra la relazione tra ogni fase del ciclo di vita dello sviluppo del software e la sua fase di testing (Collaudo del software).\nIl V-model realizza un metodo ben strutturato, in cui ogni fase \u00e8 implementabile dalla documentazione dettagliata della fase precedente. Le attivit\u00e0 di testing, come il testing della fase di progetto, iniziano gi\u00e0 all'inizio del progetto prima della codifica e ci\u00f2 consente di risparmiare un ampio tempo di progetto."}
{"id": "2172752", "revid": "827882", "url": "https://it.wikipedia.org/wiki?curid=2172752", "title": "Sunday Morning (The Velvet Underground)", "text": "Sunday Morning (\"Domenica mattina\") \u00e8 un brano musicale dei Velvet Underground, traccia di apertura di \"The Velvet Underground &amp; Nico\", album di debutto del gruppo pubblicato nel 1967. Il brano fu anche pubblicato come singolo nel 1966, abbinato a \"Femme Fatale\" come lato B.\nLa particolare atmosfera sprigionata dalla canzone pose le basi per il dream pop, stile musicale che sarebbe nato durante la met\u00e0 degli anni ottanta grazie a band come i Cocteau Twins.\nIl brano.\nRegistrazione.\nA fine 1966, \"Sunday Morning\" fu l'ultima canzone che il gruppo registr\u00f2 per \"The Velvet Underground &amp; Nico\". La canzone venne richiesta dal produttore Tom Wilson, che pensava che l'album necessitasse di un'altra canzone che avesse il potenziale per essere un singolo di successo. La canzone fu scritta da Lou Reed e John Cale e venne registrata a New York a novembre. All'ultimo momento si decise che la canzone l'avrebbe cantata lo stesso Reed, anzich\u00e9 Nico come si era inizialmente pensato.\nSoggetto.\nDietro la descrizione di una quieta \"domenica mattina\", tranquillo risveglio dopo una notte di bagordi, si cela un sentimento di paranoia e d'ansia strisciante che attanaglia il narratore della canzone. Il brano venne composto congiuntamente da Reed e Cale all'alba di una domenica mattina dopo una nottata passata a provare in studio. Fu Andy Warhol a suggerire a Reed di inserire il tema della paranoia all'interno del brano..\nCover.\n\"Sunday Morning\" \u00e8 stata oggetto di numerose cover nel corso degli anni fra cui si ricordano quelle di Bettie Serveert, Chris Coco &amp; Nick Cave, Nina Hagen, James, Oh-OK, Elizabeth Cook, NY Loose, Orchestral Manoeuvres in the Dark, The Queers, e Matthew Sweet &amp; Susanna Hoffs. Il brano \u00e8 inoltre stato interpretato da Belle &amp; Sebastian e Beck in alcuni concerti. Nel 2004 \u00e8 stata cantata in duetto dallo stesso Lou Reed e dalla cantante Vanessa Quinones, in arte Vanessa St. James."}
{"id": "2172754", "revid": "729019", "url": "https://it.wikipedia.org/wiki?curid=2172754", "title": "Sindrome di Wiskott-Aldrich", "text": "La sindrome di Wiskott-Aldrich \u00e8 una rara malattia ereditaria recessiva legata al cromosoma X dovuta a mutazioni del gene \"was\" che codifica per una proteina del citoscheletro nelle cellule prodotte dal midollo emopoietico, detta WASP.\nLa sindrome deve il suo nome a Alfred Wiskott (1898\u20131978), pediatra tedesco che per primo, nel 1937, ne descrisse le manifestazioni cliniche, e a Robert Anderson Aldrich (1917\u20131998), pediatra statunitense che descrisse la malattia nel 1954.\nEpidemiologia.\nEssendo una patologia recessiva legata al cromosoma X colpisce principalmente pazienti di sesso maschile, tipicamente in et\u00e0 infantile. La sua incidenza \u00e8 1 su 250.000 maschi nati vivi.\nFisiopatologia.\nWASP \u00e8 una proteina che ha 2 funzioni fondamentali:\nClinica.\n\u00c8 caratterizzata da eczema, piastrinopenia, immunodepressione con sensibilit\u00e0 spiccata alle infezioni. Pu\u00f2 essere associata ad anemia emolitica, artrite reumatoide, vasculite e diarrea ematica, quest'ultima conseguente al basso numero di piastrine.\nSi osservano:\nAlla piastrinopenia possono conseguire ematemesi, melena e anche emorragia cerebrale, mentre l'eczema pu\u00f2 evolversi in impetigine. L'immunodepressione facilita l'instaurarsi di infezioni tipicamente polmonari (comune \u00e8 la polmonite da pneumococco), ma anche meningite e sepsi.\nI livelli di IgM sono ridotti mentre quelli di IgE sono elevati.\nTrattamento.\nLa malattia pu\u00f2 essere trattata con splenectomia e trasfusioni di piastrine, mentre per le manifestazioni a livello cutaneo si somministrano steroidi topici; tuttavia solo il trapianto di midollo osseo pu\u00f2 portare a una risoluzione definitiva.\nLa malattia \u00e8 stata studiata per l'applicazione di una terapia genica basata sull'utilizzo di Lentivirus e molti studi sono in corso di realizzazione per sviluppare vettori ottimizzati. Nel 2013 un gruppo di studio italiano dell'Ospedale San Raffaele, guidato da Luigi Naldini, annuncia di aver ottenuto il netto miglioramento della malattia in tre bambini mediante la somministrazione di cellule staminali ematopoietiche modificate con sostituzione del gene alterato utilizzando come vettore per quello corretto un virus.\nPrognosi.\nL'aspettativa media di vita \u00e8 soggettiva alla gravit\u00e0 delle manifestazioni della stessa. Se trattati bene, quando si presentano casi di disfunzione autoimmuni (vasculiti) e con regolari infusioni di immunoglobuline, i soggetti affetti possono avere un'aspettativa di vita nella media umana."}
{"id": "2172756", "revid": "1543377", "url": "https://it.wikipedia.org/wiki?curid=2172756", "title": "Willy Messerschmitt", "text": "Fu un pioniere dell'aviazione.\nBiografia.\nI primi anni.\nWilhelm Emil Messerschmitt, meglio conosciuto con il diminutivo \"Willy\", nacque a Francoforte nel 1898, figlio di \"Baptist Ferdinand Messerschmitt\" e della sua seconda moglie \"Anna Maria Schaller\".\nNel 1906 la famiglia si trasfer\u00ec a Bamberga dove possedeva una vigna con annessa vineria.\nGi\u00e0 all'et\u00e0 di 10 anni cominci\u00f2 a dedicarsi all'aeromodellismo costruendo i suoi primi modelli di aerei. Mentre era ancora studente delle superiori costru\u00ec i suoi primi alianti, sui quali pratic\u00f2 il volo a vela in prima persona e con i suoi amici. A 13 anni conobbe Friedrich Harth, assessore e pioniere del volo a vela, che avrebbe influenzato tutta la sua vita.\nNel 1917, appena diplomato, part\u00ec come militare nella prima guerra mondiale.\nGli anni venti e l'inizio di una nuova era.\nDopo la fine della guerra, studi\u00f2 ingegneria alla Technische Universit\u00e4t M\u00fcnchen (all'epoca \"Technische Hochschule M\u00fcnchen\", il politecnico di Monaco di Baviera) dal 1918 al 1923. Mentre era ancora studente fond\u00f2 a Bamberga la \"Messerschmitt Flugzeugbau GmbH\" dove venivano costruiti, oltre agli alianti, l'aereo da turismo M 17 e l'aereo di linea M 18.\nNel 1923 si aggiudica la gara per volo a vela sul Rh\u00f6n, una piccola catena montuosa la cui altezza \u00e8 in genere compresa fra i 200 metri e i 500 metri, ma la cui vetta pi\u00f9 alta supera di poco i 950 metri e che si trova fra i \"land\" di Baviera, Assia e Turingia. Per quel volo venne utilizzato un S 14 da lui stesso costruito.\nNel settembre del 1925 \u00e8 impegnato nella ricerca di un finanziatore per il suo progetto di dotare il suo M 17 di un nuovo motore. Parlando in un'osteria con un possibile finanziatore, port\u00f2 la discussione cos\u00ec all'estremo da dirsi pronto a rinunciare ai diritti su tutti i suoi brevetti. Alla discussione assistette \"Theo Cronei\u00df\", pilota di caccia nella Prima guerra mondiale e fratello maggiore di Carl Cronei\u00df (pilota cui Messerschmitt affidava i test). Cronei\u00df era a capo della ditta \"Sportflug GmbH\", un'azienda di copertura della Reichswehr. Quella stessa sera Cronei\u00df diede a Messerschmitt un assegno dell'importo di 4.000 Reichsmark. Con questa operazione Cronei\u00df gli garant\u00ec l'indipendenza economica e lavorativa. Cronei\u00df divenne cos\u00ec il suo primo ed unico amico. Pi\u00f9 tardi Cronei\u00df diventer\u00e0 il direttore della \"Regensburger Messerschmitt-Werken\". Con lo sviluppo del M 17, Messerschmitt vincer\u00e0 un premio da 10.000 Reichsmark nel 1925.\nDal 1926 la sua ditta cominci\u00f2 a collaborare con la Bayerische Flugzeugwerke AG, che nel frattempo era sotto il controllo di un gruppo finanziario sotto il controllo del barone \"Michel-Raulino\". Come effetto di questa situazione, nel 1928 Messerschmitt entr\u00f2 a fare parte del consiglio d'amministrazione della Bayerische Flugzeugwerke, di cui divenne anche capo ingegnere. Nel 1931 la Bayerische Flugzeugwerke fall\u00ec, in seguito e la Bayerische Flugzeugwerke vennero fuse e divennero la Messerschmitt AG.\nNel 1927 trasfer\u00ec l'azienda da Bamberga ad Augusta. L\u00ec pot\u00e9 sfruttare il vicino campo volo di \"Gersthofen-Gablingen\" per il decollo di molti voli di test. La maggior parte dei modelli pi\u00f9 importanti venne costruita l\u00ec.\nDurante questo periodo incontr\u00f2 Lilly Stromeyer, nata baronessa von Michel-Raulino e figlia del finanziere Michel-Raulino proveniente dalla dinastia del tabacco Bamberger, e conosciuta con il soprannome \"Die Baronin\" (\"La Baronessa\"). La disponibilit\u00e0 economica della famiglia riusc\u00ec ad essere pi\u00f9 volte d'aiuto nel garantire le emergenze finanziarie. Dopo il termine della seconda guerra mondiale i due hanno legalizzato la loro relazione e si sposarono.\nNel 1928 venne commercializzato il Messerschmitt M 20, aereo passeggeri da dieci posti (pi\u00f9 due membri dell'equipaggio) che, con la velocit\u00e0 massima raggiungibile di 220\u00a0km/h, divenne il pi\u00f9 veloce aereo commerciale di quel periodo.\nOltre al suo impegno di imprenditore, nel 1930 comincia l'insegnamento presso il politecnico di Monaco di Baviera.\nLa dittatura nazista e la seconda guerra mondiale.\nNel 1934, oltre al Bf 108 (M 37), progett\u00f2 il velivolo che venne considerato il nuovo punto di riferimento per la costruzione di caccia moderni, il Bf 109, impiegato in battaglia nella seconda guerra mondiale dalla Luftwaffe. nel 1937 Messerschmitt venne nominato \"Professor\" (professore). Durante la dittatura nazista, Messerschmitt fu incaricato della progettazione, dello sviluppo e della costruzione di aerei militari, principalmente da caccia; fra gli altri progett\u00f2 l'aereo da competizione Me 209, che nelle intenzioni si sarebbe dovuto sviluppare in un caccia ad alte prestazioni, ed il Me 262, il primo velivolo prodotto in serie equipaggiato con motore a getto.\nNel 1933, con l'instaurazione del regime, Messerschimtt ader\u00ec al Partito Nazista acquisendo la tessera dell'NSDAP. Successivamente, in pieno periodo nazista, ricevette la carica di \"Wehrwirtschaftsf\u00fchrer\", onorificenza assegnata a coloro che erano responsabili di importanti siti di produzione di armi. Nel 1938 fu insignito col Premio Nazionale Tedesco per l'Arte e la Scienza (\"Deutscher Nationalpreis f\u00fcr Kunst und Wissenschaft\"), onorificenza che avrebbe dovuto, nell'ottica di Adolf Hitler che lo istitu\u00ec nel 1937, essere la risposta al premio Nobel. Tale onorificenza fu anche assegnata, tra gli altri, a Ferdinand Porsche e Fritz Todt, mentre Messerschmitt la condivise con Ernst Heinkel. Nel 1939 la sua azienda ricevette il riconoscimento di Azienda d'Esempio del Nazionalsocialismo (\"Nationalsozialistischer Musterbetrieb\"). Nel 1941 Messerschmitt riceve l'onorificenza di Pioniere del Lavoro (\"Pionier der Arbeit\") e diventa vicepresidente dell'Accademia Tedesca di Ricerca Aerea (\"Deutschen Akademie f\u00fcr Luftfahrtforschung\").\nA causa di alcune differenze d'opinione, nel 1942 Messerschmitt si dimise da direttore della propria azienda per ritornare a fare il progettista. La causa \u00e8 da ricercarsi nei problemi di sviluppo dello zerst\u00f6rer Me 210, un particolare tipo di caccia pesante ideato per soddisfare le esigenze tattiche della Luftwaffe, l'allora aeronautica militare tedesca. Il modello, ulteriore sviluppo del multiruolo Bf 110 e sul quale l'apparato bellico tedesco aveva investito ingenti risorse e speranze, si rivel\u00f2 fallimentare e gravato da tare e difetti, identificati dopo anni di prove e perdite di esemplari per incidenti di volo nella riduzione delle dimensioni della cabina di pilotaggio e l'accorciamento della fusoliera. Ernst Udet, asso della prima guerra mondiale che in quel periodo deteneva la carica di \"Generalluftzeugmeister\" all'interno del Reichsluftfahrtministerium (RLM), il Ministero deputato alla gestione dell'intera aviazione, ed al quale spettava l'ultima parola su ogni nuovo progetto inerente ai velivoli militari, sollecit\u00f2 pi\u00f9 volte la soluzione di tali difetti, cui si imputavano numerosi incidenti. Udet non resse alla pressione impostagli dal suo superiore Hermann G\u00f6ring e si suicid\u00f2, sparandosi, nel novembre del 1941. Gli successe Erhard Milch, che gi\u00e0 in precedenza aveva fatto grossi tagli alle commesse della Deutsche LuftHansa alle aziende di Messerschmitt. Lo svilupp\u00f2 del Me 262 riusc\u00ec per\u00f2 ad entusiasmare Hitler e grazie ad esso Messerschmitt riusc\u00ec, almeno per un certo periodo, a difendersi dagli attacchi di Milch. Nonostante ci\u00f2, grazie proprio alle pressioni di Milch, il 30 aprile 1942 Messerschmitt venne esautorato dalle funzioni dirigenziali della Messerschmitt AG per tornare ad essere semplicemente il responsabile dello sviluppo e della costruzione degli aerei.\nNonostante tutto, fu proprio Messerschmitt a spingere perch\u00e9 si utilizzasse il lavoro forzato dei prigionieri tedeschi per mantenere alta la produzione di velivoli. Fu addirittura entusiasta di poter distribuire parte del lavoro nei lager di Gusen, Flossenb\u00fcrg e Dachau. I campi di concentramento non erano controllati direttamente dall'azienda, bens\u00ec dalle SS. I prigionieri dei campi venivano quindi \"affittati\", cio\u00e8 prestati all'azienda dietro compenso. A decine di migliaia morirono per fame, per lo sforzo o per i maltrattamenti subiti quando non furono direttamente uccisi dai supervisori delle SS perch\u00e9 l'azienda non pagava pi\u00f9 per le loro prestazioni. Nonostante si possano stimare in 2 milioni i morti complessivi causati dal lavoro forzato nell'industria tedesca e nonostante Fritz Sauckel sia stato condannato a morte proprio per questo crimine come responsabile politico durante il processo di Norimberga, non \u00e8 mai stato possibile appurare qual era il grado di coinvolgimento di Messerschmitt in tale pratica. Certo \u00e8 che Messerschmitt non solo non prese mai le distanze dal nazionalsocialismo, ma anche dopo il suo esautoramento del 1942 fece di tutto per tornare nella sua precedente posizione di dirigente.\nIl dopoguerra.\nDopo la fine della guerra nel 1945 e un breve internamento, nel 1948 fu classificato quale \"simpatizzante\" durante la denazificazione e dovette quindi interrompere la sua attivit\u00e0 di costruttore di aerei per motivi politici. Durante questo periodo la sua fabbrica di Bamberg produsse prefabbricati, macchine da cucire, ferri da stiro e le microvetture Kabinenroller, le KR 175 e KR 200 disegnate dall'ingegnere aeronautico Fritz Fend.\nImpossibilitato nello svolgere la professione di progettista aeronautico nel 1951 decise di trasferirsi in Spagna dove apr\u00ec uno studio di consulenza tecnica, l\"'Oficina T\u00e9cnica Prof. Messerschmitt\". Nel dicembre di quell'anno assunse l'incarico di consulente tecnico presso la Construcciones Aeron\u00e1uticas S.A. (CASA). L'azienda spagnola, che gi\u00e0 aveva prodotto su licenza il caccia Bf 109 G-2 con la designazione Hispano Aviaci\u00f3n HA-1109, lo contatt\u00f2 per curare lo sviluppo del suo successore, l'HA-1112.\nLa collaborazione continu\u00f2 negli anni successivi, inizialmente con lo sviluppo del monomotore da addestramento HA-100 Triana, rimasto allo stadio di prototipo, seguito dal suo derivato HA-200 Saeta, addestratore avanzato a getto che raggiunse un buon successo commerciale venendo adottato anche dalla Al-Quwwat al-Jawwiyya al-Misriyya, l'aeronautica militare egiziana.\nNel frattempo avvi\u00f2 la progettazione di un nuovo velivolo per conto della Hispano Aviaci\u00f3n, l'HA-300, per soddisfare una specifica emessa dal governo spagnolo per la fornitura di un caccia intercettore. In seguito all'abbandono dell'interesse spagnolo il progetto venne venduto all'Egitto che, tramite la locale azienda aeronautica Egyptian General Aero Organization (EGAO) ne termin\u00f2 lo sviluppo con il nome di Helwan HA-300. Pur dotato di interessanti prestazioni, a causa della sconfitta nella Guerra dei Sei Giorni e la conseguente necessit\u00e0 di equilibrio nel suo bilancio militare, il governo egiziano prefer\u00ec abbandonare il progetto per l'acquisizione di nuovi aeromobili e difese aeree rivolgendosi alla produzione sovietica.\nIntanto, durante gli anni cinquanta, le condizioni conseguenti al termine del secondo conflitto mondiale imposte alla Germania che impedivano e poi limitavano la locale produzione aeronautica decaddero e Messerschmitt, nel 1955, venne autorizzato a riprendere l'attivit\u00e0 di costruttore per produrre su licenza l'italiano Fiat G.91, quindi successivamente lo statunitense Lockheed F-104 Starfighter da destinare alla Luftwaffe.\nNel 1968, in seguito a forti pressioni politiche, la Messerschmitt AG venne fusa alla B\u00f6lkow GmbH per creare la Messerschmitt-B\u00f6lkow, poi diventata Messerschmitt-B\u00f6lkow-Blohm GmbH (MBB) con la fusione della divisione aeronautica della Blohm (Hamburger Flugzeugbau). Qui collabor\u00f2 allo sviluppo del velivolo a decollo ed atterraggio verticale (VTOL) EWR VJ 101 che per\u00f2 rimase allo stadio di prototipo.\nLa morte della moglie Lilly, avvenuta del 1972, segn\u00f2 profondamente l'allora settantaquattrenne Willy che decise di abbandonare ogni collaborazione ritirandosi definitivamente a vita privata. Messerschmitt mor\u00ec sei anni pi\u00f9 tardi, il 15 settembre 1978, a Monaco di Baviera e dopo le esequie venne tumulato a Bamberg, nella tomba di famiglia dei Michel-Raulino."}
{"id": "2172757", "revid": "91078", "url": "https://it.wikipedia.org/wiki?curid=2172757", "title": "Molteni (gruppo)", "text": ""}
{"id": "2172765", "revid": "21318287", "url": "https://it.wikipedia.org/wiki?curid=2172765", "title": "Institut d'\u00e9mission d'Outre-Mer", "text": ""}
{"id": "2172767", "revid": "117394988", "url": "https://it.wikipedia.org/wiki?curid=2172767", "title": "Croce Rossa tedesca", "text": "La Croce Rossa tedesca (Deutsches Rotes Kreuz, abbreviato DRK, in lingua tedesca) \u00e8 la societ\u00e0 nazionale di Croce Rossa della Germania, stato dell'Europa occidentale. La Societ\u00e0 contava (nel 2001) circa 4,7 milioni di membri, di cui 4,4 milioni di soci sostenitori, 334.000 volontari adulti e 92.000 volontari giovani.\nStoria.\nLa prima associazione di soccorso in Germania fu fondata nel W\u00fcrttemberg, allora Regno del W\u00fcrttemberg, nel 1863. Nel 1921 le societ\u00e0 tedesche che perseguivano gli obiettivi della Convenzione di Ginevra si unirono dando vita alla Croce Rossa tedesca, che nel 1922 venne ammessa nella Lega delle societ\u00e0 di Croce Rossa (l'attuale Federazione).\nLa Croce Rossa durante il regime nazionalsocialista.\nIn seguito all'ascesa al potere di Adolf Hitler, il Partito Nazionalsocialista mirava ad estendere il controllo anche sulla Croce Rossa tedesca. Nel dicembre 1937 l'associazione divenne cos\u00ec un organo dell'NSDAP, il Partito Nazionalsocialista Tedesco dei Lavoratori (in tedesco: \"Nationalsozialistische Deutsche Arbeiterpartei\"); infine nel 1938 pass\u00f2 sotto il controllo dell'Organizzazione per lo Stato Sociale del Ministero degli Interni, diventando di fatto un'organizzazione nazista.\nIl secondo dopoguerra.\nCon la sconfitta della Germania nella Seconda guerra mondiale, cadde il regime nazionalsocialista e di conseguenza tutte le associazioni ad esso collegate. La Germania venne suddivisa in zone di occupazione ripartite tra le potenze alleate che sconfissero il Terzo Reich, e amministrate da un governo militare provvisorio.\nIl Governo Militare Americano promulg\u00f2 una legge speciale, nota come \"Legge numero cinque\", con cui mise fuorilegge il Partito Nazionalsocialista e dichiar\u00f2 sciolte tutte le organizzazioni ad esso collegate, tra cui appunto la Croce Rossa tedesca. Le organizzazioni di assistenza sociale dovettero cos\u00ec essere ricostituite da nuovo.\nGermania Est ed Ovest.\nDalle tre zone di occupazione occidentali nacque la Repubblica Federale Tedesca nel maggio del 1949, nota anche come \"Germania Ovest\"; mentre la zona orientale, di occupazione sovietica, divenne nell'ottobre del 1949 la Repubblica Democratica Tedesca (RDT), lo stato socialista noto come \"Germania Est\".\nLa Croce Rossa segu\u00ec le sorti della nazione, dando origine a due Societ\u00e0 indipendenti tra loro:\nLa Riunificazione.\nIn seguito alla Riunificazione tedesca, avvenuta nell'ottobre del 1990, la Croce Rossa tedesca della RDT viene annessa alla Croce Rossa tedesca, divenendo un'unica associazione che copre tutto il territorio nazionale della nuova Germania unita, che la riconosce ufficialmente come \"Societ\u00e0 Nazionale di Croce Rossa\" nel 1991.\nOrganizzazione.\nL'Assemblea Generale.\nIl massimo organo direttivo \u00e8 l'Assemblea Aenerale, composta dai rappresentanti delle sezioni regionali, da quattro delegati della \"Federazione delle Associazioni infermieristiche della Croce Rossa tedesca\", dal Presidente, e dai membri del Comitato Presidenziale. Le sue funzioni principali sono quelle di ricevere le relazioni del Comitato Presidenziale e ratificarne i verbali, approvare il bilancio annuale e le proposte di bilancio, emettere norme finanziarie e approvare i regolamenti delle sezioni che sono organizzate a livello nazionale.\nIl Comitato Presidenziale.\n\u00c8 il consiglio di amministrazione che dirige la DRK, \u00e8 composto da sei membri eletti e cinque membri \"ex officio\". Il Consiglio si riunisce otto volte l'anno, ed ha inoltre il compito di promuovere le attivit\u00e0 e la cooperazione tra le sezioni. Il suo operato \u00e8 valutato con regolarit\u00e0.\nIl Consiglio Presidenziale.\n\u00c8 l'organo federale della DRK, promuove la collaborazione tra le componenti condividendone le esperienze e formulando proposte, fornisce inoltre consulenza al Comitato Presidenziale.\nCommissioni.\nLe Commissioni Consultive sono elette dall'Assemblea Generale per affrontare compiti specifici.\nSuddivisioni territoriali.\nLa competenza territoriale delle Croce Rossa tedesca \u00e8 suddivisa in maniera gerarchica:\n\"Bayerisches Rotes Kreuz\".\nUno dei 19 \"Landverband\", quello dello Stato di Baviera, ha mantenuto la denominazione storica di Bayerisches Rotes Kreuz (\"Croce Rossa Bavarese\"), pur restando a tutti gli effetti una sezione regionale della Croce Rossa tedesca.\nComponenti.\nLa maggioranza dei volontari attivi sono organizzati in cinque societ\u00e0 componenti:"}
{"id": "2172769", "revid": "223320", "url": "https://it.wikipedia.org/wiki?curid=2172769", "title": "International Nomenclature of Cosmetic Ingredients", "text": ""}
{"id": "2172775", "revid": "767487", "url": "https://it.wikipedia.org/wiki?curid=2172775", "title": "La signora in rosso (film 1935)", "text": "La signora in rosso (\"The Woman in Red\") \u00e8 un film del 1935 diretto da Robert Florey, con Barbara Stanwyck e Gene Raymond.\nTrama.\nShelby Barrett, che addestra cavalli per la ricca vedova Nicholas, incontra Johnny Wyatt. Nonostante l'opposizione di Mrs.Nicholas e di Gene Fairchild, che \u00e8 innamorato di lei, Shelby sposa Johnny.\nShelby viene trattata male dai parenti acquisiti, una famiglia un tempo ricca. La situazione peggiora ancora di pi\u00f9 quando Lei e Johnny iniziano ad addestrare i cavalli con i soldi che Fairchild le ha prestato all'insaputa del marito.\nUn giorno, in assenza di John, Fairchild chiede a Shelby di salire a bordo del suo yacht per conoscere un ricco cliente. Shelby cerca di mettersi in contatto con Johnny ma non ci riesce; tuttavia accetta l'invito. Il cliente di Fairchild si presenta completamente ubriaco e accompagnato da una ragazza, la quale in seguito precipita in mare e annega.\nFairchild viene accusato di omicidio, e decidere di non nominare Shelby per non metterla nei guai. All'ultimo momento, tuttavia, Shelby si presenta alla corte come la \"signora in rosso\" e la sua testimonianza salva Fairchild. Lo scandalo per\u00f2 minaccia il matrimonio tra Shelby e Johnny.\nProduzione.\nIl film fu prodotto dalla First National Pictures (controlled by Warner Bros. Pictures Inc.)\nDistribuzione.\nVenne distribuito dalla Warner Bros., uscendo nelle sale cinematografiche USA il 16 febbraio 1935."}
{"id": "2172776", "revid": "767487", "url": "https://it.wikipedia.org/wiki?curid=2172776", "title": "Turning Season Within", "text": "Turning Season Within \u00e8 un album del gruppo musicale doom/gothic metal Svedese dei Draconian, pubblicato il 29 febbraio 2008 per la Napalm Records."}
{"id": "2172783", "revid": "767487", "url": "https://it.wikipedia.org/wiki?curid=2172783", "title": "Cool Dimension", "text": "Cool Dimension (\"K\u016bru dimenshon\") \u00e8 un film del 2006, diretto da Ishii Yoshikazu.\nTrama.\nShiori, Mika e Junko sono tre killer, esperte di arti marziali e hackeraggio, che lavorano per un uomo misterioso e indossano dei vestiti di pelle attillati.\nLe tre ragazze devono cercare un politico che vive in clandestinit\u00e0, e ucciderlo. Le cose per\u00f2 si complicano una volta trovato l'uomo, dato che tra le ragazze si nasconde una traditrice.\nTitoli alternativi.\nIl film \u00e8 conosciuto anche con i titoli \"Cool Dimension Sexy Assassin\", \"Cool Dimension: Innocent Assassin\", \"Innocent Assassin: Cool Dimension\"."}
{"id": "2172785", "revid": "599013", "url": "https://it.wikipedia.org/wiki?curid=2172785", "title": "Avvisi ai naviganti", "text": "Gli avvisi ai naviganti sono una serie di informazioni relative alla navigazione emesse dell'Istituto Idrografico della Marina Militare italiana che hanno lo scopo di aggiornare i naviganti su tutte le notizie, sia temporanee che definitive, riguardanti la sicurezza della navigazione nel Mar Mediterraneo e nei mari limitrofi (Mar Egeo, Mar di Marmara, Mar Nero e Mar d'Azov) e che ancora non figurano nella documentazione nautica ufficiale (carte e pubblicazioni edite da Servizi Idrografici di Stato) che deve essere nella dotazione di bordo di tutte le navi e che va mantenuta costantemente aggiornata proprio grazie a tali avvisi.\nLe notizie contenute negli avvisi ai naviganti possono essere diffuse mediante differenti mezzi, in relazione all'urgenza delle stesse:\nLe informazioni pubblicate nel fascicolo dell'Istituto Idrografico della Marina sono di due tipi:"}
{"id": "2172788", "revid": "834", "url": "https://it.wikipedia.org/wiki?curid=2172788", "title": "Monte di Mezzo", "text": "Il Monte di Mezzo (\"Mitterberg\" in tedesco) \u00e8 una montagna alta circa 680\u00a0m, che si trova in Alto Adige, subito a sud della citt\u00e0 di Bolzano. Di forma stretta e allungata, divide l'Oltradige (ad ovest del monte sorgono i comuni di Appiano sulla Strada del Vino e Caldaro sulla Strada del Vino) dal corso del fiume Adige (ad est). Nella stretta fascia tra il monte e il fiume sorge Vadena.\nDescrizione.\nNella parte settentrionale del monte si trovano, a circa 500\u00a0m di altitudine, i due laghi di Monticolo e l'omonimo abitato, frazione di Appiano. Pi\u00f9 a sud, la localit\u00e0 \"Kreither Sattel\"/Novale al Varco (comune di Vadena) si trova sul passo che collega la val d'Adige con il Lago di Caldaro. Lo stemma del comune di Vadena, la cui superficie si estende fino alla sponda orientale del lago, rappresenta, stilizzato, proprio il passo.\nNei pressi di Kreit-Novale si trova Castel Varco (in tedesco \"Laimburg\"), mentre poco pi\u00f9 a sud si trova Castelchiaro (in tedesco \"Leuchtenburg\").\nLa montagna risulta abitata sin dal periodo neolitico, come i rinvenimenti archeologici, fra cui quelli sul Colle Joben, dimostrano."}
{"id": "2172790", "revid": "183976", "url": "https://it.wikipedia.org/wiki?curid=2172790", "title": "Richard Kroell", "text": ""}
{"id": "2172803", "revid": "19580", "url": "https://it.wikipedia.org/wiki?curid=2172803", "title": "Kaija Irmeli Kokkola", "text": ""}
{"id": "2172805", "revid": "19580", "url": "https://it.wikipedia.org/wiki?curid=2172805", "title": "Kaija Kokkola", "text": ""}
{"id": "2172817", "revid": "21319095", "url": "https://it.wikipedia.org/wiki?curid=2172817", "title": "Cantiere &quot;San Marco&quot; di Trieste", "text": ""}
{"id": "2172818", "revid": "3368", "url": "https://it.wikipedia.org/wiki?curid=2172818", "title": "Produttivit\u00e0 totale dei fattori", "text": ""}
{"id": "2172819", "revid": "2166030", "url": "https://it.wikipedia.org/wiki?curid=2172819", "title": "Moschea di R\u00fcstem Pasci\u00e0", "text": "La moschea di R\u00fcstem Pasci\u00e0 (in turco R\u00fcstem Pa\u015fa Camii) \u00e8 una moschea ottomana di Istanbul, Turchia. Si trova nell'affollato quartiere commerciale di Tahtakale, nel distretto di Emin\u00f6n\u00fc, nella penisola storica di Istanbul. Nelle sue vicinanze vi sono il Bazar Egiziano (M\u0131s\u0131r \u00c7ar\u015f\u0131s\u0131) e il Ponte di Galata.\nStoria.\nLa moschea fu progettata dal famoso architetto imperiale ottomano Mimar Sinan (1489/1588), e dedicata al gran visir del sultano Solimano I (in turco S\u00fcleyman, regno 1520/1566) R\u00fcstem Pasci\u00e0 (morto nel 1561), di origine Bosniaca e marito di Mihrimah, una delle figlie del sultano. La moschea fu iniziata nel 1561 e terminata nel 1563, e nei secoli successivi venne pi\u00f9 volte restaurata a causa dei terremoti.\nArchitettura.\nLa moschea \u00e8 uno splendido esempio di architettura ottomana del periodo classico (secoli \nXV/XVI/XVII) per importanza secondaria alle grandi moschee imperiali cittadine (come la moschea di Solimano, la moschea imperiale del sultano Solimano I). Viene annoverata tra le moschee per i visir, meno imponente e grande di quelle imperiali, ma non per questo priva di valore, spesso \u00e8 accostata a un'altra moschea di Sinan (costruita una decina d'anni dopo), la moschea di Sokollu Mehmed Pasci\u00e0 (Fatih), con cui le analogie sono molte.\nLa moschea \u00e8 stata costruita su un'alta terrazza sopra un complesso di negozi voltati e han (magazzini di deposito e vendita della merce), cos\u00ec \u00e8 separata dal trambusto e caos della zona commerciale. Due scale, strette e serpentine, a ovest e ad est conducono alla terrazza, che ha una forma a C. A differenza delle altre moschee di Sinan, questa \u00e8 priva del cortile esterno, probabilmente per via della mancanza di spazio nell'area. La fontana per le abluzioni rituali (in turco \"\u015fad\u0131rvan\") si trova al piano terra, presso la scala a est.\nLa peculiarit\u00e0 di questa moschea sono le splendide maioliche di Iznik, del XVI secolo (epoca d'oro per la loro produzione), presenti in gran numero sia esternamente che internamente. Esse presentano una grande variet\u00e0 disegni floreali (soprattutto il motivo del tulipano, in gran numero e molto vario) e geometrici, mostrando particolarmente una tonalit\u00e0 molto forte di rosso (tipica della scuola di \u0130znik in quel secolo) \nEsterno.\nLa moschea presenta un doppio porticato colonnato, con cinque campate cupolate. Gli archi del porticato esterno presentano nello spandrel (lo spazio che li separa l'uno dall'altro) dei dischi di maiolica (o fa\u00efence), con iscrizioni in arabo e poggiano su capitelli baklava. Gli archi dei capitelli del porticato interno invece poggiano su capitelli a stalattiti, tipici dell'architettura Ottomana dell'epoca. Il muro della facciata della moschea \u00e8 interamente ricoperto di maioliche, fino all'altezza degli archi, alcune delle quali, in seguito ai terremoti, sono state rimpiazzate con altre del XVII secolo, di qualit\u00e0 inferiore. Ai lati della porta principale ci sono due finestre rettangolari, molto larghe, che partono dal terreno e raggiungono gli archi, precedute da un'inferriata.\nInterno.\nLa pianta della moschea \u00e8 rettangolare con due navate gallerie laterali e un grande ambiente cupolato centrale. La sala centrale della moschea presenta una pianta ottagonale, sul modello della istanbuliota Chiesa dei Santi Sergio e Bacco (ora \"K\u00fc\u00e7\u00fck Aya Sofya Camii\"). La cupola centrale \u00e8 sorretta da quattro semi cupole non sugli assi ma sulle diagonali dell'edificio. Queste a loro volta sono sorrette da quattro massicci pilastri ottagonali e da coppie di contrafforti incassati sui muri nord e sud. L'ottagono non \u00e8 marcato visualmente perch\u00e9 i supporti degli archi sono distanziati e gli stessi archi, con le loro piccole esedre, riflettono il movimento circolare della cupola. Le gallerie a est e a ovest della sala principale sono ampie e coperte ciascuna da tre piccole cupole. Entrambe sono sostenute da tre volte e tre paia di archi sotto le loro balaustre. La galleria est si raggiunge tramite un'ampia scala dalla terrazza esterna, mentre quella ovest tramite la scala del minareto. L'unico minareto, alto e sottile, dovette essere ricostruito a causa delle sue deboli fondazioni, che poggiano sopra in negozi sottostanti. Le pareti, i pilastri, il mi\u1e25r\u0101b sono in gran parte ricoperti da maioliche. Quelle della parete della Qibla (la direzione alla Mecca) sono le pi\u00f9 ricche, mostrando le tonalit\u00e0 di rosso pi\u00f9 profonde, mentre quelle a destra e sinistra della porta principale sono eccezionalmente eleganti, prevalendo il tema floreale, molto variato al suo interno. Sulle pareti non coperte dalle maioliche sono presenti pitture, in prevalenza di tematica floreale, risalenti al diciannovesimo secolo. La nicchia del mi\u1e25r\u0101b presenta quattro pannelli in correlazione, che sembrano derivare da modelli Persiani; sopra essi un meraviglioso pannello di maioliche calligrafiche, in cui la parole sono poste su uno sfondo bianco."}
{"id": "2172822", "revid": "228587", "url": "https://it.wikipedia.org/wiki?curid=2172822", "title": "Cantiere &quot;San Rocco&quot; di Muggia", "text": ""}
{"id": "2172826", "revid": "767487", "url": "https://it.wikipedia.org/wiki?curid=2172826", "title": "Bindi (decorazione)", "text": "Il bindi (dal sanscrito \"bindu\", che significa \"goccia\", \"particella\", \"punto\", detto anche \"terzo occhio\") \u00e8 una decorazione per la fronte, indossata dalle donne dell'Asia del Sud (particolarmente in India) e Asia del sud-est. Tradizionalmente \u00e8 un punto di colore rosso applicato al centro della fronte e vicino alle sopracciglia, ma pu\u00f2 essere anche un pendente o un gioiello.\nUtilizzo moderno.\nIl suo utilizzo storico indicava l'et\u00e0 dell'indossatrice, il suo stato civile, religioso ed etnico, anche se con il passare degli anni il bindi ha cominciato ad essere indossato dalle donne asiatiche per una questione estetica, ed indifferentemente dal suo originale significato. Attualmente i bindi in commercio sono di diverse forme e colori, e applicabili tramite un adesivo sul retro (sticker bindi).\nAl di fuori dell'Asia, i bindi sono indossati a volte da donne di origini indiane, e da donne occidentali convertite all'induismo. Anche gli Hare Krishna indossano tale decorazione. In altri casi il bindi viene indossato meramente per seguire una moda, inaugurata da alcune pop star come Gwen Stefani, Shakira, Madonna, Nelly Furtado, e Shania Twain.\nSecondo alcuni, indossare il Bindi per pura ragione estetica, magari senza conoscerne la storia n\u00e9 tantomeno il significato, porterebbe alla appropriazione culturale e pertanto sarebbe gravemente offensivo.\nNomi alternativi.\nIl bindi pu\u00f2 essere anche chiamato: \nSignificato religioso.\nL'area fra le sopracciglia (dove viene posizionato il bindi) viene considerata il sesto chakra, \"ajna\", la sede della \"saggezza nascosta\". Secondo i credenti del Tantrismo, questo chakra \u00e8 il punto di uscita per l'energia kundalini. Per tale ragione, si crede che il bindi posizionato in quel punto possa trattenere l'energia. "}
{"id": "2172827", "revid": "104458", "url": "https://it.wikipedia.org/wiki?curid=2172827", "title": "Tobias Gr\u00fcnenfelder", "text": "Inizialmente gigantista, in seguito si specializz\u00f2 nelle prove veloci.\n\u00c8 fratello di J\u00fcrg e Corina, entrambi sciatori della nazionale elvetica.\nBiografia.\nStagioni 1995-2002.\nGr\u00fcnenfelder, originario di Pf\u00e4ffikon e attivo in gare FIS dal dicembre del 1994, esord\u00ec in Coppa Europa il 30 gennaio 1996 nello slalom speciale di Lenzerheide (35\u00ba) e in Coppa del Mondo il 5 gennaio 1997 nello slalom gigante di Kranjska Gora, senza concludere la gara. I primi punti della competizione li conquist\u00f2 nella medesima specialit\u00e0 e nella medesima localit\u00e0 due anni esatti dopo, quando ottenne il 24\u00ba posto.\nDebutt\u00f2 ai Campionati mondiali nella rassegna iridata di Vail/Beaver Creek 1999, dove fu 20\u00ba nello slalom gigante; nella medesima specialit\u00e0 nel 2002 in Coppa Europa ottenne a Saas-Fee il primo podio, il 18 gennaio (3\u00ba), e l'unica vittoria in carriera, il giorno seguente. Un mese pi\u00f9 tardi prese parte ai suoi primi Giochi olimpici invernali: a fu 12\u00ba nel supergigante e non complet\u00f2 lo slalom gigante.\nStagioni 2003-2013.\nNel 2003 ottenne il suo ultimo podio in Coppa Europa, il 31 gennaio ad Altenmarkt-Zauchensee in discesa libera (2\u00ba), partecip\u00f2 ai Mondiali di Sankt Moritz (18\u00ba nello slalom gigante) e giunse per la prima volta sul podio in Coppa del Mondo, nel supergigante di Garmisch-Partenkirchen del 23 febbraio 2003. 16\u00ba nel supergigante ai Mondiali di Bormio/Santa Caterina Valfurva 2005, ai XX Giochi olimpici invernali di si classific\u00f2 12\u00ba nella discesa libera, mentre ai successivi XXI Giochi olimpici invernali di , sua ultima presenza olimpica, fu 9\u00ba nel supergigante.\nIl 28 novembre 2010 ottenne la unica vittoria, nonch\u00e9 ultimo podio, in Coppa del Mondo, nel supergigante di Lake Louise. Prese ancora parte ai Mondiali di Garmisch-Partenkirchen 2011, senza completare il supergigante, e si ritir\u00f2 durante la stagione 2012-2013: la sua ultima gara di Coppa del Mondo fu la discesa libera di Kitzb\u00fchel del 26 gennaio, che chiuse al 29\u00ba posto, mentre la sua ultima gara in carriera fu il supergigante di Coppa Europa disputato a La Thuile il 9 febbraio successivo, in cui fu 18\u00ba.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "2172828", "revid": "183976", "url": "https://it.wikipedia.org/wiki?curid=2172828", "title": "Tobias Gruenenfelder", "text": ""}
{"id": "2172831", "revid": "287204", "url": "https://it.wikipedia.org/wiki?curid=2172831", "title": "Croce Rossa del Botswana", "text": "La Societ\u00e0 della Croce Rossa del Botswana \u00e8 la societ\u00e0 nazionale di Croce Rossa della Repubblica del Botswana, stato dell'Africa meridionale. La Societ\u00e0 conta circa 3.350 tra membri e volontari (nel 2001).\nStoria.\nLa Societ\u00e0 della Croce Rossa del Botswana fu fondata nel 1968 e nel 1970 venne riconosciuta dal CICR.\nOrganizzazione.\nIl massimo organo di governo della societ\u00e0 \u00e8 il Comitato Nazionale Esecutivo, composto da sette membri (di cui il settimo \u00e8 il Segretario Generale \"ex officio\") che si riuniscono mensilmente.\nAttivit\u00e0.\nLa BRCS \u00e8 uno dei membri del \"Rome Consensus\" per la lotta alla tossicodipendenza."}
{"id": "2172834", "revid": "1305772", "url": "https://it.wikipedia.org/wiki?curid=2172834", "title": "Joseph Gordon-Levitt", "text": "Inizi\u00f2 la propria carriera come attore bambino, diventando famoso per il suo ruolo nella serie \"Una famiglia del terzo tipo.\" In seguito ha assunto ruoli di adulto, concentrandosi fortemente su pellicole indipendenti (inclusi \"Brick - Dose mortale\" e \"Sguardo nel vuoto\") e ricevendo recensioni positive per le sue performance. \"Jam!Showbiz\" ha osservato come Gordon-Levitt abbia \u00absfidato lo stereotipo del destino che occorre alla maggior parte degli attori bambini una volta cresciuti\u00bb, mentre il \"New York Times\" lo ha descritto come \u00abuna delle migliori giovani star nel firmamento del cinema indipendente\u00bb.\nDurante la sua carriera ha ricevuto due candidature al Golden Globe come miglior attore in un film commedia o musicale per \"(500) giorni insieme\" e \"50 e 50\".\nBiografia.\nGordon-Levitt, secondo di due figli, \u00e8 nato a Los Angeles, da una famiglia ebraica, ma \u00e8 cresciuto a Sherman Oaks, California. Suo padre, Dennis Levitt, \u00e8 stato redattore per la stazione radio \"politicamente progressista\" KPFK-FM. Sua madre, Jane Gordon (figlia del regista Michael Gordon), si candid\u00f2 alle elezioni per il Congresso in California durante gli anni settanta per il \"Peace and Freedom Party\" e incontr\u00f2 Dennis Levitt mentre lavorava come editor per la KPFK-FM.\nJoseph aveva un fratello, Dan, fotografo e \"fire spinner\", morto nel 2010 a soli 36 anni per un'overdose.\nGli inizi della carriera.\nSi un\u00ec ad un gruppo teatrale musicale all'et\u00e0 di quattro anni ed ebbe la parte dello spaventapasseri in un adattamento de \"Il mago di Oz\". Avvicinato successivamente da un agente, appar\u00ec in televisione e in spot pubblicitari per il burro d'arachidi \"Sunny Jim\", per \"Cocoa Puffs\", \"Pop-Tarts\" e \"Kinney Shoes\".\nGordon-Levitt fece il suo debutto all'et\u00e0 di sei anni, comparendo in numerosi film tv alla fine degli anni ottanta e in due episodi della serie tv \"Casa Keaton\". Dopo aver ottenuto un ruolo da protagonista nel remake di breve durata della soap opera \"Dark Shadow\" nel 1991, debutta al cinema come comparsa nel 1992 in \"Beethoven\". Quello stesso anno, interpreta la versione infantile del personaggio di Craig Sheffer in \"In mezzo scorre il fiume\" di Robert Redford.\nA dodici anni, diede volto e corpo a Gregory, protagonista del film \"Gregory K.\", basato sulla storia vera di Gregory Kingsley, un ragazzino che ottenne legalmente il diritto di separarsi dai propri genitori. Nel 1994 interpret\u00f2 un ragazzo Hutterita nella commedia \"Marito a sorpresa\", e fu protagonista di una pellicola di successo targata Disney, \"Angels\". Nel 1996 si cal\u00f2 nei panni di Tommy Solomon nella sitcom \"Una famiglia del terzo tipo\", un ruolo che gli valse grande fama. Il \"San Francisco Chronicle\" not\u00f2 l'ironia del fatto che Gordon-Levitt fosse un \"ragazzino ebreo nella parte di un extraterrestre che finge di essere un ragazzino ebreo\".\nLa fine degli anni novanta lo vede apparire in numerosi film, tra cui \"Il giurato\" nel ruolo del figlio del personaggio interpretato da Demi Moore, l'horror \"Halloween - 20 anni dopo\", in cui viene assassinato prima dei titoli di testa, e la commedia adolescenziale ispirata a Shakespeare \"10 cose che odio di te\" in cui figura tra i protagonisti. Fu anche una \"guest-star\" nella prima stagione di \"That '70 Show\", nell'episodio \"Eric's Buddy\" come il compagno di scuola gay di Eric Forman, e prest\u00f2 la propria voce a Jim Hawkins, protagonista del film d'animazione Disney \"Il pianeta del tesoro\".\nDurante gli anni '90 le sue foto sono apparse su numerose riviste per \"teenager\", una cosa che lo ha amareggiato. Ha anche dichiarato che, in quello stesso periodo, non gli piaceva essere riconosciuto in pubblico, specificando che \"odiava la celebrit\u00e0\". Gordon-Levitt lasci\u00f2 il set di \"Una famiglia del terzo tipo\" nel corso dell'ultima stagione, chiedendo di sciogliere il suo contratto. Per i due anni seguenti abbandon\u00f2 la recitazione e frequent\u00f2 la Columbia University, studiando storia, poesia e letteratura francesi. Dai tempi dei suoi studi alla Columbia, \u00e8 divenuto per sua stessa affermazione un avido francofilo. Ha anche affermato che trasferirsi a New York dalla sua citt\u00e0 natale lo ha \"obbligato\" a crescere come persona. Gordon-Levitt ha abbandonato gli studi universitari nel 2004 per concentrarsi nuovamente sulla recitazione.\nIl successo.\nGordon-Levitt ha dichiarato di aver preso la decisione consapevole di voler \"fare buoni film\" dopo aver ripreso a recitare. Dall'inizio del decennio \u00e8 infatti apparso in quella che il Boston Herald ha definito \"\u00abuna serie di pellicole indipendenti acclamate e poco viste\u00bb\" che \"\u00ablo hanno etichettato come l'astro nascente nel circuito del cinema indipendente\u00bb\" e che include \"Manic\", un dramma del 2001 ambientato in un manicomio, \"Mysterious Skin\", del 2004, in cui interpreta un giovane prostituto gay vittima di abusi sessuali infantili e \"Brick - Dose mortale\", del 2005, un noir moderno ambientato in una scuola superiore (San Clemente High School) in cui \u00e8 il protagonista Brendan Frye, un adolescente che rimane coinvolto in un giro di droghe mentre indaga su un omicidio.\n\"Brick - Dose mortale\" ha ricevuto recensioni positive, come nel \"Minnesota Daily\", il quale commenta che Gordon-Levitt ha interpretato il personaggio \"meravigliosamente\", \"fedele allo stile del film\", \"distaccato ma non disincantato\" e \"sexy nel modo pi\u00f9 ambiguo\", mentre in un'altra recensione la performance viene definita \"sbalorditiva\".\nLa fatica successiva di Gordon-Levitt \u00e8 \"Sguardo nel vuoto\", in cui interpreta Chris Pratt, un guardiano coinvolto in una rapina a una banca. La pellicola \u00e8 uscita negli Stati Uniti il 30 marzo 2007. Recensendo il film, il \"Philadelphia Inquirer\" ha descritto Gordon-Levitt come \"\u00abun sorprendentemente formidabile, e formidabilmente sorprendente\u00bb\" protagonista, mentre il \"New York Magazine\" ha affermato che \u00e8 \"\u00abil principale attore tabula rasa... un minimalista\u00bb\" e che il suo personaggio funziona perch\u00e9 \"\u00abnon afferra lo spazio... da ci\u00f2 che porta via al personaggio\u00bb\"; il \"San Francisco Chronicle\" specifica che egli \"\u00abimpersona, pi\u00f9 che recitare, la vita interiore di un personaggio\u00bb\". Parecchi critici hanno suggerito la sua interpretazione in \"Sguardo nel vuoto\" far\u00e0 di Gordon-Levitt in un attore \"mainstream\".\nNel 2008 \u00e8 uscito \"Killshot\", in cui interpreta un killer psicopatico al fianco di Diane Lane e Mickey Rourke. I suoi progetti futuri includono \"Stop-Loss\", diretto da Kimberly Peirce e incentrato sulle vicende di alcuni soldati americani tornati dal fronte iracheno. Nel 2009 viene scelto da Christopher Nolan per il kolossal \"Inception\", nel quale affianca il protagonista Leonardo DiCaprio e un'altra giovane promessa hollywoodiana proveniente dal circuito indipendente, Ellen Page; per il suo ruolo era stato selezionato inizialmente James Franco, ma questi ha dovuto declinare perch\u00e9 gi\u00e0 impegnato.\nSempre nel 2009 esce la commedia romantica \"(500) giorni insieme\", diretto da Marc Webb. La pellicola ha ricevuto critiche molto positive e Gordon-Levitt riceve una candidatura al Golden Globe come miglior attore in un film commedia o musicale. L'attore ha poi recitato nel film dedicato a Batman \"Il cavaliere oscuro - Il ritorno\" del 2012, in cui interpreta R. John Blake, tornando cos\u00ec a collaborare con il regista, sceneggiatore e produttore Christopher Nolan.\nA febbraio 2012 l'attore ha dichiarato di voler debuttare alla regia con un lungometraggio da lui scritto e interpretato. \"Don Jon\" (inizialmente conosciuto come \"Don Jon's Addiction\"), questo il titolo della commedia, \u00e8 entrato in produzione nell'estate dello stesso anno e ha come protagonista un giovane dongiovanni che, dopo l'incontro con una donna matura, decide di mettere la testa a posto e diventare una persona migliore. Tra le interpreti femminili figurano Scarlett Johansson, Julianne Moore e Brie Larson.\nNel 2013 interpreta \"Johnny\" in \"Sin City - Una donna per cui uccidere\" diretto da Robert Rodriguez, sequel del film del 2005 basato sull'omonima graphic novel di Frank Miller. Nel 2015 \u00e8 protagonista di \"The Walk\", nel ruolo di Philippe Petit, l'uomo che nel 1974 riusc\u00ec a camminare su un cavo d'acciaio fra le Torri Gemelle, a pi\u00f9 di 400 metri d'altezza. Il film \u00e8 stato presentato al Festival di Roma.\nIl 16 settembre 2016 esce \"Snowden\", diretto da Oliver Stone. Gorden-Levitt interpreta Edward Snowden, tecnico informatico ex dipendente della Central Intelligence Agency (CIA) responsabile della rivelazione di informazioni segrete governative su programmi di intelligence, tra cui il programma di intercettazioni telefoniche.\nhitRECord.org.\nGordon-Levitt possiede la societ\u00e0 di produzione on-line hitRECord.org, che condivide il 50% dei profitti con gli artisti che contribuiscono. Al suo esordio, nel 2004, contava sei video e cortometraggi. Nel 2006 lui stesso ha realizzato \"Escargots\".\nNel 2010 il sito ha prodotto, con la collaborazione di ben 350 persone, il cortometraggio \"Morgan and Destiny's Eleventeeth Date: The Zeppelin Zoo\", presentato al \"South by Southwest Festival\".\nVita privata.\nIl 20 dicembre 2014 ha sposato Tasha McCauley, fondatrice e presidente dell'azienda robotica Fellow Robots. La coppia ha due figli: il primo nato nell'agosto del 2015 ed il secondo nel giugno 2017.\nDoppiatori italiani.\nNelle versioni in italiano dei suoi film, Joseph Gordon-Levitt \u00e8 stato doppiato da:\nDa doppiatore \u00e8 sostituito da:"}
{"id": "2172840", "revid": "1543377", "url": "https://it.wikipedia.org/wiki?curid=2172840", "title": "FIFA World Player of the Year 2008", "text": "L\u2019edizione 2008 del FIFA World Player, 18\u00aa edizione del premio calcistico istituito dalla FIFA, fu vinta dal portoghese Cristiano Ronaldo (Manchester United) e, per la terza volta consecutiva, dalla brasiliana Marta (Ume\u00e5).\nA votare per la graduatoria maschile furono 310 giurati, di cui 155 commissari tecnici e altrettanti capitani, mentre per quella femminile furono 278, di cui 139 commissari tecnici e altrettanti capitani."}
{"id": "2172841", "revid": "731511", "url": "https://it.wikipedia.org/wiki?curid=2172841", "title": "Edward Furlong", "text": "Premiato con un Saturn Award e un MTV Movie Award per il ruolo di John Connor nel suo film d'esordio, \"Terminator 2 - Il giorno del giudizio\" (1991), nei successivi dieci anni \u00e8 stato acclamato per le sue interpretazioni in pellicole come \"Cimitero vivente 2\", \"American Heart\", \"Una casa tutta per noi\", \"Pecker\" e \"American History X\". La sua carriera successivamente \u00e8 declinata a causa di molteplici arresti e casi giudiziari e per i suoi problemi di tossicodipendenza e alcolismo.\nBiografia.\nFurlong \u00e8 nato a Glendale, in California, vicino a Burbank, figlio di Eleanor Tafoya e padre sconosciuto. Ha origini messicane da parte di madre e russe da parte di padre. Data la precaria situazione familiare, dal 1990 ha vissuto con gli zii. Ha un fratello pi\u00f9 giovane di nome Robert, nato dal matrimonio della madre con un altro uomo. La carriera di Furlong \u00e8 iniziata per caso mentre era in un centro giovanile a Pasadena (California): Edward viene notato dall'agente teatrale Mali Finn che vede in lui la perfetta incarnazione di John Connor, il coraggioso prescelto di \"Terminator 2 - Il giorno del giudizio\". Inizier\u00e0 quindi la sua carriera a fianco di superstar del calibro di Arnold Schwarzenegger e Linda Hamilton in quello che diverr\u00e0 un \"cult\".\nFurlong preferisce per\u00f2 intraprendere la strada del cinema indipendente per migliorare le sue doti attoriali: lavorer\u00e0 a fianco di Jeff Bridges in \"American Heart\", di Kathy Bates nel drammatico \"Una casa tutta per noi\" e soprattutto in \"American History X\". Nel 2000 viene scritturato da Steve Buscemi per \"Animal Factory\" con Willem Dafoe, per poi partecipare a \"I cavalieri che fecero l'impresa\" di Pupi Avati nel 2001. In televisione \u00e8 apparso in alcuni episodi della serie televisiva \"\" interpretando il serial killer Shane Casey.\nVita privata.\nFurlong \u00e8 stato fidanzato per diversi anni con Jacqueline Domac, la sua agente di 13 anni pi\u00f9 grande di lui, conosciuta sul set di \"Terminator 2 - Il giorno del giudizio\"; la storia termin\u00f2 quando Domac nel maggio 1999 lo denunci\u00f2 per violenza fisica e verbale, richiedendo il 15% degli introiti dell'attore degli ultimi tre anni. In quel periodo Furlong ebbe i primi problemi di alcolismo e tossicodipendenza che ne condizionarono la carriera, e nell'ottobre 2000 and\u00f2 in riabilitazione. Nel 2006 afferm\u00f2 di essere stato dipendente da eroina e cocaina dai 22 ai 26 anni.\nIl 19 aprile 2006 si spos\u00f2 con la collega Rachael Bella, conosciuta sul set di \"Jimmy and Judy\", con cui cinque mesi dopo ebbe il figlio Ethan Page. L'8 luglio 2009 Bella present\u00f2 il divorzio citando differenze inconciliabili e affermando che il figlio era risultato positivo alla cocaina, il che port\u00f2 un giudice a disporre che le visite di Furlong dovessero essere sorvegliate.\nNel 2010 Furlong \u00e8 stato sottoposto a tre anni di libert\u00e0 vigilata per la violazione di un provvedimento cautelare civile ottenuto dalla ex moglie; nel marzo 2013 \u00e8 stato poi condannato a 180 giorni di carcere per violazione della libert\u00e0 vigilata dopo aver avuto comportamenti violenti con l'attrice Monica Keena (con la quale era stato fidanzato dal 2009 al 2013), nonch\u00e9 per la violazione di un ordine restrittivo che gli vietava qualsiasi contatto con lei. Furlong \u00e8 stato arrestato di nuovo nel maggio 2013 e, per evitare il carcere, ha accettato di andare in riabilitazione per la tossicodipendenza per 90 giorni e di sottoporsi a 52 settimane di consulenza per la violenza domestica; aveva gi\u00e0 scontato 61 giorni di carcere.\nOra dopo essere stato in un centro di riabilitazione \u00e8 tornato a essere un uomo sobrio e disintossicato.Presenzia come guest star in vari ComicCon negli Stati Uniti.\nPremi e Nomination.\n1992: Vinto, \"Migliore Giovane Attore\" - \"Terminator 2 - Il giorno del giudizio\"\n1993: Nomination, \"Migliore Giovane Attore\" - \"Pet Sematary II\"\n1994: Nomination, \"Best Supporting Male\" - \"American Heart\"\n1992: Vinto, \"Best Breakthrough Performance\" - \"Terminator 2 - Il giorno del giudizio\"\n1994: Nomination, \"Outstanding Youth Ensemble in a Motion Picture\" - \"A Home of Our Own\" (shared w/co-stars)\n1994: Vinto, \"Best Youth Actor Leading Role in a Motion Picture Drama\" - \"A Home of Our Own\"\n1999: Nomination, \"Best Supporting Young Actor Performance in a Feature Film\" - \"American History X\""}
{"id": "2172849", "revid": "1522738", "url": "https://it.wikipedia.org/wiki?curid=2172849", "title": "Vincent Price", "text": "Ricordato per la caratteristica voce dalla dizione perfetta, e per l'istrionico e semiserio atteggiamento in una serie di film horror, principalmente diretti da Roger Corman, fu interprete dall'aspetto aristocratico, i modi raffinati e l'alta statura (196\u00a0cm), caratteristiche che lo resero il contraltare statunitense di Boris Karloff. La sua espressivit\u00e0 trov\u00f2 particolare risalto nella malinconica interpretazione nel film \"L'abominevole dottor Phibes\" (1971), nel quale imperson\u00f2 un organista vendicativo ma rassegnato, incapace di parlare se non attraverso un apparecchio artificiale, interpretazione basata interamente sullo sguardo e la gestualit\u00e0. Interpret\u00f2 in modo magistrale molti personaggi negativi e dalla morale discutibile, tra i quali il sadico e \"filosofico\" principe Prospero in \"La maschera della morte rossa\" (1964) e lo spietato Matteo Hopkins in \"Il grande inquisitore\" (1968). \nCon la sua recitazione, ironica, teatrale ed istrionica, ed esaltata da ruoli spesso grotteschi, Vincent Price fu l'icona del cinema horror degli anni 50 e 60 insieme a Christopher Lee e Peter Cushing. Recit\u00f2 inoltre in film quali \"I dieci comandamenti\" (1956) di Cecil B. DeMille e collabor\u00f2 con importanti registi, tra cui Michael Curtiz, James Whale e Otto Preminger. Molto stimato da Tim Burton, fu fortemente voluto dal regista nel cast di \"Edward mani di forbice\" (1990), nel ruolo dell'inventore, nonostante Price fosse malato. La sceneggiatura del film prevedeva inizialmente per lui un ruolo da coprotagonista e un maggior numero di battute, ma ci\u00f2 non fu possibile a causa delle precarie condizioni di salute dell'attore. Tim Burton si ispir\u00f2 alla sua figura per il cortometraggio \"Vincent\" (1982), e riusc\u00ec a ottenere che Price vi partecipasse come voce narrante.\nBiografia.\nPrice nacque a Saint Louis, nello Stato del Missouri, da Vincent Leonard Price e Marguerite Willcox. Suo padre era presidente della National Candy Company. Suo nonno, Vincent Clarence Price, invent\u00f2 \"il lievito del dott. Price\", la prima crema di lievito tartaro, e mise al sicuro le fortune della famiglia. Vincent Jr. frequent\u00f2 dapprima il St. Louis Country Day School, per proseguire gli studi in storia dell'arte e in belle arti presso la Yale University. Fu un membro dell'associazione Alpha Sigma Phi e del Courtauld Institute of Art di Londra. Inizi\u00f2 a interessarsi al teatro negli anni trenta, apparendo professionalmente in palcoscenico a partire dal 1935.\nDebutt\u00f2 al cinema nel 1938 col film \"Servizio di lusso\". Si impose all'attenzione di pubblico e critica come valente interprete, in particolar modo nel \"noir\" \"Vertigine\" (1944), opposto a Gene Tierney e diretto da Otto Preminger. Interpret\u00f2 la parte di Joseph Smith, Jr. nel film \"La grande missione\" (1940) e fu nelle vesti di un prete in \"Le chiavi del paradiso\" (1944). Negli anni quaranta apparve in numerose pellicole, dal genere drammatico alla commedia, al genere horror (prest\u00f2 la voce dell'Uomo Invisibile nelle sequenze finali de \"Il cervello di Frankenstein\" (1948).\nNel 1946 recit\u00f2 nuovamente con Gene Tierney in due memorabili film, \"Il castello di Dragonwyck\" e \"Femmina folle\". Ebbe inoltre diversi ruoli da malvagio in film thriller e \"noir\", come \"Passione che uccide\" e \"La disperata notte\" (entrambi del 1947), \"La legione dei condannati\" (1948) e \"Corruzione\" (1949) con Robert Taylor, Ava Gardner e Charles Laughton. Fu inoltre attivo alla radio, interpretando Simon Templar, alias \"Il Santo\", paladino della giustizia \"alla Robin Hood\", in una serie che and\u00f2 in onda dal 1947 al 1951.\nNegli anni cinquanta pass\u00f2 al genere horror, con una parte in \"La maschera di cera\" (1953), il primo film in 3D, e nel film \"L'esperimento del dottor K.\" (1958) e nel suo seguito \"La vendetta del dottor K.\" (1959). Price inoltre figur\u00f2 nell'originale \"La casa dei fantasmi\" (1959), nella parte dell'eccentrico milionario Fredrick Loren. Nel remake \"Il mistero della casa sulla collina\" (1999), il protagonista Geoffrey Rush, che recit\u00f2 il medesimo ruolo, non solo fu fatto assomigliare a Price, ma il suo personaggio fu anche ribattezzato \"Steven Price\".\nAll'inizio degli anni sessanta ottenne una serie di successi in pellicole a basso costo, dirette da Roger Corman e prodotte dall'American International Pictures (AIP), compresi gli adattamenti di Edgar Allan Poe \"I vivi e i morti\" (1960), \"Il pozzo e il pendolo\" (1961), \"I racconti del terrore\" (1962), \"I maghi del terrore\" (1963), \"La maschera della morte rossa\" (1964) e \"La tomba di Ligeia\" (1965).\nNel 1982 il regista statunitense Tim Burton gli dedic\u00f2 un cortometraggio, intitolato appunto \"Vincent\", realizzato con la tecnica dello stop-motion, dove un bambino immagina di essere appunto Vincent Price, mentre l'attore recita quale voce narrante. La collaborazione con Burton continuer\u00e0 anche nel 1990 con il film \"Edward mani di forbice\", dove Price interpreter\u00e0 lo scienziato-padre di Edward (Johnny Depp) che muore prima di potergli completare le mani composte da cesoie.\nOltre che attore, Price fu anche un eccellente doppiatore: diede la voce al malvagio gran visir Zig Zag nel film d'animazione \"The Thief and the Cobbler\" (1993) di Richard Williams, che usc\u00ec postumo alla sua morte, nel 1993, e in una versione rimaneggiata e tagliata, causa una produzione lunga trentuno anni. Nel 1983 prest\u00f2 la propria voce nel video di \"Thriller\", celeberrimo motivo di Michael Jackson, durante la sequenza in cui gli zombie escono dalle tombe. Sempre nel 1985 prest\u00f2 la voce al personaggio Vincent van Ghoul (che \u00e8 appunto una sua parodia) in \"I 13 fantasmi di Scooby-Doo\", show animato creato da Hanna &amp; Barbera.\nNel 1985 venne realizzato il film \"Ammazzavampiri\", dove il personaggio \"Peter Vincent\" fu volutamente ispirato a Vincent Price (al quale fu proposto anche di parteciparvi, ma egli rifiut\u00f2). \nFamiglia.\nSposato tre volte, Price ebbe un figlio, Vincent Barrett Price (1940), dalla sua prima moglie, l'attrice Edith Barrett (con cui fu sposato dal 1938 al 1948).\nAppassionato d'arte, con la sua seconda moglie, la costumista Mary Grant, don\u00f2 centinaia di opere d'arte e una notevole somma di denaro all'East Los Angeles Community College nei primi anni sessanta, allo scopo di aprirvi la \"Vincent and Mary Price Gallery\". Dal matrimonio con la Grant, con cui Price fu sposato dal 1949 al 1973, nel 1962 nacque una figlia, Victoria.\nL'ultimo matrimonio di Vincent Price fu con l'attrice australiana Coral Browne, che apparve al suo fianco in \"Oscar insanguinato\" (1973). Si sposarono nel 1974, dopo che lui si convert\u00ec al cattolicesimo e lei divenne cittadina americana, e rimasero insieme fino alla morte di lei, avvenuta nel 1991.\nMorte.\nPrice soffr\u00ec a lungo di enfisema e della malattia di Parkinson, disturbi che lo costrinsero a ricoprire un ruolo molto pi\u00f9 ridotto del previsto nel film \"Edward mani di forbice\" (1990). La patologia contribu\u00ec anche al suo ritiro dalla serie televisiva \"Mystery!\", poich\u00e9 le sue cattive condizioni di salute erano ormai evidenti sul grande schermo (anche se in lui non si manifest\u00f2 il sintomo del tremore). Mor\u00ec per un tumore ai polmoni il 25 ottobre 1993. Le sue ceneri furono sparse lungo la costa californiana di Malib\u00f9, insieme al suo cappello da giardinaggio preferito.\nOmaggi per il centenario della nascita.\nNel 2008, alle soglie del centenario della nascita dell'attore, la Bluewater Production in collaborazione con i suoi eredi, annunci\u00f2 una serie a fumetti a lui dedicata, intitolata \"Vincent Price Presents\".\nDoppiatori italiani.\nNelle versioni in italiano dei suoi film, Price \u00e8 stato doppiato da:\nDa doppiatore \u00e8 sostituito da:"}
{"id": "2172852", "revid": "767487", "url": "https://it.wikipedia.org/wiki?curid=2172852", "title": "Paolo Vittori", "text": "Sei volte campione d'Italia e due volte miglior marcatore della massima serie, dal 2006 fa parte della Italia Basket Hall of Fame.\nCarriera.\nCarriera nei club.\nCresciuto a Gorizia, ha esordito nelle Elette con la Moto Morini Bologna e ha poi giocato ad alto livello con l'Olimpia Milano, l'Ignis Sud di Napoli, diventata poi \"Fides Partenope\" e di nuovo a Varese per la Pallacanestro Varese. Ha chiuso con un biennio all'AMG Sebastiani Rieti.\n\u00c8 stato due volte il miglior marcatore della massima serie: nel 1960-61 e nel 1964-65, segnando rispettivamente 509 e 562 punti con l'Olimpia Milano.\nIn totale, ha segnato 5104 punti in Serie A.\nCarriera in Nazionale.\nHa giocato in Nazionale dal 1960 al 1968. In totale ha disputato 78 gare ufficiali segnando 816 punti, di cui 148 all'Europeo di Breslavia 1963 e 125 al Mondiale di Rio de Janeiro 1963. Ha preso parte anche ai Tornei olimpici di Roma 1960, Tokyo 1964 e Citt\u00e0 del Messico 1968.\nIn maglia azzurra ha vinto i IV Giochi del Mediterraneo disputati a Napoli nel 1963.\nCarriera da allenatore.\nHa allenato l'AMG Sebastiani Rieti nel 1975-76, in Serie A1 e in Coppa Kora\u0107. Dopo ventitr\u00e9 giornate, il 20 gennaio, \u00e8 stato sostituito da Alessandro Cordoni.\nStatistiche.\n\"Statistiche aggiornate al 1\u00ba gennaio 2009\""}
{"id": "2172858", "revid": "709565", "url": "https://it.wikipedia.org/wiki?curid=2172858", "title": "Captain Easy", "text": "Captain Easy \u00e8 un personaggio creato nel 1929 dal disegnatore statunitense Roy Crane e protagonista di una omonima serie di storie a fumetti a strisce di genere comico/avventuroso pubblicate ininterrottamente fino al 1988.\nStoria editoriale.\nLa sua prima apparizione risale al 6 febbraio 1929 quando Captain Easy, alter ego del personaggio di William Lee, esord\u00ec nella serie a fumetti \"Wash Tubbs\", una striscia disegnata dallo stesso Crane che aveva come protagonista un giovane ragazzo alle prese con numerose avventure, la maggior parte delle volte prettamente umoristiche. Dal 1933, Captain Easy diventer\u00e0 il protagonista della striscia che cambier\u00e0 nome in \"Captain Easy, Soldier of Fortune\", relegando il personaggio di Wash Tubbs sempre pi\u00f9 a comprimario e spingendo la serie verso un tono pi\u00f9 serio, non disdegnando per\u00f2 l'ironia e l'umorismo.\nNel 1943 Crane decide di abbandonare la striscia per creare Buz Sawyer, (un altro eroe molto simile a Captain Easy) per il King Features Syndicate per avere una serie della quale poterne mantenere i diritti e la distribuzione in quanto sia Captain Easy che Wash Tubbs erano di propriet\u00e0 esclusiva della NEA (Newspaper Enterprise Association), che ne distribuiva le strisce ai quotidiani negli Usa.\nDopo l'abbandono di Crane la striscia fu quindi affidata a Leslie Turner che se ne occup\u00f2 dal 1943 al 1969, mantenendone inalterata l'atmosfera e caratterizzando maggiormente il personaggio. Turner fu coadiuvato nel suo lavoro dall'assistente Walt Scott che si occup\u00f2 delle tavole domenicale fino al 1960 quando venne sostituito da Mel Graff. Dopo il ritiro di Turner nel 1970 la serie venne affidata a Jim Lawrence che si occupava dei testi e a Bill Crooks per i disegni. Nel 1982 la striscia fu infine affidata a Mick Casale che se ne occup\u00f2 fino alla sua conclusione nel 1988.\nEdizione italiana.\nIn Italia esord\u00ec nel 1947 come \"Capitan Salvagente\" su varie testate della casa editrice Nerbini; dopo vent'anni di silenzio ricompare nel 1967 come Captain Easy in appendice a il Cavernicolo Uup dell'editrice Comic Art. Negli anni settanta l'editoriale Dardo gli dedic\u00f2 un volume monografico. Negli anni ottanta la nuova Comic Art ne ripropose le strisce giornaliere in volume.\nTrama.\nWilliam Lee, detto Capitan Easy \u00e8 un moderno capitano di ventura espulso da West Point perch\u00e9 ingiustamente accusato di furto. Dotato di possente mascella quadrata e naso aquilino conosce l'occhialuto e petulante Wash Tubbs in un reame da operetta. Dopo essere stato un G-Man e un agente dell'Air Force durante la seconda guerra mondiale diventa l'uomo di fiducia di un ricco industriale suocero di Wash Tubbs.\nNel corso degli anni Captain Easy affront\u00f2 numerose avventure che lo videro impegnato anche sui fronti caldi come nella seconda guerra mondiale. In seguito Easy divenne un investigatore privato con al fianco il sempre fedele Wash Tubbs e la bella Ducey Wilde, impegnati a risolvere intrighi polizieschi ben delineati dagli autori e che mantenevano la striscia a livelli pi\u00f9 che buoni."}
{"id": "2172861", "revid": "38120", "url": "https://it.wikipedia.org/wiki?curid=2172861", "title": "Avviso ai naviganti", "text": ""}
{"id": "2172866", "revid": "1494169", "url": "https://it.wikipedia.org/wiki?curid=2172866", "title": "BRCS", "text": ""}
{"id": "2172870", "revid": "729019", "url": "https://it.wikipedia.org/wiki?curid=2172870", "title": "Zeppelin-Staaken", "text": "La Zeppelin-Staaken (citata anche come Zeppelin Werke Staaken o Zeppelin-Werke GmbH) era una azienda aeronautica tedesco imperiale la cui sede originale era situata a Gotha, nella Turingia. Nasce infatti dall'iniziativa di Ferdinand von Zeppelin che ide\u00f2 il concetto del bombardiere pesante, in tedesco \"Riesenflugzeug\", da realizzare in misure maggiori del Gotha G. Con l'aiuto degli ingegneri della Robert Bosch GmbH cre\u00f2, cos\u00ec, il consorzio Versuchsbau Gotha-Ost (VGO) presso un hangar della Gotha adattato per lo scopo.\nNel 1916 venne deciso di spostare l'azienda a Staaken, localit\u00e0 suburbana di Berlino, assumendo la nuova denominazione di Zeppelin-Staaken.\nSpecializzata nella progettazione e realizzazione di grandi velivoli ad uso civile e militare, il modello maggiormente ricordato \u00e8 il bombardiere Zeppelin-Staaken R.VI utilizzato dalla Luftstreitkr\u00e4fte, la componente aerea dell'esercito imperiale tedesco (Deutsches Heer), durante la prima guerra mondiale.\nCome altri modelli richiesti dall'Idflieg era classificato come Typ R (o R Klasse) ovvero \"Riesenflugzeug\" (categoria bombardiere a lungo raggio multiposto e multimotore (tre ed oltre)), tradotto \"bombardiere gigante\"."}
{"id": "2172876", "revid": "767487", "url": "https://it.wikipedia.org/wiki?curid=2172876", "title": "Histoire d'O 3", "text": "Histoire d'O 3 (\"The Story of O: Untold Pleasures\") \u00e8 un film del 2002, diretto dal regista Phil Leirness, terzo episodio della serie di Histoire d'O.\nTrama.\n\"O\" \u00e8 una giovane e brava fotografa combattuta fra la realt\u00e0 delle necessit\u00e0 economiche e i sogni della propria realizzazione artistica, verso i quali la spinge il suo fidanzato Rene. Accetta cos\u00ec un lavoro misterioso: realizzare un libro fotografico moderno come desidera Sir Stephen, un ricco uomo d'affari presentatole da Rene."}
{"id": "2172877", "revid": "104458", "url": "https://it.wikipedia.org/wiki?curid=2172877", "title": "J\u00fcrg Gr\u00fcnenfelder", "text": "\u00c8 fratello di Tobias e Corina, entrambi sciatori della nazionale elvetica.\nBiografia.\nGr\u00fcnenfelder, originario di Mitl\u00f6di, debutt\u00f2 in campo internazionale in occasione dei Mondiali juniores di Montecampione/Colere 1993 e in Coppa del Mondo il 15 dicembre 1996 nella discesa libera di Val-d'Is\u00e8re, piazzandosi 44\u00ba. Ottenne i primi punti nella competizione il 2 marzo 1997 nel supergigante di Kvitfjell, quando arriv\u00f2 al 23\u00ba posto, e l'anno dopo rappresent\u00f2 la Svizzera ai XVIII Giochi olimpici invernali di , sua unica presenza olimpica: in quell'occasione giunse 4\u00ba nella discesa libera, a un solo centesimo di distacco dal vincitore della medaglia di bronzo Hannes Trinkl, e non concluse la combinata. Ai suoi primi Campionati mondiali, Vail/Beaver Creek 1999, si piazz\u00f2 15\u00b0 nella discesa libera.\nIl 17 dicembre 2003 conquist\u00f2 l'ultimo podio in Coppa Europa, a Ponte di Legno/Passo del Tonale in discesa libera (2\u00ba), e il 18 dicembre 2004 conquist\u00f2 l'unico podio in Coppa del Mondo nella discesa libera della Val Gardena, dove giunse 2\u00ba staccato di 5 centesimi dal vincitore Max Rauffer; nella stessa stagione ai Mondiali di Bormio/Santa Caterina Valfruva, sua ultima presenza iridata, partecip\u00f2 solo alla prova di discesa libera e si piazz\u00f2 13\u00b0. La sua ultima gara di Coppa del Mondo fu il supergigante del 15 dicembre 2006 in Val Gardena e la sua ultima gara in carriera fu il supergigante di Coppa Europa disputato a Sella Nevea il 14 febbraio 2007; in entrambi i casi non termin\u00f2 la prova."}
{"id": "2172884", "revid": "161374", "url": "https://it.wikipedia.org/wiki?curid=2172884", "title": "Cardinal decano", "text": ""}
{"id": "2172885", "revid": "183976", "url": "https://it.wikipedia.org/wiki?curid=2172885", "title": "Juerg Gruenenfelder", "text": ""}
{"id": "2172888", "revid": "1798099", "url": "https://it.wikipedia.org/wiki?curid=2172888", "title": "Victor Klemper", "text": ""}
{"id": "2172895", "revid": "1982", "url": "https://it.wikipedia.org/wiki?curid=2172895", "title": "Henry Clinton (1738-1795)", "text": ""}
{"id": "2172903", "revid": "794371", "url": "https://it.wikipedia.org/wiki?curid=2172903", "title": "Croce Rossa Burkinab\u00e9", "text": "La Croix-Rouge Burkinab\u00e8 \u00e8 la societ\u00e0 nazionale di Croce Rossa del Burkina Faso, stato dell'Africa occidentale.\nStoria.\nLa CRB fu fondata nel 1961, l'anno successivo venne riconosciuta come societ\u00e0 nazionale di Croce Rossa dal governo del Burkina Faso con decreto del 1962 e dal Comitato Internazionale della Croce Rossa. Nel 1963 ader\u00ec alla \"Lega della Croce Rossa e Mezzaluna Rossa\", l'attuale Federazione.\nAttivit\u00e0.\nLa \"Croix-Rouge Burkinab\u00e8\" \u00e8 uno dei membri del \"Rome Consensus\" per la lotta alla tossicodipendenza."}
{"id": "2172904", "revid": "220835", "url": "https://it.wikipedia.org/wiki?curid=2172904", "title": "Burkinabe Red Cross Society", "text": ""}
{"id": "2172905", "revid": "1573940", "url": "https://it.wikipedia.org/wiki?curid=2172905", "title": "Vladimir Akimov", "text": "Era il fratello minore del pallanuotista Anatolij Akimov."}
{"id": "2172906", "revid": "1573940", "url": "https://it.wikipedia.org/wiki?curid=2172906", "title": "Mait Riisman", "text": ""}
{"id": "2172907", "revid": "287204", "url": "https://it.wikipedia.org/wiki?curid=2172907", "title": "Aleksandr Kabanov", "text": "Vinse due medaglie d'oro alle olimpiadi di Mosca 1980 e di Monaco 1972.\n\u00c8 morto il 30 giugno 2020."}
{"id": "2172912", "revid": "1784492", "url": "https://it.wikipedia.org/wiki?curid=2172912", "title": "Oleksij Barkalov", "text": ""}
{"id": "2172916", "revid": "1784492", "url": "https://it.wikipedia.org/wiki?curid=2172916", "title": "Erkin \u0160agajev", "text": ""}
{"id": "2172917", "revid": "1573940", "url": "https://it.wikipedia.org/wiki?curid=2172917", "title": "Classe Mississippi (nave da battaglia)", "text": ""}
{"id": "2172919", "revid": "1573940", "url": "https://it.wikipedia.org/wiki?curid=2172919", "title": "Classe Fuji (corazzata)", "text": ""}
{"id": "2172920", "revid": "110157", "url": "https://it.wikipedia.org/wiki?curid=2172920", "title": "Multiplayer.it", "text": "Multiplayer.it \u00e8 un sito web italiano dedicato al mondo dei videogiochi.\nAttivo dal febbraio del 1999, a livello statistico risulta essere uno dei primi siti italiani specializzati a tema videoludico, con oltre due milioni di utenti singoli mensili.\nStoria.\nIl sito nasce nel febbraio del 1999, inizialmente come progetto amatoriale; un anno dopo viene fondata la societ\u00e0 LOREAL detentrice del marchio Multiplayer.it.\nSi dedica principalmente ai giochi per PC mentre, per quelli console, viene creato il sito associato Joypad.it. In seguito all'acquisizione della community di \"Alternative-Reality.com\" (aprile 2002), Multiplayer.it affronta sia le tematiche legate ai giochi pc che a quelli per console. Partecipa al \"Futureshow\" di Bologna, allo \"Smau\" di Milano e diventa partner ufficiale dellElectronic Consumer Trade Show\" (ECTS) di Londra. Multiplayer.it prende parte anche, come partner ufficiale, a eventi internazionali come lE3\" di Los Angeles e la \"Gamescom\" di Colonia.\nCon il raggiungimento di 100.000 iscritti al portale, nel 2003 il sito offre contenuti a pagamento (\"Premium Gold\"), un servizio di e-commerce dedicato ai videogiochi, DVD e affini e una linea di Guide Strategiche Ufficiali basate su diritti \"Prima Games\" e \"Brady Games\".\nNel 2004 inaugura un servizio di digital delivery per il download di giochi a pagamento e dal 2005 la redazione partecipa ad altre fiere quali il \"Tokyo Game Show\" di Tokyo e la \"Game Developers Conference\" di San Francisco, offrendo un coverage completo.\nA partire dal 2006 il sito offre anche contenuti e rubriche video e comincia ad abbandonare la formula dei servizi a pagamento. Dal 2009 partecipa al \"Lucca Comics &amp; Games\", portando i libri pubblicati da \"Multiplayer Edizioni\" e i prodotti dello shop \"Multiplayer.com\", oltre che uno stand per l'intrattenimento.\nIl 17 gennaio 2011 rende disponibile l'app del sito sull'App Store e quindi su iPhone e iPod touch, cos\u00ec da poter permettere ai lettori di accedere velocemente ai contenuti principali del portale anche da smartphone. Dallo stesso anno \u00e8 partner del Milan Games Week, la manifestazione italiana ufficiale dedicata all'intrattenimento videoludico promossa da \"AESVI\", a cui il portale vi partecipa ogni anno con una propria postazione e un coverage editoriale della manifestazione.\nIl 13 maggio 2013 va online \"Multiplayer.it 6.0\", una nuova versione del sito pi\u00f9 moderna e sviluppata con la tecnica di RWD, che porta Multiplayer.it a cessare il supporto per l'applicazione su dispositivi iOS.\nDal 12 marzo 2014 \u00e8 disponibile l'applicazione di Multiplayer.it per PlayStation 3 e PlayStation 4 in cui sono visibili tutti i video presenti sul sito pi\u00f9 alcuni in esclusiva per l'applicazione. La redazione ha annunciato che lo scopo del giornale on-line \u00e8 quello di \"essere presente su pi\u00f9 piattaforme e console possibili, ma ovviamente per ognuna esistono tempi e accordi differenti, nonch\u00e9 possibilit\u00e0 maggiori o minori a seconda del produttore dell'hardware\". Da febbraio 2015 l'applicazione \u00e8 disponibile anche per PSVita.\nDal 15 marzo 2015 Multiplayer.it diventa partner ufficiale dell\"'RBS 6 Nazioni\", prendendo parte all'evento con un proprio stand presso lo Stadio Olimpico di Roma.\nNello stesso anno diventa anche media partner ufficiale del \"Comicon\" \"2015\" di Napoli partecipando all'evento, dal 30 aprile al 3 maggio, con uno stand.\nA 4 anni dall'ultimo consistente aggiornamento, il 29 maggio del 2017 viene pubblicata una nuova versione del sito.\nContenuti.\nArticoli.\nMultiplayer.it offre articoli dedicati ai videogiochi per console, PC e smartphone con notizie giornaliere, anteprime, prove, recensioni, interviste, speciali, editoriali, classifiche e dati di vendita di videogiochi e console; agli utenti \u00e8 data la possibilit\u00e0 di partecipare sia commentando i singoli articoli sia attraverso un forum.\nVideo streaming.\nNel giugno 2006 il sito ha inaugurato il proprio canale video, con rubriche autoprodotte e diari di viaggio dalle fiere videoludiche. Dal 2008 e negli anni seguenti, adattandosi ai tempi moderni, questo aspetto \u00e8 stato potenziato e la testata ha cominciato quindi ad offrire ulteriori speciali, rubriche e approfondimenti a video, affiancati anche da streaming giornalieri sulla piattaforma Twitch (trasmessi sia dalla redazione che da streamer professionisti) e video a scopo di intrattenimento volti a far conoscere il dietro le quinte delle convention pi\u00f9 importanti sui videogiochi.\nNel marzo del 2008 il sito ha aperto un servizio di podcast video, mentre ad aprile dello stesso anno \u00e8 stato inaugurato quello audio. Il podcast in seguito si \u00e8 evoluto in una rubrica di live-streaming settimanali, in cui la redazione commenta e discute le notizie videoludiche della settimana e interagisce con gli utenti attraverso la chat.\nCosplay.\nIl 9 dicembre 2014 ha inaugurato una sezione del sito dedicata al cosplay, inizialmente solo femminile e poi anche maschile, con la pubblicazione di set di foto e video di presentazione periodici, realizzati in esclusiva per il portale. In futuro la sezione ospiter\u00e0 anche cosplay amatoriali dei lettori interessati, che potranno sfidare i cosplayer professionisti."}
{"id": "2172921", "revid": "3831", "url": "https://it.wikipedia.org/wiki?curid=2172921", "title": "Scuola di Applicazione e Istituto di Studi militari dell'Esercito", "text": ""}
{"id": "2172922", "revid": "633110", "url": "https://it.wikipedia.org/wiki?curid=2172922", "title": "Classe Majestic (nave da battaglia)", "text": "La classe Majestic \u00e8 stata una classe di navi da battaglia pre-dreadnought costruita per la Royal Navy britannica a partire dal 1893 nell'ambito dello \"Spencer Programme\", dal nome dell'allora Primo Lord dell'Ammiragliato John Spencer, V conte Spencer. Esse vennero varate come preoccupata reazione britannica alla possibilit\u00e0 che la marina russa e quella francese si potessero alleare contro la Gran Bretagna. Composta di nove unit\u00e0, la classe divenne la pi\u00f9 numerosa di navi da battaglia mai costruita. Il progetto delle navi venne affidato a William Henry White.\nStruttura.\nVisivamente erano ben riconoscibili per alcuni particolari, tutt'altro che marginali.\nIl bordo libero dello scafo era molto alto, le torri d'artiglieria chiuse. La plancia comando 'normale' sovrastava il torrione corazzato da usare in caso di combattimento. Le alberature erano date da un grande albero di prua, con coffa di osservazione e alcune armi leggere per il tiro, e un albero di poppa ancora pi\u00f9 grande. I fumaioli, visti di lato, potevano sembrare uno, ma erano due accoppiati strettamente, quasi a rendere ancora pi\u00f9 imponente la sagoma della nave quando vista di fronte. Le artiglierie secondarie erano a mezza nave, in una batteria per lato, e sulle sovrastrutture centrali, dove vi era la batteria di artiglierie leggere.\nLa loro tecnica era innovativa, in quanto esse erano le prime navi considerabili come pre-dreadnought. Il loro scafo era imponente, come del resto l'alberatura, e disponeva di un bordo libero elevato. Ci\u00f2 era possibile per i progressi della metallurgia, che permise in pochi anni di raddoppiare la resistenza delle piastre d'acciaio grazie al metodo Harvey, indurite superficialmente, cos\u00ec da avere piastre molto pi\u00f9 sottili per avere ancora una buona protezione, e quindi, visto che l'acciaio pesava lo stesso sia indurito che dolce, permettersi una maggiore superficie protetta, con fianchi pi\u00f9 alti e migliore tenuta al mare.\nIl sospetto caso del recupero della scialuppa del \"Titanic\".\nUn mese dopo l'affondamento del \"Titanic\", il \" Majestic\" recuper\u00f2 vicino al luogo del disastro una scialuppa alla deriva: a bordo della stessa vennero rinvenuti alcuni corpi. Quando il medico di bordo analizz\u00f2 i cadaveri trov\u00f2 fra i loro denti tracce di sughero delle cinghie di sicurezza, ovvero erano morti di fame, a significare che alcune persone si erano salvate dalle acque gelide forse salendo su un blocco di ghiaccio, e salendo poi in un secondo tempo su una delle quattro scialuppe che il \"Carpathia\" lasci\u00f2 alla deriva (dato che a bordo della piccola nave che soccorse i naufraghi non ci stavano), trovando poi la morte per fame e stenti senza che nessuna nave li trovasse mai.\nL'evoluzione delle corazze navali nel XIX secolo.\nLe piastre di corazza, originariamente, erano costituite da ferro a basso tenore di carbonio inframezzato da strati di legno di tek, mentre l'acciaio aveva la tendenza a frantumarsi con gli impatti dei proiettili pesanti. In seguito, nel 1880-90 si giunse alla disposizione di costruire corazze con piastre di ferro interne e acciaio esterne, ma la differenza di elasticit\u00e0 durante i colpi incassati le faceva facilmente scollare. Alla fine del XIX secolo Harvey tratt\u00f2 le superfici di acciaio al nichel con carbonio, ottenendo una elevata durezza, ma non ancora l'elasticit\u00e0 necessaria. Queste corazzature presero il nome di corazzatura Harvey. Fu Krupp a rimediare, con l'aggiunta di cromo, ottenendo una lega d'acciaio che divenne subito lo standard di riferimento: con 152mm era possibili ottenere la stessa protezione di 229\u00a0mm di acciaio Harvey o 457\u00a0mm di ferro a basso tenore di carbonio. Tale protezione divenne nota come corazzatura Krupp.\nLe Majestic appartenevano in sostanza alla terza generazione di corazze, quella dell'interregno Harvey.\nLa protezione era migliore anche per altri motivi, come il ponte corazzato che si raccordava, inclinandosi, alla cintura corazzata, appoggiato anche dai carbonili sistemati sui fianchi. La corazza prevedeva una cintura di spessore dimezzato rispetto alle classi precedenti, 229mm(9pollici), mentre il ponte era da 76mm, 101 sulle parti inclinate. Le paratie trasversali raggiungevano i 305-356mm, mentre la corazza si estendeva anche a coprire le armi principali e secondarie.\nI nuovi cannoni della batteria principale erano armi ad alta velocit\u00e0 BL 12 in Mk VIII da 305\u00a0mm, che con la velocit\u00e0 iniziale di 790 m/s superavano del 25% le prestazioni dei lenti e grossi cannoni da 343 precedenti, con una perforazione di 292\u00a0mm a 4600 metri contro i 229 a 5000 dei precedenti. Inoltre avevano una cadenza di tiro almeno doppia e una maggiore gittata. La torre era totalmente chiusa, cosa fondamentale date le maggiori distanze d'ingaggio, con traiettorie paraboliche per i colpi in arrivo, rese possibili dalla maggiore precisione delle artiglierie, proiettili e sistemi di tiro. Torri e barbette avevano corazze da 356mm come massimo, mentre le casematte dell'armamento secondario da QF 6 in/40 avevano 152mm. Forse il torrione aveva a sua volta 305-356mm.\nL'apparato propulsore era meno innovativo, ma pur sempre con una buona efficienza: 2 gruppi di motrici alternative a vapore con un totale di 12.000\u00a0hp per un massimo di 17 nodi.\nMesse in riserva dopo circa 10 anni di servizio, esse vennero rimesse in fretta in linea, e fornirono tra le altre cose un importante contributo di fuoco nell'infelice sbarco ai Dardanelli, dove la \"Majestic\" venne silurata e, mostrando la tipica vulnerabilit\u00e0 alle minacce subacquee delle navi della sua generazione, rapidamente affond\u00f2, come anche la piccola \"Triumph\", entrambe a causa dell'U-21 del comandante Otto Hersing (maggio 1915). Le navi che presero parte alle operazioni nel Mediterraneo Orientale erano 4, le altre 5 operarono nelle acque metropolitane."}
{"id": "2172924", "revid": "1798099", "url": "https://it.wikipedia.org/wiki?curid=2172924", "title": "Alvin Kurtzweil", "text": ""}
{"id": "2172927", "revid": "1573940", "url": "https://it.wikipedia.org/wiki?curid=2172927", "title": "Classe Charlemagne (nave da battaglia)", "text": ""}
{"id": "2172929", "revid": "486946", "url": "https://it.wikipedia.org/wiki?curid=2172929", "title": "ESCP-EAP European School of Management", "text": ""}
{"id": "2172930", "revid": "1573940", "url": "https://it.wikipedia.org/wiki?curid=2172930", "title": "Classe Connecticut (nave da battaglia)", "text": ""}
{"id": "2172931", "revid": "1573940", "url": "https://it.wikipedia.org/wiki?curid=2172931", "title": "Classe Duncan (nave da battaglia)", "text": ""}
{"id": "2172933", "revid": "1573940", "url": "https://it.wikipedia.org/wiki?curid=2172933", "title": "Classe Indiana (nave da battaglia)", "text": ""}
{"id": "2172935", "revid": "1573940", "url": "https://it.wikipedia.org/wiki?curid=2172935", "title": "Classe Kearsarge (nave da battaglia)", "text": ""}
{"id": "2172936", "revid": "1573940", "url": "https://it.wikipedia.org/wiki?curid=2172936", "title": "Classe Regina Elena (nave da battaglia)", "text": ""}
{"id": "2172937", "revid": "1573940", "url": "https://it.wikipedia.org/wiki?curid=2172937", "title": "Classe King Edward VII (nave da battaglia)", "text": ""}
{"id": "2172938", "revid": "1573940", "url": "https://it.wikipedia.org/wiki?curid=2172938", "title": "Classe Regina Margherita (nave da battaglia)", "text": ""}
{"id": "2172940", "revid": "1573940", "url": "https://it.wikipedia.org/wiki?curid=2172940", "title": "Classe Lord Nelson (nave da battaglia 1906)", "text": ""}
{"id": "2172942", "revid": "1573940", "url": "https://it.wikipedia.org/wiki?curid=2172942", "title": "Classe Royal Sovereign (nave da battaglia)", "text": ""}
{"id": "2172943", "revid": "1573940", "url": "https://it.wikipedia.org/wiki?curid=2172943", "title": "Vja\u010deslav Sob\u010denko", "text": ""}
{"id": "2172945", "revid": "1573940", "url": "https://it.wikipedia.org/wiki?curid=2172945", "title": "Classe Wittelsbach (nave da battaglia)", "text": ""}
{"id": "2172947", "revid": "1573940", "url": "https://it.wikipedia.org/wiki?curid=2172947", "title": "Classe Sovetskij Sojuz (nave da battaglia)", "text": ""}
{"id": "2172950", "revid": "3535", "url": "https://it.wikipedia.org/wiki?curid=2172950", "title": "Dizionario dei Cognomi e Soprannomi in Calabria", "text": ""}
{"id": "2172953", "revid": "3535", "url": "https://it.wikipedia.org/wiki?curid=2172953", "title": "Dizionario toponomastico ed Onomastico della Calabria", "text": ""}
{"id": "2172954", "revid": "125802118", "url": "https://it.wikipedia.org/wiki?curid=2172954", "title": "Classe Kaiser (nave da battaglia)", "text": "La classe Kaiser era costituita da cinque navi da battaglia costruite per la Kaiserliche Marine prima della prima guerra mondiale. Servirono nella Hochseeflotte durante tutta la durata della guerra.\nErano la terza classe di navi da battaglia tedesche monocalibro, evoluzione della precedente classe Helgoland, furono la prima ad adottare le turbine a vapore per la propulsione e l'installazione di torrette su due livelli. Le cinque navi erano la , la , la , la , e la . La classe Kaiser era equipaggiata con batterie che erano di calibro inferiore a quelle delle pari classe britanniche: 305\u00a0mm, in confronto ai 343\u00a0mm della .\nTutte e cinque le navi operarono nel Mare del Nord durante la guerra; la IV.Division della III.Geschwader (IV\u00aa divisione della III\u00aa squadra da battaglia). Quattro di esse erano presenti alla battaglia dello Jutland mentre la era ferma in cantiere. Delle quattro navi che parteciparono alla battaglia solo la \"Kaiser\" sub\u00ec danni, colpita da due proietti di grosso calibro. Le navi parteciparono anche all'Operazione Albion nel Mar Baltico; durante l'operazione furono inquadrate nel IV.Geschwader, al comando del viceammiraglio Wilhelm Souchon.\nRimasero servizio fino alla fine della guerra quando furono internate con il resto della flotta tedesca a Scapa Flow nel novembre 1918. Tutte le navi della classe si autoaffondarono il 21 giugno 1919 all'ordine del contrammiraglio Ludwig von Reuter insieme al resto della flotta tedesca. Furono poi recuperate e demolite tra il 1929 ed il 1937.\nProgetto.\nLe navi della classe Kaiser furono finanziate con la stessa \"legge navale\" (\"Flottennovelle\", in lingua tedesca) dell'Impero Tedesco della classe precedente . La legge stabiliva la riduzione della vita operativa delle navi da 25 a 20 anni cos\u00ec da rendere necessaria la costruzione di nuove navi da battaglia.\nInfatti le sei navi della classe Siegfried, le due della classe Odin e anche le quattro della classe Brandenburg avevano raggiunto i 20 anni di servizio. Le cinque navi della classe Kaiser avrebbero sostituito le tre navi superstiti della classe Siegfried: la , la e la , oltre alle due navi della classe Odin: la e la .\nCaratteristiche.\nLe navi della classe Kaiser avevano una lunghezza a al galleggiamento di 171,8\u00a0m e fuori tutto di 172,4\u00a0m. Lo scafo era alto 29\u00a0m, ed aveva un pescaggio di 9,1\u00a0m a prua e di 8,8\u00a0m a poppa, con un dislocamento massimo di 27.000\u00a0t. La nave era dotata di una doppia carena per 88 % dello scafo e aveva 17 compartimenti stagni. L'equipaggio era composto da 41 ufficiali e 1.043 marinai. Se la nave era l'ammiraglia di squadra, imbarcava altri 14 ufficiali ed 80 marinai, mentre se ospitava il secondo nel comando di squadra, aveva due ufficiali e 23 marinai in pi\u00f9.\nLe navi della classe Kaiser avevano buone doti marine ma erano dure sull'onda perdendo leggermente velocit\u00e0 in caso di forte moto ondoso. Erano pronte al timone, virando velocemente con poco timone ma soffrivano di eccessiva reazione sul timone ad angoli elevati. Con il timone al massimo, la nave perdeva fino al 66 % della velocit\u00e0 e sbandava fino a 8\u00b0. L'altezza metacentrica delle navi della classe Kaiser era di 2,59\u00a0m.\nImpianti.\nLe navi della classe Kaiser furono le prime navi da battaglia tedesche propulse con turbine a vapore. Vennero utilizzate turbine prodotte da diversi costruttori nel tentativo, da parte del ministero della marina, il \"Reichsmarineamt\", di trovare un'alternativa al monopolio del brevetto Parsons sulle turbine. Comunque, sia la \"Kaiser\" che la \"Kaiserin\" furono dotate di turbine \"Parsons\". La \"Friedrich der Grosse\" aveva tre gruppi di turbine \"AEG-Curtis\", mentre la \"K\u00f6nig Albert\" era dotata di turbine \"Schichau\". Le turbine muovevano eliche tripala del diametro di 3,75\u00a0m su tre assi, per una velocit\u00e0 di progetto di 21\u00a0nodi. Le navi avevano due timoni gemelli.\nInvece la \"Prinzregent Luitpold\" fu equipaggiata con due gruppi turboriduttori Parsons su due assi. Era previsto che l'asse centrale fosse mosso da un motore diesel da 12.000\u00a0Hp termici della ditta \"Germania\" a 6 cilindri a due tempi. Comunque, il motore diesel non fu pronto in tempo per installarlo sulla \"Prinzregent Luitpold\", cos\u00ec la nave fu varata con solo due assi. Nei test, la \"Prinzregent Luitpold\" risult\u00f2 essere sol mezzo nodo pi\u00f9 lenta delle sue pari classe.\nIl vapore era fornito da 16 caldaie \"Schulz-Thornycroft\", tranne la \"Prinzregent Luitpold\", che aveva solo 14 caldaie. Griglie tubolari di combustione furono installate tra il 1916 ed il 1917. Le navi con tre assi trasportavano 3.600\u00a0t di carbone, che permettevano un'autonomia massima di 7.900\u00a0miglia nautiche alla velocit\u00e0 di 12\u00a0nodi. La \"Prinzregent Luitpold\" aveva un bunkeraggio ridotto a 3.200\u00a0t ma era progettata per portare 400\u00a0t di nafta per il motore diesel. Con il solo motore diesel la \"Prinzregent Luitpold\" avrebbe avuto un'autonomia di 2.000\u00a0miglia a 12\u00a0noti.\nL'energia elettrica era fornita da quattro gruppi turbogeneratori a vapore e due motogeneratori diesel. Per un totale di 1.800\u00a0KW, a 225\u00a0volt.\nArmamento.\nLe navi della classe Kaiser erano dotate di una batteria principale composta da dieci cannoni 305\u00a0mm SK L/50 in cinque torrette binate. Una torretta era a prua, sulla mezzeria della nave, due erano al centro della nave montate en echelon, la quarta era montata a poppa, sopraelevata rispetto alla quinta torretta. I cannoni principali erano dotati di 860 proietti, 86 per arma. I proietti pesavano 406\u00a0kg, la loro velocit\u00e0 alla volata era di 854\u00a0m/s. Il propellente era diviso in due cariche, la carica principale era costituita da 91\u00a0Kg di cordite tipo RP C/12 contenuta in una cartuccia d'ottone mentre la carica secondaria, contenuta in sacchi di seta, era formata da 34,5\u00a0kg di RP C/12. La cadenza di tiro si attestava tre colpi al minuto. I cannoni erano montati su culle del tipo \"Drh LC/1909\", molto simili alle precedenti \"LC/1908\" della classe Helgoland. L'installazione permetteva un alzo negativo di \u22128\u00a0gradi ed una elevazione di 13.5\u00a0gradi. Alla massima elevazione, la gittata era di 16.299\u00a0m. Le culle furono successivamente modificate ottenendo \u22125.5\u00a0gradi e 16\u00a0gradi. Questo port\u00f2 la gittata a 20.400\u00a0m.\nL'armamento secondario era di 14 cannoni da 150\u00a0mm 150\u00a0mm SK L/45, in casamatta. La dotazione era di 2.240 proietti da 45,3\u00a0kg, 160 per arma, con una velocit\u00e0 alla volata di 835\u00a0m/s. I cannoni da 150\u00a0mm avevano una gittata di 13.500\u00a0m all'installazione, estesa nel 1915, a 16.800\u00a0m. Inizialmente, 4 cannoni da 88\u00a0mm SL L/45 erano stati installati per la difesa contro le torpediniere ed i cacciatorpediniere, ma furono sostituiti con quattro 88\u00a0mm Flak L/45, due dei quali furono successivamente rimossi.\nCome era solito nelle navi da battaglia dell'epoca, erano equipaggiate con cinque tubi lanciasiluri da 500\u00a0mm posti sotto la linea di galleggiamento, uno a prua e gli altri quattro su i due lati di bordata. I siluri, 19-20 pezzi in dotazione, erano il tipo G/6c lungo 6\u00a0m avente una testata da 160\u00a0kg, la gittata era di 5.000\u00a0m a 27 nodi di velocit\u00e0 e 2.200\u00a0m a 35 nodi.\nProtezione.\nLe navi da battaglia della classe Kaiser erano dotate della corazzatura cementata Krupp, utilizzata nelle navi da guerra tedesche dell'epoca. La protezione del ponte variava da 10\u00a0cm sopra le parti pi\u00f9 critiche della nave, fino a 6\u00a0cm sopra le parti meno essenziali. La corazza di murata era spessa 35\u00a0cm in corrispondenza della cittadella a centronave, e si assottigliava fino a 18\u00a0cm verso prua e a 12\u00a0cm verso poppa. Dietro la corazza di murata era presente una controcarena antisiluro spessa 4\u00a0cm (1,6\u00a0pollici). La torre di comando anteriore era pesantemente corazzata: i lati 400\u00a0mm e la copertura 150\u00a0mm. La torre posteriore era meno protetta, 200\u00a0mm e 50\u00a0mm. Anche le torrette dei cannoni erano pesantemente corazzate: 300\u00a0mm e 220\u00a0mm sul tetto. I cannoni da 150\u00a0mm erano installati in una casamatta protetta da 170\u00a0mm di corazza; i cannoni erano dotati di uno scudo da 80\u00a0mm.\nCostruzione.\nLa capoclasse fu impostata nel cantiere navale \"Kaiserliche Werft\" di Kiel nel dicembre 1909 con il numero di cantiere 35. La nave fu varata il 22 marzo 1911 ed entr\u00f2 in servizio nella Hochseeflotte il primo agosto 1912. La segu\u00ec il 26 gennaio 1910, presso il cantiere AG Vulcan di Amburgo. Fu varata il 10 giugno 1911 ed entr\u00f2 in servizio come nave ammiraglia della Hochseeflotte il 15 ottobre 1912. La , la terza nave della classe, fu impostata presso i Howaldtswerke di Kiel nel novembre 1910. Fu varata l'11 novembre 1911 ed entr\u00f2 in servizio il 14 maggio 1913.\nLa fu impostata presso i cantieri navali di Schichau a Danzica il 17 luglio 1910, e varata il 27 aprile 1912. Entr\u00f2 in servizio il 31 luglio 1913. La , l'ultima nave della classe, fu impostata nel gennaio del 1911 nei cantieri Germaniawerft di Kiel. Il varo si tenne il 17 febbraio 1912 ed entr\u00f2 in servizio il 19 agosto 1913.\nServizio.\nAnteguerra.\nNei due anni 1913\u20131914 la \"Kaiser\" e la \"K\u00f6nig Albert\" presero parte ad una grande crociera oceanica verso il Sud America ed il Sud Africa. La crociera era intesa a dimostrare la potenza coloniale dell'Impero Tedesco ed a collaudare i nuovi propulsori a turbina in crociere a lungo raggio. Entrambe le navi tornarono nelle basi del Mare del Nord prima dell'inizio della prima guerra mondiale.\nDestino finale.\nTutte e cinque le navi si autoaffondarono a Scapa Flow dopo la fine della prima guerra mondiale per non cadere nelle mani degli inglesi."}
{"id": "2172956", "revid": "1573940", "url": "https://it.wikipedia.org/wiki?curid=2172956", "title": "Classe Conte di Cavour (nave da battaglia)", "text": ""}
{"id": "2172958", "revid": "287204", "url": "https://it.wikipedia.org/wiki?curid=2172958", "title": "Classe Caio Duilio (nave da battaglia)", "text": ""}
{"id": "2172959", "revid": "1573940", "url": "https://it.wikipedia.org/wiki?curid=2172959", "title": "Classe Iowa (nave da battaglia)", "text": ""}
{"id": "2172962", "revid": "339392", "url": "https://it.wikipedia.org/wiki?curid=2172962", "title": "Classe Littorio (nave da battaglia)", "text": ""}
{"id": "2172964", "revid": "36426", "url": "https://it.wikipedia.org/wiki?curid=2172964", "title": "Classe Richelieu (nave da battaglia)", "text": ""}
{"id": "2172965", "revid": "36426", "url": "https://it.wikipedia.org/wiki?curid=2172965", "title": "Classe Tegetthoff (nave da battaglia)", "text": ""}
{"id": "2172969", "revid": "729019", "url": "https://it.wikipedia.org/wiki?curid=2172969", "title": "Classe Albatros (corvetta)", "text": "Le corvette classe Albatros o Alcione sono state le prime unit\u00e0 di scorta costruite in Italia dopo la seconda guerra mondiale.\nAppartenevano ad una serie di otto unit\u00e0 che furono costruite nei cantieri navali su commesse NATO nell'ambito del MDAP (\"Mutual Defense Assistance Program\") per l'Italia, la Danimarca e i Paesi Bassi.\nL'unit\u00e0 olandese costruita a Marghera con il nome \"Lynx\" fu poi restituita nel 1961 agli Stati Uniti e quindi ceduta alla Marina Militare italiana, ribattezzata \"Aquila\".\nCaratteristiche.\nLe navi di questa classe erano delle moderne unit\u00e0 concepite per la lotta antisommergibili, dotate di un adeguato armamento antiaereo. Lo scafo era molto simile a quello della con ponte continuo e prora a cutter ed un cassero centrale su cui si trovavano disposti, in maniera molto compatta, plancia e sovrastruttura.\nL'apparato motore era diesel e consentiva una velocit\u00e0 di circa 20 nodi. Le navi erano prive di fumaiolo, sostituito da due piccoli sfoghi circolari, posti nella struttura dell'albero, che scaricavano i gas di combustione verso poppa.\nL'armamento iniziale era costituito da due cannoni Oto Melara 76/62 MMI, uno a prora e il secondo a poppavia della sovrastruttura, e da una mitragliera binata Bofors 40 mm collocata nella tuga poppiera.\nItalia.\nLe unit\u00e0 italiane erano inizialmente tre, entrate tutte in servizio nel 1955 cui se ne aggiunse nel 1961 una quarta inizialmente costruita per l'Olanda.\nLe unit\u00e0 hanno avuto l'armamento modificato con la sostituzione dei cannoni da 76/62mm con due mitragliere da 40/70 mm singole che andavano ad aggiungersi all'impianto binato dello stesso calibro. Furono anche imbarcati sei tubi lanciasiluri ASW in due impianti tripli.\nLe corvette della classe Albatros furono utilizzate per l'attivit\u00e0 addestrativa di squadra, per compiti di pattugliamento, di vigilanza pesca e per l'addestramento al comando dei TT. VV alla scuola di Augusta. Nella loro attivit\u00e0 hanno affiancato le unit\u00e0 della risalenti alla seconda guerra mondiale e furono poi affiancate dalle Corvette della .\nLa prima unit\u00e0 \u00e8 andata in disarmo nel 1986, le altre tre nel 1992. Le corvette delle classi Albatros e De Cristofaro sono state sostituite dalle corvette della .\nIl 16 maggio 2013, in una conferenza stampa presso il forte Vittoria di Augusta, la Marina Militare ha presentato il progetto di bonifica di sette unit\u00e0 in disarmo, che porter\u00e0 alla demolizione, tra le altre, delle corvette \"Alcione\" e \"Airone\", ormeggiate ormai in stato di forte degrado presso Punta Cugno.\n\"Albatros\" (F 543).\nCostruita nel Cantiere navale di Castellammare di Stabia con la sigla PCE-1619, fu impostata sugli scali il 27 giugno 1953, varata il 18 luglio 1954 e consegnata il 1\u00ba giugno 1955. Il 4 marzo 1956, a Genova, ricevette la bandiera di combattimento dal Gruppo ANMI di Ivrea. La nave \u00e8 andata in disarmo il 30 aprile 1986, dopo aver percorso 384.210 miglia. Il suo motto era \"Nihil me domat\".\nIl servizio operativo la vide assegnata alla 10\u00aa Squadriglia A/S della 1\u00aa Divisione Navale, dall'immissione fino all'ottobre 1962, quando fu trasferita alla Scuola Comando. In questo periodo, oltre all'ordinaria attivit\u00e0 addestrativa svolse con profitto missioni di Viglianza Pesca nel Canale di Sicilia. Vi rest\u00f2 fino al giugno 1983, quando fu trasferita definitivamente a La Spezia con compiti dipartimentali.\nTra i cinquantanove Comandanti succedutisi alla guida dell'unit\u00e0 si possono ricordare l'Ammiraglio di squadra Luigi Binelli Mantelli (Capo di stato maggiore della difesa dal 2013 al 2015, gi\u00e0 Capo di stato maggiore della Marina Militare nel biennio 2012-13, al comando negli anni 1981-82 col grado di Tenente di vascello) e l'Ammiraglio Guido Venturoni (Capo di stato maggiore della Marina Militare negli anni 1992-93 e successivamente Capo di stato maggiore della difesa).\nCall sign ITU: IHPM \n\"Alcione\" (F 544).\nLa sua costruzione \u00e8 iniziata, con la sigla PCE-1620, nel 1953 negli stabilimenti della Navalmeccanica di Castellammare di Stabia dove \u00e8 stata varata il 19 settembre 1954. La nave, consegnata alla Marina Militare il 23 ottobre 1955, ricevette la bandiera di combattimento dal Gruppo ANMI di Amalfi il 25 giugno 1956.\nHa prestato servizio fino al 1992.\nIl suo motto era \"Nihil me deflectit\".\nIn precedenza nella Regia Marina a portare il nome era stata una torpediniera della , affondata l'11 dicembre 1941 al largo di Creta da un sommergibile britannico.\nCall sign ITU: IHPN \n\"Airone\" (F 545).\nLa sua costruzione \u00e8 iniziata nel 1953, quando il suo scafo \u00e8 stato impostato con la sigla PCE-1621, a Castellammare di Stabia, dove \u00e8 stata varata il 21 novembre 1954. Madrina la signora Clare Boothe Luce, ambasciatrice degli Stati Uniti d'America in Italia. Consegnata alla Marina Militare il 21 novembre 1955, ha ricevuto la bandiera di combattimento dal Gruppo ANMI di Pinerolo il 29 aprile 1956. Ha prestato servizio fino al 1992. Il suo motto era \"Nihil me retardat\" lo stesso della precedente unit\u00e0 che nella Regia Marina aveva portato il nome , una torpediniera della affondata nella notte dell'11-12 ottobre 1940 durante la Battaglia di Capo Passero.\nCall sign ITU: IHPL \n\"Aquila\" (F 542).\nCostruita per l'Olanda al Cantiere Breda di Marghera come PCE-1626, dopo avere servito con il nome \"Lynx\" sotto la bandiera olandese, entr\u00f2 a far parte della Marina Militare nel 1961 prestando servizio fino al 1992 ed il suo motto era \"Alarum verbera nosce\". La bandiera di combattimento le fu data dal Gruppo ANMI di Bari il 29 settembre 1963.\nTra gli ufficiali che si sono avvicendati al comando dell'unit\u00e0, il futuro Comandante in capo della Squadra Navale e futuro Capo di stato maggiore della Marina Militare Marcello De Donno.\nIn precedenza nella Regia Marina il nome fu assegnato ad un esploratore, la cui costruzione era stata avviata nel 1914 per la Romania con il nome \"Vigor\", ma fu requisito dalla Regia Marina nel 1915, in conseguenza dello scoppio della prima guerra mondiale, varato il 26 luglio 1916 ed entrato in servizio all'inizio del 1917 fu impiegato in Adriatico. Nel 1937 fu ceduto alla Spagna e ribattezzato \"Melilla\", ha prestato servizio nella Armada Espa\u00f1ola fino al 1950.\nSuccessivamente il nome era stato assegnato ad una portaerei ottenuta riutilizzando e modificando lo scafo del transatlantico che completata al 90% alla data dell'armistizio dell'8 settembre 1943 non entr\u00f2 mai in servizio attivo e fu demolita nel 1952 a La Spezia.\nCall sign ITU: IABQ \nDanimarca.\nLe unit\u00e0 danesi erano quattro, due delle quali costruite nel Cantiere navale di Riva Trigoso, una negli stabilimenti della Navalmeccanica di Castellammare di Stabia e una nel Cantiere navale Tosi di Taranto. Le navi, entrate in servizio tra il 1955 e il 1957 sono andate in disarmo tra il 1975 e il 1981.\nData la costruzione italiana, nel linguaggio comune erano denominate \"Spagettib\u00e5dene\", tradotto letteralmente come \"barche spaghetti\".\nNel 1965 \"Triton\" fu utilizzata come ambientazione per il film comico Fl\u00e5dens friske fyre.\nOlanda.\n\"Lynx\" (F 823).\nL'unit\u00e0 assegnata ai Paesi Bassi fu costruita utilizzando i fondi MDAP nel Cantiere Breda di Marghera, con la sigla PCE-1626. L'unit\u00e0, varata il 31 luglio 1954 e completata il 2 ottobre 1956, serv\u00ec nella Marina Olandese con il nome \"Lynx\". Pur essendo di concezione diversa, fu inserita nella classe Predatori. Portava il motto \"ad omnia paratus\".\nIl breve periodo di servizio olandese fu caratterizzato da un grave incidente all'armamento, con l'esplosione di un impianto da 76/62mm tipo SMP 3.\nLa nave fu restituita dagli olandesi agli Stati Uniti nel 1961 e il 18 ottobre dello stesso anno fu riassegnata all'Italia, ribattezzata \"Aquila\"."}
{"id": "2172973", "revid": "36426", "url": "https://it.wikipedia.org/wiki?curid=2172973", "title": "Classe Aldebaran (fregata)", "text": ""}
{"id": "2172974", "revid": "36426", "url": "https://it.wikipedia.org/wiki?curid=2172974", "title": "Classe Alpinist (nave AGI)", "text": ""}
{"id": "2172978", "revid": "36426", "url": "https://it.wikipedia.org/wiki?curid=2172978", "title": "Classe Amur (nave appoggio)", "text": ""}
{"id": "2172984", "revid": "329100", "url": "https://it.wikipedia.org/wiki?curid=2172984", "title": "Accademia Albertina di Belle Arti", "text": ""}
{"id": "2172986", "revid": "36426", "url": "https://it.wikipedia.org/wiki?curid=2172986", "title": "Classe Ariete (torpediniera)", "text": ""}
{"id": "2172988", "revid": "287204", "url": "https://it.wikipedia.org/wiki?curid=2172988", "title": "Classe Artigliere (cacciatorpediniere)", "text": "La classe Artigliere di cacciatorpediniere era costituita da due unit\u00e0 che la Marina Militare Italiana nella sua fase di ricostruzione post-bellica acquist\u00f2 nel 1951 dagli Stati Uniti d'America.\nLe due unit\u00e0 denominate nella United States Navy della classe Benson e della classe Gleaves vennero ribattezzate rispettivamente \"Artigliere\" (D 553) e \"Aviere\" (D 554). Le due unit\u00e0 erano appartenenti a due classi diverse ma con le medesime caratteristiche generali, tanto che spesso la classe viene identificata come classe Benson/Livermoore.\nLe due unit\u00e0 della classe entrarono in servizio insieme alle unit\u00e0 classe Aldebaran nel quadro di un programma di potenziamento navale avviato nel 1950 e, bench\u00e9 risalissero ai primi anni quaranta, contribuirono con i loro quattro cannoni da 127/38mm a potenziare la componente artiglieresca delle forze navali di superficie della Marina Militare Italiana incrementandone al tempo stesso le capacit\u00e0 antiaeree. Insieme alle armi, anche le nuove apparecchiature elettroniche per la direzione del tiro e la sorveglianza aeronavale rappresentarono il punto di partenza per l'addestramento del personale su sistemi di nuova generazione che sarebbero stati adottati successivamente in maniera pi\u00f9 diffusa e generalizzata.\nUnit\u00e0.\nL'\"Artigliere\", costruito nel cantiere Bethlehem di San Francisco, varato il 29 novembre 1941, entr\u00f2 in servizio il 30 aprile 1942. Dopo aver preso parte alla seconda guerra mondiale ed essere stato posto in riserva l'11 aprile 1946, venne ceduto all'Italia il 15 gennaio 1951 ed ebbe la matricola D 553, rimanendo in servizio fino al 1970 per essere definitivamente radiato nel 1971.\nDopo la sua dismissione la nave venne usata come unit\u00e0 didattica alle scuole CEMM della Maddalena. Nel 1983 il suo scafo venne affondato nel corso di un'esercitazione dal sottomarino \"Nazario Sauro\".\nLa seconda unit\u00e0, l'\"Aviere\", costruito nell'arsenale di Boston, varato il 31 maggio 1940, entr\u00f2 in servizio il 3 giugno 1941. Dopo aver preso parte alla seconda guerra mondiale, operando sia nell'Atlantico che nel Pacifico ed essere stato posto in riserva il 26 febbraio 1946, venne ceduto all'Italia con la consegna alla Marina Militare il 15 gennaio 1951 ed ebbe la matricola D 554. La nave effettu\u00f2 attivit\u00e0 di squadra fino al 1970, quando con la messa in disarmo dell'\"Artigliere\" venne utilizzata come \"nave esperienza\" per la sperimentazione di sistemi attualmente in uso a bordo di numerose unit\u00e0 navali italiane ed estere. Tra i sistemi d'arma sperimentati il nuovo cannone da 127/54 mm dell'Oto Melara, imbarcato a prora, e successivamente sostituito da un modello di lanciabombe antisommergibile automatico a canna singola. A poppa venne invece montata una particolare versione del 76/62 mm \"Compatto\" dotata di un sistema per la direzione locale del tiro, poi non adottato nella configurazione definitiva del pezzo che fu il progenitore dell'attuale 76/62 Super Rapido. Fra i due fumaioli venne sistemato un prototipo del lanciatore ad otto celle Albatros per il nuovo sistema missilistico superficie-aria a corto raggio Aspide con le relative apparecchiature di guida, che sarebbero state in seguito integrate in un sistema che avrebbe permesso anche l'asservimento dei pezzi d'artiglieria. L'\"Aviere\" fu radiato il 1\u00ba settembre 1975."}
{"id": "2172989", "revid": "36426", "url": "https://it.wikipedia.org/wiki?curid=2172989", "title": "Classe Baskunchak (nave rifornimento)", "text": ""}
{"id": "2172990", "revid": "446353", "url": "https://it.wikipedia.org/wiki?curid=2172990", "title": "Classe Benson/Livermoore (cacciatorpediniere)", "text": ""}
{"id": "2172992", "revid": "36426", "url": "https://it.wikipedia.org/wiki?curid=2172992", "title": "Classe Black Swan (corvetta)", "text": ""}
{"id": "2172994", "revid": "339392", "url": "https://it.wikipedia.org/wiki?curid=2172994", "title": "Classe Buyan (corvetta)", "text": ""}
{"id": "2172996", "revid": "36426", "url": "https://it.wikipedia.org/wiki?curid=2172996", "title": "Classe CB (sommergibile)", "text": ""}
{"id": "2172998", "revid": "36426", "url": "https://it.wikipedia.org/wiki?curid=2172998", "title": "Classe Centauro (fregata)", "text": ""}
{"id": "2173001", "revid": "36426", "url": "https://it.wikipedia.org/wiki?curid=2173001", "title": "Classe Akademik Fersman (nave da ricerca)", "text": ""}
{"id": "2173002", "revid": "36426", "url": "https://it.wikipedia.org/wiki?curid=2173002", "title": "Classe Alyay (petroliera)", "text": ""}
{"id": "2173005", "revid": "36426", "url": "https://it.wikipedia.org/wiki?curid=2173005", "title": "Classe Belyanka (nave trasporto)", "text": ""}
{"id": "2173006", "revid": "36426", "url": "https://it.wikipedia.org/wiki?curid=2173006", "title": "Classe Bester (DSRV)", "text": ""}
{"id": "2173007", "revid": "36426", "url": "https://it.wikipedia.org/wiki?curid=2173007", "title": "Classe Boris Chilikin (petroliera)", "text": ""}
{"id": "2173008", "revid": "298055", "url": "https://it.wikipedia.org/wiki?curid=2173008", "title": "Marita Covarrubias", "text": ""}
{"id": "2173009", "revid": "36426", "url": "https://it.wikipedia.org/wiki?curid=2173009", "title": "Classe Ciclone (torpediniera)", "text": ""}
{"id": "2173010", "revid": "36426", "url": "https://it.wikipedia.org/wiki?curid=2173010", "title": "Classe El'brus (nave salvataggio)", "text": ""}
{"id": "2173011", "revid": "36426", "url": "https://it.wikipedia.org/wiki?curid=2173011", "title": "Classe Goryn (rimorchiatore)", "text": ""}
{"id": "2173014", "revid": "121936157", "url": "https://it.wikipedia.org/wiki?curid=2173014", "title": "Madonna di Stalingrado", "text": "La Madonna di Stalingrado \u00e8 un disegno del militare tedesco Kurt Reuber fatto nel Natale 1942 a Stalingrado (ora Volgograd, Russia), durante la omonima battaglia. Egli era sottotenente medico e pastore protestante.\nIl disegno ha le dimensioni di 90\u00d7120\u00a0cm, ed \u00e8 stato fatto a carboncino sul retro di una carta militare. Maria \u00e8 raffigurata avvolta in uno scialle mentre stringe a s\u00e9 il Bambin Ges\u00f9. A destra sono scritte le parole: \"Licht, Leben, Liebe\" (\"Luce, vita, amore\"); a sinistra \"Weihnachten im Kessel 1942\" (\"Natale nel calderone 1942\"), e sotto \"Festung Stalingrad\" (\"Fortezza di Stalingrado\"). \"Kessel\" (\"Calderone\"), \u00e8 il termine tedesco per indicare un'area accerchiata da altre truppe (ossia una \"sacca\"). Reuber mise il disegno nel suo \"bunker\" a disposizione dei soldati.\nLa Madonna fu portata in Germania da un ufficiale gravemente ferito con uno degli ultimi voli che lasciarono l'accerchiamento. Reuber invece fu fatto prigioniero dai russi dopo la resa della VI armata. Durante la prigionia nel Natale 1943 disegn\u00f2 per il giornale del campo un'altra Madonna che chiam\u00f2 \"Madonna dei prigionieri\". Mor\u00ec nel campo di prigionia di Elabuga il 20 gennaio 1944.\nScrisse comunque molte lettere alla famiglia, e alla famiglia fu consegnata la Madonna.\nI tre figli di Reuber la donarono in seguito alla Kaiser-Wilhelm-Ged\u00e4chtniskirche a Berlino ove fu esposta con solenne cerimonia nell'agosto 1983."}
{"id": "2173016", "revid": "36426", "url": "https://it.wikipedia.org/wiki?curid=2173016", "title": "Classe Iva (rimorchiatore)", "text": ""}
{"id": "2173017", "revid": "36426", "url": "https://it.wikipedia.org/wiki?curid=2173017", "title": "Classe Katun (rimorchiatore)", "text": ""}
{"id": "2173018", "revid": "211345", "url": "https://it.wikipedia.org/wiki?curid=2173018", "title": "Madonna stalingrado", "text": ""}
{"id": "2173019", "revid": "36426", "url": "https://it.wikipedia.org/wiki?curid=2173019", "title": "Classe Lafayette (sottomarino)", "text": ""}
{"id": "2173021", "revid": "339392", "url": "https://it.wikipedia.org/wiki?curid=2173021", "title": "Classe Lira (nave AGI)", "text": ""}
{"id": "2173023", "revid": "36426", "url": "https://it.wikipedia.org/wiki?curid=2173023", "title": "Classe Luza (nave rifornimento)", "text": ""}
{"id": "2173026", "revid": "36426", "url": "https://it.wikipedia.org/wiki?curid=2173026", "title": "Classe Malina (nave appoggio)", "text": ""}
{"id": "2173027", "revid": "36426", "url": "https://it.wikipedia.org/wiki?curid=2173027", "title": "Classe Matsushima (incrociatore)", "text": ""}
{"id": "2173029", "revid": "36426", "url": "https://it.wikipedia.org/wiki?curid=2173029", "title": "Classe Ob' (nave ospedale)", "text": ""}
{"id": "2173030", "revid": "36426", "url": "https://it.wikipedia.org/wiki?curid=2173030", "title": "Classe Oskol (nave appoggio)", "text": ""}
{"id": "2173032", "revid": "36426", "url": "https://it.wikipedia.org/wiki?curid=2173032", "title": "Classe Parchim (corvetta)", "text": ""}
{"id": "2173035", "revid": "36426", "url": "https://it.wikipedia.org/wiki?curid=2173035", "title": "Classe Pevek (petroliera militare)", "text": ""}
{"id": "2173038", "revid": "36426", "url": "https://it.wikipedia.org/wiki?curid=2173038", "title": "Classe Pionier Moskvyy (nave salvataggio)", "text": ""}
{"id": "2173039", "revid": "1418004", "url": "https://it.wikipedia.org/wiki?curid=2173039", "title": "Mary Hoffman", "text": "In totale ha scritto pi\u00f9 di 80 libri, tra cui \"La citt\u00e0 delle stelle\", \"La citt\u00e0 delle maschere\" e \"La citt\u00e0 dei fiori\".\n\u00c8 appassionata dell'Italia, paese in cui trascorre buona parte del suo tempo. Ci\u00f2 appare evidente nella sua serie di libri di \"Stravaganza\"."}
{"id": "2173040", "revid": "36426", "url": "https://it.wikipedia.org/wiki?curid=2173040", "title": "Classe Priz (DSRV)", "text": ""}
{"id": "2173047", "revid": "132266", "url": "https://it.wikipedia.org/wiki?curid=2173047", "title": "Jean Villot", "text": ""}
{"id": "2173048", "revid": "537521", "url": "https://it.wikipedia.org/wiki?curid=2173048", "title": "Holy Cross Cemetery (New York)", "text": "Holy Cross Cemetery \u00e8 un cimitero americano, situato nei pressi di New York City.\nCaratteristiche.\nSi trova al 3620 Tilden Avenue a New York City. Cimitero cattolico, amministrata dalla Diocesi di Brooklyn."}
{"id": "2173053", "revid": "1305772", "url": "https://it.wikipedia.org/wiki?curid=2173053", "title": "Crusader", "text": "Crusader (\"crociato\" in lingua inglese) pu\u00f2 riferirsi a:"}
{"id": "2173058", "revid": "182396", "url": "https://it.wikipedia.org/wiki?curid=2173058", "title": "Fratres Arvales", "text": ""}
{"id": "2173061", "revid": "1784492", "url": "https://it.wikipedia.org/wiki?curid=2173061", "title": "Luka Vezili\u0107", "text": ""}
{"id": "2173062", "revid": "123429319", "url": "https://it.wikipedia.org/wiki?curid=2173062", "title": "Westwood Village Memorial Park Cemetery", "text": "Il Pierce Brothers Westwood Village Memorial Park Cemetery \u00e8 un cimitero statunitense; \u00e8 situato a Westwood, un distretto di Los Angeles, nello Stato della California.\nStoria.\nScelto come luogo di tumulazione da Joe DiMaggio nel 1962 per l'attrice nonch\u00e9 sua ex moglie Marilyn Monroe, subito divenne uno dei cimiteri pi\u00f9 famosi degli USA.\nDescrizione.\nSi trova al 1218 di Glendon Avenue, a Westwood, un distretto di Los Angeles, noto anche per ospitare l'UCLA - University of California, Los Angeles."}
{"id": "2173065", "revid": "1573940", "url": "https://it.wikipedia.org/wiki?curid=2173065", "title": "Zoran Gop\u010devi\u0107", "text": ""}
{"id": "2173066", "revid": "1784492", "url": "https://it.wikipedia.org/wiki?curid=2173066", "title": "Damir Poli\u0107", "text": "\u00c8 stato l'allenatore del Sportivamente Belluno (2018-2019) .\nCarriera.\nClub.\nHa iniziato a 13 anni nel VK PO\u0160K di Spalato, squadra nella quale ha iniziato e concluso la sua carriera da giocatore.\nNel 1984 fu uno dei primi pallanuotisti jugoslavi ad approdare in Italia. La sua avventura italiana inizi\u00f2 nel Volturno Sporting Club in A2 per poi ottenere la promozione in A1. Successivamente ha militato nel NC Caserta, nel AS Cosenza e infine nel Nuoto Catania.\nNazionale.\nHa giocato dal 1973 al 1981 per la Jugoslavia per la quale ha giocato 387 partite. \nL'esordio olimpico fu a Montreal 1976.\nA Mosca 1980 conquist\u00f2 l'argento olimpico.\nIn Nazionale segn\u00f2 circa 1200 reti."}
{"id": "2173067", "revid": "1784492", "url": "https://it.wikipedia.org/wiki?curid=2173067", "title": "Ratko Rudi\u0107", "text": "Inserito nel 2007 nella International Swimming Hall of Fame per essere stato \"uno dei migliori, se non il migliore, allenatore di pallanuoto che abbia mai calcato il bordo piscina\".\nCarriera.\nGiocatore.\nDa giocatore milit\u00f2 nello e nel , con quest'ultima vinse 2 volte di fila l'Eurolega e 8 campionati jugoslavi, e nella Jugoslavia, per la quale disput\u00f2 297 partite.\nIndossando la calottina della nazionale, Rudi\u0107 vinse due medaglie di bronzo (1970 e 1974) e una d'argento (1977) ai campionati europei, una medaglia di bronzo (1973) ai campionati mondiali e un argento alle Olimpiadi del 1980.\nConvocato ininterrottamente per le Olimpiadi dal 1968 al 1980, fu costretto a rinunciare alle edizioni del 1968 e del 1976 a causa di alcuni infortuni. Oltre all'edizione del 1980, in compenso, disput\u00f2 anche quella del 1972, scendendo in vasca in 9 partite e segnando 7 gol.\nAllenatore.\nFu per\u00f2 la carriera da allenatore a valergli un posto nella storia dello sport: sulle panchine di Jugoslavia, Italia, Stati Uniti d'America e Croazia vinse quattro ori olimpici, tre titoli mondiali e tre europei, diventando cos\u00ec l'allenatore di pallanuoto pi\u00f9 titolato della storia.\nJugoslavia.\nNel 1981, subito dopo essersi ritirato, esord\u00ec sulla panchina della selezione juniores della Jugoslavia, con la quale conquist\u00f2 una medaglia d'argento sia nei campionati europei sia nei mondiali di categoria. Nel 1984 pass\u00f2 alla guida della nazionale maggiore, convocando fra le sue file molti giocatori di quella selezione juniores come Perica Buki\u0107, Igor Milanovi\u0107 e pi\u00f9 tardi Aleksandar \u0160o\u0161tar, Dubravko \u0160imenc e Mirko Vi\u010devi\u0107. Sulla panchina slava rest\u00f2 fino al 1991, guidando la squadra attraverso quello che fu considerato un periodo d'oro: in quegli anni la Jugoslavia vinse due ori olimpici (1984 e 1988), un titolo mondiale (1986), una Coppa del Mondo (1987) e due medaglie d'argento agli europei (1985 e 1987).\nItalia.\nNel 1991 pass\u00f2 alla guida della nazionale italiana, con la quale collezion\u00f2 445 presenze e si aggiudic\u00f2 il \"Grande Slam\" della pallanuoto: medaglia d'oro alle Olimpiadi del 1992, ai Mondiali del 1994, agli Europei del 1993 e del 1995 e nella Coppa del Mondo del 1993. Sulla panchina dell'Italia si aggiudic\u00f2 inoltre due medaglie d'argento nella Coppa del Mondo (1995 e 1999), un bronzo alle Olimpiadi del 1996 e agli Europei del 1999.\nIl periodo come commissario tecnico della nazionale italiana, per\u00f2, si concluse con l'ignominia: al termine del quarto di finale delle Olimpiadi del 2000 perso dall'Italia contro l'Ungheria, fu coinvolto in una rissa che gli cost\u00f2 un anno di squalifica e l'esonero.\nStati Uniti.\nL'anno successivo fu chiamato alla guida della nazionale statunitense, con l'obiettivo di traghettarla verso le Olimpiadi del 2008. Con gli USA Rudi\u0107 vinse meno che con le squadre precedenti: le uniche due medaglie furono un oro ai Giochi Panamericani del 2003 e un bronzo nella World League dello stesso anno.\nL'esperienza sulla panchina statunitense, per\u00f2, si concluse prima del previsto. Nel 2005, infatti, la Federazione croata lo richiam\u00f2 in patria e Rudi\u0107 non seppe rifiutare la panchina della nazionale del suo Paese.\nCroazia.\nAnche con la Croazia Rudi\u0107 inizi\u00f2 subito a vincere: alla prima occasione utile, ai Mondiali del 2007, vinse l'oro, al quale seguirono due bronzi (nel 2009 e nel 2011). Nel 2010, inoltre, vinse anche i campionati europei, ospitati quell'anno proprio dalla Croazia.\nNel 2012 vince un altro oro olimpico a Londra battendo in rimonta la Nazionale italiana guidata dal suo allievo ed ex giocatore Sandro Campagna.\nBrasile.\nNel 2013 accett\u00f2 l'offerta della Confedera\u00e7\u00e3o Brasileira de Desportos Aqu\u00e1ticos di allenare la nazionale di pallanuoto maschile del Brasile in vista dei Giochi della XXXI Olimpiade a Rio de Janeiro nel 2016 venendo eliminato ai quarti dalla sua Croazia. Invece alla World League 2015 \u00e8 arrivato terzo vincendo la finalina contro gli Stati Uniti contro cui ha poi perso la finale dei Giochi panamericani a luglio.\nPro Recco.\nIl 15 giugno del 2018 diventa l'allenatore della Pro Recco; \u00e8 la sua prima esperienza da allenatore in una squadra di club. Il 10 marzo 2019 vince la Coppa Italia contro l\u2019AN Brescia. Il 7 maggio 2020 chiude la sua esperienza con la societ\u00e0 ligure e la sua carriera da allenatore dopo aver conquistato uno scudetto e una Coppa Italia."}
{"id": "2173069", "revid": "599013", "url": "https://it.wikipedia.org/wiki?curid=2173069", "title": "Andrea Toso", "text": "Carriera.\n\u00c8 stato il miglior marcatore della massima serie nel 1962-63, segnando 628 punti con la Pallacanestro Treviso."}
{"id": "2173072", "revid": "1784492", "url": "https://it.wikipedia.org/wiki?curid=2173072", "title": "Zoran Mustur", "text": "Carriera.\nAllenatore.\nNell'estate 2018 assume l'incarico di allenatore del . Nell'aprile 2019 viene sollevato dall'incarico per i risultati negativi precedentemente ottenuti dalla squadra."}
{"id": "2173074", "revid": "1784492", "url": "https://it.wikipedia.org/wiki?curid=2173074", "title": "Slobodan Trifunovi\u0107", "text": ""}
{"id": "2173076", "revid": "180559", "url": "https://it.wikipedia.org/wiki?curid=2173076", "title": "Divisione Nazionale 1933 (pallacanestro maschile)", "text": "La Divisione Nazionale FIP 1933 \u00e8 stata la tredicesima edizione del massimo campionato italiano di pallacanestro maschile.\nLa Ginnastica Roma conquista il suo terzo titolo. Al secondo posto si classifica l'Osa Milano, al terzo la Borletti Milano.\nPrima Fase.\nGirone A.\nRisultati.\nSpareggio per la qualificazione alla fase finale "}
{"id": "2173077", "revid": "1543377", "url": "https://it.wikipedia.org/wiki?curid=2173077", "title": "Bo\u0161ko Lozica", "text": ""}
{"id": "2173079", "revid": "1784492", "url": "https://it.wikipedia.org/wiki?curid=2173079", "title": "Predrag Manojlovi\u0107 (pallanuotista)", "text": ""}
{"id": "2173080", "revid": "1718925", "url": "https://it.wikipedia.org/wiki?curid=2173080", "title": "Get on Your Boots", "text": "Get on Your Boots \u00e8 il primo singolo tratto da \"No Line on the Horizon\", il dodicesimo LP da studio del gruppo musicale irlandese degli U2. La canzone \u00e8 descritta come un brano blues molto roccheggiante.\nStoria del brano.\nUna prima versione bootleg del brano era stata postata in anticipo su YouTube, durante le sessioni di registrazione in Francia, successivamente rimossa dal sito su richiesta dell'etichetta Universal Records. I mass media hanno riportato nell'agosto del 2008 che il titolo del brano fosse \"Sexy Boots\", e soltanto in seguito \u00e8 stato corretto in \"Get Your Boots On\" ed alla fine \"Get on Your Boots\".\n\"Get on Your Boots\" era stato programmato per l'anteprima radiofonica durante la trasmissione \"The Colm &amp; Jim-Jim Breakfast Show\" della stazione radio RT\u00c9 2fm alle 8:10 del 19 gennaio 2009. Tuttavia, dopo che il brano era stato diffuso su internet, iTunes Store ha reso disponibile il download di \"Get On Your Boots\" un'ora prima della premi\u00e8re radiofonica. Il CD singolo \u00e8 stato immesso in commercio il 16 febbraio 2009.\nIl video.\nIl video musicale prodotto per \"Get On You Boots\" \u00e8 stato diretto da Alex Courtes, che in precedenza aveva co-diretto \"Vertigo\" e \"City of Blinding Lights\". Il video \u00e8 stato diretto a Londra ed \u00e8 stato presentato in anteprima il 6 febbraio sul sito dell'Irish Independent, dopo esser stato pi\u00f9 volte posticipato."}
{"id": "2173092", "revid": "27723", "url": "https://it.wikipedia.org/wiki?curid=2173092", "title": "Afanasy Afanasyevich Fet", "text": ""}
{"id": "2173102", "revid": "76963", "url": "https://it.wikipedia.org/wiki?curid=2173102", "title": "David Furnish", "text": "\u00c8 noto per essere il marito della superstar britannica Elton John.\nBiografia.\nNasce a Toronto, figlio di Jack e Gladys Furnish. Ha un fratello maggiore, John, e un fratello minore, Peter. Nel 1985 si laurea alla University of Western Ontario e si trasferisce a Londra per motivi di lavoro.\nIl 30 ottobre 1993 viene invitato ad una festa a casa di Elton da un amico comune; inizialmente teme che il ricevimento possa essere spiacevole e la star noiosa. In seguito, invece, si ricrede: tra lui e John si verifica subito un'attrazione particolare, e nel 1994 il canadese dichiarer\u00e0 ufficialmente di essere diventato il compagno di Elton John. Nel 2005, i due stabiliranno una partnership civile nel primo giorno utile per le unioni omosessuali nel Regno Unito. Dopo anni di fidanzamento, la coppia decide di sposarsi il 21 dicembre 2014.\nMolto interessato al mondo del cinema, David si occuper\u00e0 (in vesti diverse) di film come \"Tantrums and Tiaras\" (1997), \"Women Talking Dirty\" (1999), \"Desert Flower\" (1999), \"Kofi Annan: Center of the Storm\" (2002) e \"Boygirl - Questione di... sesso\" (2006). Scrive inoltre per le riviste \"Interview\" and \"GQ\". Con Elton \u00e8 impegnato molto attivamente nell'organizzazione della \"Elton John AIDS Foundation\"."}
{"id": "2173106", "revid": "682087", "url": "https://it.wikipedia.org/wiki?curid=2173106", "title": "Nerina De Walderstein", "text": "Biografia.\nNerina De Walderstein nasce a Trieste nel 1922 in una famiglia della vecchia aristocrazia giuliana, di orientamento antifascista, la cui residenza durante l\u2019occupazione nazifascista si trasforma in un punto di raccolta di medicinali per le formazioni partigiane. Nerina entra giovanissima nella Resistenza; con il fratello fa parte del gruppo dei GAP di Venezia, e si occupa del trasporto di materiale bellico e chirurgico.\nIl 23 marzo 1944, all'et\u00e0 di 18 anni, viene arrestata a Trieste e rinchiusa a Villa Triste, dove \u00e8 interrogata e torturata per otto giorni dai nazifascisti. In seguito viene portata alle prigioni dei Gesuiti, in cui rimane per due mesi, e al carcere del Coroneo, dove subisce altre torture.\nIl 21 giugno 1944 viene deportata al campo di concentramento di Auschwitz-Birkenau e immatricolata con il numero 82132. Nel tentativo di difendere due ragazzine del Goriziano, accusate ingiustamente di avere rubato una pagnotta, viene violentemente ferita alla testa con il calcio del fucile da un militare delle SS. A causa della gangrena che si former\u00e0 sulla ferita, dovr\u00e0 subire un'operazione chirurgica.\nIl 10 ottobre 1944 \u00e8 trasferita al campo di concentramento di Flossenb\u00fcrg e in dicembre alla fabbrica di lampadine OSRAM a Plauen. In seguito al bombardamento della fabbrica da parte degli Alleati, De Walderstein e le sue compagne vengono liberate. Fugge con un gruppo di superstiti da un campo di smistamento e nel 1946 fa ritorno a Trieste, allora sotto governo anglo-americano, dove erano in corso manifestazioni per determinare lo \u201cstatus\u201d della citt\u00e0. \nDopo essere rientrata a casa, dove la famiglia la riteneva morta, Nerina si riprende poco a poco, debilitata dalla prigionia. Casualmente, durante una breve passeggiata in citt\u00e0, si imbatte in un corteo e viene arrestata dagli uomini della polizia civile istituita dal Governo Militare Alleato, fra i quali, si sapr\u00e0 in seguito, si trova alle dipendenze degli Alleati un'ex appartenente della famigerata Banda Collotti, il nucleo di membri pi\u00f9 spietati dell'Ispettorato Speciale di Pubblica Sicurezza per la Venezia Giulia di Trieste, che l'aveva arrestata nel 1944. Nerina rimarr\u00e0 un mese in cella, senza che la famiglia ne sia messa al corrente.\nFin dagli anni Cinquanta Nerina De Walderstein \u00e8 stata molto attiva nello svolgere incessante attivit\u00e0 di testimone delle deportazioni e morti in Germania, soprattutto con i giovani. Infatti, prima di ammalarsi, aveva dedicato i suoi ultimi anni a girare nelle scuole, per parlare con gli studenti della sua drammatica esperienza e per tenere alti i valori dell'antifascismo.\nNel 1952 ha trafugato delle ceneri da un forno crematorio di Birkenau, che oggi si trovano al museo della Risiera di San Sabba di Trieste.\n\u00c8 morta a Trieste il 15 febbraio 2011."}
{"id": "2173109", "revid": "124123", "url": "https://it.wikipedia.org/wiki?curid=2173109", "title": "Mohamed Ali Ben Jemaa", "text": ""}
{"id": "2173110", "revid": "102549790", "url": "https://it.wikipedia.org/wiki?curid=2173110", "title": "Endre Moln\u00e1r", "text": ""}
{"id": "2173111", "revid": "729019", "url": "https://it.wikipedia.org/wiki?curid=2173111", "title": "Agammaglobulinemia autosomica recessiva", "text": "Per agammaglobulinemia autosomica recessiva in campo medico, si intende una forma specifica di agammaglobulinemia di forma autosmica recessiva, simile all'agammaglobulinemia legata al sesso.\nEpidemiologia.\nRarissima, si \u00e8 riscontrata in ambo i sessi in et\u00e0 infantile.\nSintomatologia.\nLe prime manifestazioni compaiono dopo i primi mesi di vita. Caratteristica \u00e8 l'aumentata vulnerabilit\u00e0 ad infezioni.\nEziologia.\nLa causa \u00e8 genetica, sono state individuate varie mutazioni che comportano manifestazioni simili.\nDiagnosi.\nPer diagnosticare la malattia occorre una corretta anamnesi dove si evince il quadro clinico e indagini di laboratorio."}
{"id": "2173113", "revid": "838137", "url": "https://it.wikipedia.org/wiki?curid=2173113", "title": "Istv\u00e1n Sz\u00edv\u00f3s (pallanuotista 1948)", "text": "Biografia.\nVinse una medaglia d'oro alle olimpiadi di Montreal 1976, una medaglia d'argento alle olimpiadi di Monaco di Baviera 1972, e due medaglie di bronzo alle olimpiadi di Mosca 1980 e alle olimpiadi di Citt\u00e0 del Messico 1968.\nEra figlio di Istv\u00e1n Sz\u00edv\u00f3s, a sua volta vincitore della medaglia d'oro nella pallanuoto a Helsinki 1952 e Melbourne 1956.\n\u00c8 morto all'et\u00e0 di 71 anni."}
{"id": "2173116", "revid": "599013", "url": "https://it.wikipedia.org/wiki?curid=2173116", "title": "Attila Sud\u00e1r", "text": ""}
{"id": "2173118", "revid": "102497883", "url": "https://it.wikipedia.org/wiki?curid=2173118", "title": "Gy\u00f6rgy Gerend\u00e1s", "text": ""}
{"id": "2173119", "revid": "1605", "url": "https://it.wikipedia.org/wiki?curid=2173119", "title": "Gy\u00f6rgy Gerand\u00e1s", "text": ""}
{"id": "2173124", "revid": "102550269", "url": "https://it.wikipedia.org/wiki?curid=2173124", "title": "Gy\u00f6rgy Horkai", "text": ""}
{"id": "2173127", "revid": "666668", "url": "https://it.wikipedia.org/wiki?curid=2173127", "title": "Asociaci\u00f3n Deportiva Barrio M\u00e9xico", "text": "L'Asociaci\u00f3n Deportiva Barrio M\u00e9xico era una societ\u00e0 calcistica costaricana con sede nella citt\u00e0 di Guadalupe. Militava nella Liga de Ascenso, la seconda divisione del campionato costaricano.\nStoria.\nIl club fu fondato nel 1948 col nome di Nicol\u00e1s Mar\u00edn, raggiungendo la promozione in prima divisione nel 1963. Dopo due stagioni ritorna in seconda divisione debuttando nel 1966 con il nome di Asociaci\u00f3n Deportiva Barrio M\u00e9xico. In quello stesso anno guadagn\u00f2 la promozione.\nAl suo ritorno alla divisione di onore, il Barrio M\u00e9xico si mantenne 13 anni, gioc\u00f2 in prima fino al 1984 col nome di Municipal San Jos\u00e9, e dopo due anni in seconda riprese il nome di Barrio M\u00e9xico.\nI \"josefinos\" avanzarono alla seconda fase nel 1989, 1991, 1994, 1995, 1996, 1999, 2000, Clausura 2004-2005 ed Apertura 2006-2007.\nNel 1992 si ubicarono nell'ultimo posto del campionato retrocedendo al F\u00fatbol Aficionado (ANAFA), ma ritornarono l'anno seguente."}
{"id": "2173128", "revid": "599013", "url": "https://it.wikipedia.org/wiki?curid=2173128", "title": "G\u00e1bor Csap\u00f3", "text": ""}
{"id": "2173130", "revid": "102549954", "url": "https://it.wikipedia.org/wiki?curid=2173130", "title": "Istv\u00e1n Kiss", "text": ""}
{"id": "2173131", "revid": "120696757", "url": "https://it.wikipedia.org/wiki?curid=2173131", "title": "Agboville", "text": "Agboville (ca. 225.000 ab. nel 2004) \u00e8 una citt\u00e0 della Costa d'Avorio situata nel distretto di Lagunes ed \u00e8 capoluogo della regione di Agn\u00e9by-Tiassa.\nPosta nella parte meridionale del Paese, a nord dell'ex capitale Abidjan, dista da quest'ultima circa 80 km.\nAgboville \u00e8 sede di numerose industrie di lavorazione ed estrattive, legate allo sfruttamento delle risorse presenti in quella regione: tra di esse legname, cacao, caff\u00e8 e oro.\nPer la citt\u00e0 passa la ferrovia Abidjan-Niger.\nL'etn\u00eca ivi predominante \u00e8 l'Ab\u00e9, appartenente al pi\u00f9 grande gruppo Akan, a sua volta originaria dell'Ashanti (oggi Ghana).\nCitt\u00e0 a vocazione agricola, vide nel 1944 la nascita del Sindacato Agricolo Africano a opera del locale Partito Democratico, di ispirazione liberal-socialista.\nDati amministrativi e demografici.\nAgboville ha una popolazione stimata di circa 225.000 abitanti (dato del 2004) che, a fronte di una superficie di circa 4.160\u00a0km\u00b2, danno una densit\u00e0 di circa 54 ab/km\u00b2.\nDopo l'indipendenza della Costa d'Avorio dalla Francia (1961) la citt\u00e0 divenne sottoprefettura, per poi diventare prefettura nel 1968; in seguito, nel 1980, Agboville divenne comune e i suoi cittadini ne elessero il primo sindaco, L\u00e9onard Offomou Yapo.\nAttualmente conta cinque sottoprefetture, istituite tra il 1975 e il 1997.\nA livello nazionale, il territorio della prefettura \u00e8 un collegio elettorale che esprime un membro al parlamento, attualmente occupato da un esponente del Fronte Popolare Ivoriano."}
{"id": "2173135", "revid": "729019", "url": "https://it.wikipedia.org/wiki?curid=2173135", "title": "Battaglia di Angol", "text": "La battaglia di Angol fu un conflitto combattuto nel 1564 tra l'impero spagnolo ed i Mapuche, nel corso della guerra di Arauco.\nStoria.\nA Los Infantes, il capitano Lorenzo Bernal del Mercado aveva scoperto che i ribelli stavano costruendo un pucar\u00e1, nel tentativo di assediare la citt\u00e0. Lorenzo Bernal ordin\u00f2 l'invio di una pattuglia di ricognizione, che dopo aver notato che i nativi guidati dal toqui Illanguli\u00e9n avevano scelto un luogo nella palude decisero di ritirarsi. Da qui le truppe di Illanguli\u00e9n si spostarono in una seconda posizione, pi\u00f9 vicina ad Angol, a cui il capitano Lorenzo Bernal rispose con una nuova ricognizione. Vedendo che anche questa posizione era difficilmente espugnabile si ritirarono di nuovo. Credendo di essere in vantaggio, e pregustando la distruzione di Angol, un distaccamento di Mapuche si port\u00f2 ancora pi\u00f9 vicino, nell'attesa di rinforzi provenienti dalla seconda postazione. Stavolta, temendo per la sicurezza di Los Infantes, Bernal scelse di attaccarli prima dell'arrivo di altri Mapuche. In questa battaglia gli spagnoli spinsero i Mapuche fuori dal loro pucara inseguendoli fino al fiume, dove gli indigeni furono intrappolati e 1000 di loro uccisi (compreso il toqui Illanguel\u00e9n) e molti altri feriti o catturati. Bernal ordin\u00f2 di giustiziare una parte dei prigionieri, e che agli altri fossero tagliati piedi o mani. Quando la notizia arriv\u00f2 al resto dei Mapuche che giungevano per attaccare Angol, costoro si dispersero."}
{"id": "2173136", "revid": "599013", "url": "https://it.wikipedia.org/wiki?curid=2173136", "title": "Istv\u00e1n Udvardi", "text": "Ha militato per sette anni nel campionato italiano, indossando per due stagioni la calottina della Rari Nantes Savona in A1, per altre due quella della Rari Nantes Sori in A2 e quindi una stagione ciascuna nelle formazioni della Rari Nantes Camogli in A2, del Nuoto Catania in A2, conquistando la promozione nella massima serie e dell'Associazione Nuotatori Brescia in A1.\n\u00c8 improvvisamente scomparso nel 2012 all'et\u00e0 di 51 anni."}
{"id": "2173138", "revid": "117118785", "url": "https://it.wikipedia.org/wiki?curid=2173138", "title": "L\u00e1szl\u00f3 Kuncz", "text": ""}
{"id": "2173139", "revid": "180559", "url": "https://it.wikipedia.org/wiki?curid=2173139", "title": "Tam\u00e1s Farag\u00f3", "text": ""}
{"id": "2173142", "revid": "102497760", "url": "https://it.wikipedia.org/wiki?curid=2173142", "title": "K\u00e1roly Hauszler", "text": ""}
{"id": "2173144", "revid": "77990", "url": "https://it.wikipedia.org/wiki?curid=2173144", "title": "Riproduzione agamica", "text": ""}
{"id": "2173151", "revid": "767487", "url": "https://it.wikipedia.org/wiki?curid=2173151", "title": "Hangony", "text": "Hangony \u00e8 un comune dell'Ungheria di 1.729 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2173153", "revid": "486946", "url": "https://it.wikipedia.org/wiki?curid=2173153", "title": "Segunda Divisi\u00f3n costaricana", "text": ""}
{"id": "2173155", "revid": "729019", "url": "https://it.wikipedia.org/wiki?curid=2173155", "title": "Hegymeg", "text": "Hegymeg \u00e8 un comune dell'Ungheria di 105 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2173159", "revid": "123007034", "url": "https://it.wikipedia.org/wiki?curid=2173159", "title": "Campionamento stratificato", "text": "Il campionamento stratificato \u00e8 una procedura di campionamento probabilistico che si applica nella statistica inferenziale.\nIl primo passo da compiere \u00e8 la suddivisione della popolazione, dalla quale si intende estrarre il campione, in sottopopolazioni dette \"strati\", il pi\u00f9 possibile omogenei rispetto alla variabile di cui si intende stimare il valore, utilizzando un'altra variabile correlata a quella che costituisce l'oggetto dello studio. Se ad esempio se si vuole studiare l'utilizzo di Internet da parte di persone di et\u00e0 diversa, si suddivider\u00e0 la popolazione in \u201cgruppi\u201d di et\u00e0 diverse.\nPer ciascuno strato si proceder\u00e0 poi ad estrarre un campione (mediante campionamento casuale semplice o campionamento sistematico. Ai fini della stima, verranno poi riuniti i diversi campione per ottenere il campione globale.\nVantaggi. Questo tipo di campionamento si rivela particolarmente utile quando gli strati, all'interno della popolazione, sono di numerosit\u00e0 molto diversa. In una tale situazione di elevata variabilit\u00e0 del fenomeno, infatti, sarebbe necessario un campione molto ampio. Stratificando la popolazione, invece, \u00e8 possibile ottenere una adeguata copertura degli strati meno numerosi (ad esempio gli ultra-settantenni che navigano in Internet) anche con un campione di dimensioni ridotte, con un apprezzabile risparmio di tempi e costi di rilevazione.\nNon \u00e8 indispensabile infatti che il numero dei soggetti che compongono il campione all'interno di ciascuno strato sia proporzionale alla dimensione dello strato nella popolazione, n\u00e9 che gli strati siano tutti della stessa numerosit\u00e0.\nLimiti. La principale limitazione del campionamento stratificato \u00e8 che lo strato di tutte le unit\u00e0 di campionamento, rispetto ai fattori su cui \u00e8 basata la stratificazione, deve essere noto prima di scegliere il campione (in quanto la procedura di estrazione del campione \u00e8 comunque probabilistica).\nQuesto significa anche che deve essere nota la numerosit\u00e0 degli strati.\nSuccessivamente si estrae, mediante una procedura di campionamento casuale semplice (cio\u00e8 con riposizione), il campione relativo a ciascuno strato, e infine si uniscono tali campioni, ottenendo in questo modo il campione globale.\nNon \u00e8 indispensabile che il numero dei soggetti che compongono il campione all'interno di ciascuno strato sia proporzionale alla dimensione dello strato nella popolazione. In altre parole, si pu\u00f2 effettuare un campionamento \"non proporzionale\". Naturalmente con un campionamento non proporzionale, le inferenze sulla popolazione andranno debitamente aggiustate.\nTra i pregi legati all'utilizzo di un campionamento stratificato vi sono la migliore rappresentativit\u00e0 e uno sfruttamento delle informazioni disponibili sulla popolazione che altre tecniche di campionamento non hanno. La conseguenza pratica di tutto ci\u00f2 \u00e8 la capacit\u00e0 di generare stime pi\u00f9 efficienti. Si ricorda inoltre come in caso di campionamento stratificato la varianza risulta avere valori pi\u00f9 bassi rispetto ad esempio a un campionamento casuale semplice."}
{"id": "2173160", "revid": "767487", "url": "https://it.wikipedia.org/wiki?curid=2173160", "title": "Lord Don't Slow Me Down (DVD)", "text": "Lord Don't Slow Me Down \u00e8 un DVD del gruppo musicale inglese Oasis, pubblicato il 29 ottobre 2007. Disco di platino nel Regno Unito, \u00e8 una via di mezzo tra un documentario e un film rock. Ripercorre il tour del gruppo per l'album \"Don't Believe the Truth\", iniziato nel maggio 2005 e conclusosi nel marzo 2006. Il film \u00e8 diretto da Baillie Walsh.\nNel DVD \u00e8 presente come inedito l'omonima canzone, scritta da Noel Gallagher, registrata durante le sessioni di \"Don't Believe the Truth\"."}
{"id": "2173161", "revid": "767487", "url": "https://it.wikipedia.org/wiki?curid=2173161", "title": "Hejce", "text": "Hejce \u00e8 un comune dell'Ungheria di 310 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n.\nStoria.\nIl comune \u00e8 uno dei pi\u00f9 antichi d'Ungheria, menzionato fin dal 1009 quando il re Stefano I ne fece un episcopato. Da sempre agricolo, le sue viti erano note gi\u00e0 nel 1600. Nel Secolo XVIII K\u00e1roly Eszterh\u00e1zy costru\u00ec il suo palazzo."}
{"id": "2173163", "revid": "34392", "url": "https://it.wikipedia.org/wiki?curid=2173163", "title": "FLIRT (Stadler)", "text": ""}
{"id": "2173165", "revid": "729019", "url": "https://it.wikipedia.org/wiki?curid=2173165", "title": "Zeppelin-Staaken E.4/20", "text": "Lo Zeppelin-Staaken E.4/20 era un quadrimotore di linea e da trasporto ad ala alta prodotto dall'azienda tedesca Zeppelin-Staaken negli anni venti.\nL'unico esemplare prodotto, ultimo dell'azienda, non ebbe troppa fortuna commerciale venendo demolito nel 1922,quando le forze alleate lo giudicarono potenziale aereo militare.\nDescrizione tecnica.\nL'E.4/20 conservava l'imponente stazza dei precedenti bombardieri R-Klasse prodotti durante la prima guerra mondiale. Era caratterizzato da una fusoliera alta e stretta, dotata di cabina di pilotaggio con posti affiancata situata alla sua sommit\u00e0, in posizione avanzata rispetto al bordo d'attacco alare, e separato con il sottostante scompartimento passeggeri dotato di finestrature laterali. La parte posteriore terminava in un impennaggio classico caratterizzato dalla lunga deriva triangolare e dei piani orizzontali montati a sbalzo. L'ala era posizionata alta, dotata di notevole spessore e controventata con lunghi montanti obliqui infulcrati nella parte inferiore della fusoliera e con una robusta struttura che la collegava con il carrello d'atterraggio. Quest'ultimo era fisso, dotato di grandi ruote binate ed integrato posteriormente da un robusto pattino d'appoggio. La motorizzazione, posta in gondole motore alari, era affidata a 4 motori Maybach Mb.IV a 6 cilindri in linea raffreddati ad acqua, capaci di 260 PS (191 kW) ciascuno e collegati ad eliche bipala a passo fisso."}
{"id": "2173183", "revid": "123567", "url": "https://it.wikipedia.org/wiki?curid=2173183", "title": "Massi istoriati", "text": ""}
{"id": "2173185", "revid": "125393715", "url": "https://it.wikipedia.org/wiki?curid=2173185", "title": "Jean-Baptiste Pigalle", "text": "La sua opera godette di larghissima fortuna presso l'aristocrazia del tempo, tanto da essere uno degli artisti prediletti del re Luigi XV e della sua favorita Madame de Pompadour. Nato da una famiglia di scalpellini ebbe inizi modestissimi. Jean-Baptiste Lemoyne (1704-1778), grande didatta ed educatore di un'intera generazione di scultori, lo accolse nel suo studio. A quel tempo, il giovanotto era tutt'altro che brillante (Diderot lo battezz\u00f2 \"le mulet de la sculpture\").\nNon aveva vinto un \"Prix de Rome\", ma era riuscito comunque a recarvisi e a rimanervi per tre anni, dal 1736 al 1739. Nel suo viaggio di ritorno si sofferm\u00f2 a Lione per un anno e mezzo. Bench\u00e9 poco si conosca circa i suoi periodi di Roma e Lione, non pu\u00f2 esservi dubbio che Roma lo fece scultore; fu qui che cominci\u00f2 a realizzare le proprie ricche potenzialit\u00e0. Nel 1744 fu eletto membro dell'accademia, presentandosi con un marmo di piccole dimensioni raffigurante \"Mercurio che si allaccia le ali\" (oggi al Louvre), che ebbe molto successo.\nNel 1748 realizza una copia in marmo del Mercurio alta due metri che Luigi XV volle inviare in dono al re di Prussia Federico il Grande.\nNel 1752 divenne professore all'accademia e nel 1777 ne fu nominato rettore.\nDal 1756 al 1765 lavor\u00f2 al monumento di Luigi XV in Place Royal a Reims, che and\u00f2 distrutto durante la Rivoluzione francese ma di cui si salvarono due figure in bronzo poste alla base del monumento raffiguranti allegorie del governo e del popolo.\nTra il 1765 ed il 1776 scolp\u00ec, nella chiesa protestante di San Tommaso a Strasburgo, il monumento funebre al Maresciallo di Sassonia.\nNel 1776 termin\u00f2 un marmo con il ritratto di Voltaire nudo che fece molto scandalo.\nNel 1785, anno della sua morte, gli fu concesso il massimo onore, il Cancellierato.\nVenne sepolto nel piccolo Cimitero del Calvaire."}
{"id": "2173187", "revid": "1793900", "url": "https://it.wikipedia.org/wiki?curid=2173187", "title": "Monastero di San Lorenzo (Ammiana)", "text": "Il monastero di San Lorenzo era un antico monastero benedettino femminile che sorgeva a Castrazio, centro scomparso della Laguna Veneta settentrionale. Sorgeva nella zona dell'attuale Motta di San Lorenzo.\nNon \u00e8 ben chiaro quando fu fondato. Secondo il \"Chronicon Gradense\" (X-XI secolo), la chiesa fu innalzata dalle famiglie dei Frauduni e dei Villarieni Mastalici, ma \u00e8 probabile che il monastero le si sia affiancato pi\u00f9 tardi, forse attorno al X secolo. In questo periodo, infatti, si verific\u00f2 la tendenza a fondare cenobi nelle aree pi\u00f9 degradate della laguna per recuperarle e favorirne il ripopolamento (esempi del genere sono il monastero di San Giacomo in Paludo e il vicino monastero dei Santi Felice e Fortunato).\nRappresentava una delle pi\u00f9 importanti istituzioni, sia spirituali che temporali, della zona e da esso dipendevano i conventi di San Marco, dei SS. Apostoli Filippo e Giacomo e di Sant'Angelo, situati ad Ammiana, il cenobio dei SS. Andrea e Giacomo, nella contrada di Ammianella, e le chiese dei SS. Massimo e Marcelliano e dei SS. Sergio e Bacco di Costanziaco. Per questo motivo non mancavano i contrasti con il vicino monastero dei SS. Felice e Fortunato.\nPi\u00f9 tardo del complesso era un \"castrum\" bizantino che aveva finito per inglobare lo stesso San Lorenzo; castello e monastero erano collegate all'isola di Ammiana tramite un ponte.\nCome tutta la laguna settentrionale, queste zone cominciarono a decadere nel basso medioevo, cosa confermata da svariati documenti: in una donazione del vescovo di Torcello (1279) erano assegnati all'abbazia dei terreni siti \"dove stava la chiesa di San Massimo con il suo campanile\"; sempre nel XIII secolo si ricorda che nella localit\u00e0 si estraeva materiale edile recuperato dalle antiche rovine.\nUna breve di papa Eugenio IV (12 luglio 1438) sanciva l'unione del monastero a Santa Maria degli Angeli di Murano, permettendo cos\u00ec alle religiose di trasferirvisi.\nNella zona di San Lorenzo si \u00e8 svolta sin dagli anni sessanta una vivace attivit\u00e0 archeologica che ha portato alla luce i resti del monastero ma anche di un precedente popolamento (i reperti pi\u00f9 antichi risalgono al III secolo)."}
{"id": "2173188", "revid": "767487", "url": "https://it.wikipedia.org/wiki?curid=2173188", "title": "Hej\u0151kereszt\u00far", "text": "Hej\u0151kereszt\u00far \u00e8 un comune dell'Ungheria di 1.063 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2173195", "revid": "108551409", "url": "https://it.wikipedia.org/wiki?curid=2173195", "title": "Cattolici goani", "text": "I cattolici goani (Konkani: \u0917\u094b\u0902\u092f\u094d\u091a\u0947 \u0915\u0945\u0924\u094b\u0932\u093f\u0915 \"Goiche Katholik\") sono i cattolici della ex colonia portoghese di Goa, una regione sulla costa occidentale dell'India. Essi sono di etnia konkani e parlano l'omonima lingua.\nLe navi portoghesi arrivarono a Goa nel 1510, e le attivit\u00e0 missionarie cattoliche iniziarono quasi subito, anche grazie a quanto disposto nella bolla pontificia \"Romanus Pontifex\", che garantiva appoggio alla propaganda cristiana in Asia. La maggior parte dei cattolici goani discende da nativi appartenenti alla casta di bramini di etnia \"Gaud Saraswat\", convertiti dai portoghesi dal 1560 in poi. Dal loro incontro con il cattolicesimo nacque una cultura che \u00e8 un misto di elementi portoghesi cristiani ed antiche usanze indiane ed induiste. Nei secoli successivi l'intrapredenza dell'Inquisizione di Goa e gli esiti delle guerre fra portoghesi e marati costrinsero molti cattolici goani a trasferirsi nelle regioni vicine, specialmente nel Canara, a Sawantwadi e nel Maharashtra.\nLa comunit\u00e0 cattolica goana \u00e8 sparsa in tutto il mondo: vi sono emigrati negli stati arabi del Golfo Persico e in tutti i paesi di lingua anglosassone. L'identit\u00e0 cattolica goana \u00e8 stata ampliata negli ultimi tempi per includere gli emigrati di discendenza cattolica goana, dal momento che circa la met\u00e0 della comunit\u00e0 risiede al di fuori di Goa."}
{"id": "2173204", "revid": "211345", "url": "https://it.wikipedia.org/wiki?curid=2173204", "title": "Jean Baptiste Pigalle", "text": ""}
{"id": "2173206", "revid": "339392", "url": "https://it.wikipedia.org/wiki?curid=2173206", "title": "Jean baptiste pigalle", "text": ""}
{"id": "2173207", "revid": "306856", "url": "https://it.wikipedia.org/wiki?curid=2173207", "title": "Piazza delle Erbe (Padova)", "text": "Piazza delle Erbe chiamata un tempo anche \"piazza delle Biade\" o \"piazza del Vino\" ma anche \"piazza della Giustizia\" \u00e8 una delle numerose piazze che caratterizzano il centro storico di Padova. Fu per secoli, con piazza della Frutta, il centro commerciale della citt\u00e0. Nelle due piazze si svolge uno dei pi\u00f9 grandi mercati d'Italia. A differenza di piazza dei Signori, teatro delle celebrazioni civiche, piazza delle Erbe era sede dei festeggiamenti popolareschi. La piazza \u00e8 dominata dalla mole del Palazzo della Ragione, parte del grande Palazzo Comunale.\nStoria.\nL'area era vivace in et\u00e0 preromana come testimoniano i numerosi ritrovamenti archeologici. Secondo alcuni era sede di commerci gi\u00e0 in et\u00e0 imperiale, ma deve l'attuale conformazione ai secoli X e XI. Lo spazio venne occupato da numerose botteghe e banchi che vendevano ogni genere di merce, dal commestibile ai generi di lusso. Fu con la costruzione del Palazzo della Ragione agli inizi del Duecento che si tent\u00f2 di disporre i vari punti di vendita: sotto il salone si installarono i venditori di tessuti, di pellicce, mentre ai piedi delle scaloni del palazzo che riguardavano la piazza si installarono i tendoni dei venditori di ferro battuto (la \"Scala dei Feri\", a levante) e di vino (la \"Scala del Vin\", a ponente) mentre nello spazio si installarono i banchi semovibili dei venditori di granaglie e di cuoio. Sotto il Palazzo del Podest\u00e0 si aprirono le botteghe degli \"oresi\" (orefici). Nel 1302 si cerc\u00f2 di ampliare lo spazio con la demolizione del \"fondaco dei giubbettieri\" - posto dove ora si trova la fontana - conformando la piazza come la si vede ora, con la particolare posizione prominente del Palazzo del Podest\u00e0. Giovanni da Nono nella sua \"Visio Egidii\" testimoni\u00f2 con gran precisione l'ampliamento del Palazzo della Ragione nel 1309 e la disposizione delle botteghe i quel tempo. Nel Settecento si sistemarono le case medievali a meridione, con la \"rettifica\" dei porticati. Nel 1874, sul luogo delle prigioni a ponente fu costruito il Palazzo delle Debite mentre agli inizi del Novecento fu conclusa l'ala Moschini sul luogo del trecentesco Fondaco delle Biade.\nNella piazza, sotto al Palazzo del Podest\u00e0 si trovava un antico pozzo. Nell'agosto del 1785 fu adornato con la vera del pozzo che esisteva in piazza dei Signori, chiuso e spianato quel mese per decoro della piazza. Nel corso dell'800 il pozzo fu oggetto di aspre critiche, soprattutto in merito all'incuria igienica nell'uso delle secchie per attingere l'acqua. Venne definitivamente spianato e coperto da tombino - visibile sul selciato - nel 1930, quando venne costruita l'attuale fontana monumentale.\nLa piazza, pavimentata nel medioevo, venne lastricata in pi\u00f9 riprese nel corso del Settecento e radicalmente nel 1867.\nLa piazza nel giorno di San Giacomo di ogni anno ospitava fastosamente l'arrivo della Corsa del Palio i \"Ludi Carraresi\" istituiti dalla cittadinanza nel 1382 per festeggiare la signoria carrarese e commemorare la salita al potere di Giacomo I da Carrara, avvenuta il 28 giugno 1318, giorno della festa di San Giacomo. Il cavaliere che per primo giungeva nella piazza - partito in corsa da Voltabarozzo - avrebbe vinto il pallio, un brano di prezioso tessuto serico, mentre il secondo un'oca giovine, il terzo una civetta. \nSino al 1864 sulla loggia del Palazzo della Ragione si estraevano i numeri del gioco del Lotto e li venivano declamati alla folla assiepata nella piazza.\nLe esecuzioni capitali.\nLa piazza fu teatro delle esecuzioni capitali fin dal medioevo, con Piazza Castello. Era appunto chiamata anche \"Piazza della Giustizia\" e la statua della \"Giustizia\" con la spada e la bilancia, posta sopra la Torre degli Anziani guardava proprio sul luogo dove veniva montato il palco per le esecuzioni, sotto le finestre del Palazzo del Podest\u00e0. Luogo di pena capitale furono anche le logge del Palazzo della Ragione e la scala \"dei Feri\" - o della \"Giustizia\", appunto - dove guardava un'altra statua della Giustizia. Ad assistere i condannati erano i Confratelli della Scuola di San Giovanni della morte.\nAlcune storiche esecuzioni:\nDescrizione.\nLa piazza ha forma trapezoidale, irregolare. Tutti i giorni lavorativi ospita al mattino i banchi del mercato ortofrutticolo. Al pomeriggio numerosi bar occupano lo spazio con sedie e tavolini e vengono occupati da padovani e turisti per il rito dell'aperitivo che anima la piazza sino a tarda sera. "}
{"id": "2173208", "revid": "767487", "url": "https://it.wikipedia.org/wiki?curid=2173208", "title": "Homrogd", "text": "Homrogd \u00e8 un comune dell'Ungheria di 1.045 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2173212", "revid": "729019", "url": "https://it.wikipedia.org/wiki?curid=2173212", "title": "F\u00e1j", "text": "F\u00e1j \u00e8 un comune dell'Ungheria di 289 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2173213", "revid": "729019", "url": "https://it.wikipedia.org/wiki?curid=2173213", "title": "P\u00e9pito Elhorga", "text": "Biografia.\nNato ad Agboville da madre ivoriana e padre francese, pescatore del villaggio basco di Saint-Jean-de-Luz, Elhorg crebbe nella citt\u00e0 paterna, dove inizi\u00f2 a praticare il rugby.\nDivenuto professionista nel 1996, fu ingaggiato dal Biarritz, nel quale rimase tre stagioni, per poi spostarsi dai paesi Baschi e iniziare una lunga militanza nell'Agen, nel corso della quale divenne anche internazionale: nel 2001 esord\u00ec per la , in un \"test\" contro la .\nPrese parte alla , classificandosi quarto con la Francia, e vanta la partecipazione ai Sei Nazioni del e , con la vittoria nel primo di essi, con il Grande Slam.\nAl Bayonne dal 2008, dopo non essere stato convocato per la , vanta la pi\u00f9 recente convocazione in Nazionale a quasi due anni dal suo incontro precedente del 2006."}
{"id": "2173214", "revid": "122315", "url": "https://it.wikipedia.org/wiki?curid=2173214", "title": "Calicivirus", "text": ""}
{"id": "2173217", "revid": "287204", "url": "https://it.wikipedia.org/wiki?curid=2173217", "title": "Stilisti fiorentini", "text": ""}
{"id": "2173218", "revid": "287204", "url": "https://it.wikipedia.org/wiki?curid=2173218", "title": "Croce Rossa del Burundi", "text": "La Croce Rossa del Burundi \u00e8 la societ\u00e0 nazionale di Croce Rossa della Repubblica del Burundi, piccolo stato dell'Africa orientale.\nStoria.\nLa CRB fu fondata nel 1963 e nello stesso anno venne riconosciuta dal CICR e ammessa nella \"Lega della Croce Rossa e Mezzaluna Rossa\", l'attuale Federazione. Nel 1964 venne riconosciuta ufficialmente anche dal governo del Burundi, con decreto ministeriale, come \"associazione volontaria indipendente ausiliaria alle pubbliche autorit\u00e0\".\nLo statuto venne emendato nel 1968, quando il Burundi divent\u00f2 una repubblica in seguito a disordini interni che portarono ad una successione di colpi di stato; tuttavia bisogner\u00e0 aspettare il 2002 perch\u00e9 una sessione straordinaria della Assemble Generale si riunisca per approvare ufficialmente lo statuto.\nNel 1996 ebbe inizio l'attivit\u00e0 delle strutture provinciali in quattro province settentrionali del paese, e nel 1998 la Croce Rossa del Burundi decide di estendere la propria attivit\u00e0 ad altre nove province. L'obiettivo viene raggiunto nel 2000, quando la copertura viene estesa a 13 del 17 province del paese, inclusa la citt\u00e0 di Bujumbura, mediante cinque \"\"d\u00e9partements\" (dipartimenti) e sette \"centres de coordination provinciaux\"\" (centri di coordinazione provinciale).\nOrganizzazione.\nLa Croce Rossa del Burundi \u00e8 organizzata su tre livelli separati: nazionale, provinciale e locale.\nL'Assemblea Generale (in francese:\"Assembl\u00e9e g\u00e9n\u00e9rale\") \u00e8 l'organo supremo della societ\u00e0: \u00e8 composto dai membri del Comitato Nazionale, due membri di ognuno di 13 Comitati Provinciali, un membro di ogni Comitato Comunale, e dai rappresentanti dei ministeri interessati dalle attivit\u00e0 della Croce Rossa. \nLa societ\u00e0 \u00e8 governata dal Comitato Nazionale eletto dalla Assemblea Generale e composto da 15 persone. Il Comitato Esecutivo \u00e8 composto dal presidente, da un tesoriere ed un suo deputato, oltre al segretario generale e quattro consiglieri eletti dall'Assemblea Generale. Ogni comitato provinciale e comunale ha il proprio comitato e la propria assemblea provinciale o comunale.\nSuddivisione territoriale.\nLa copertura territoriale \u00e8 suddivisa tra 13 Comitati Provinciali che coprono 13 delle 17 province del Paese. Di questi, 12 sono suddivisi in 93 Comitati Comunali mentre uno, quello della Provincia di Bujumbura Mairie (che \u00e8 costituita dalla sola citt\u00e0 di Bujumbura), \u00e8 suddiviso in 13 \"comitati di zona\"."}
{"id": "2173219", "revid": "729019", "url": "https://it.wikipedia.org/wiki?curid=2173219", "title": "Fels\u0151berecki", "text": "Fels\u0151berecki \u00e8 un comune dell'Ungheria di 325 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2173221", "revid": "30677", "url": "https://it.wikipedia.org/wiki?curid=2173221", "title": "Burundi Red Cross", "text": ""}
{"id": "2173222", "revid": "9", "url": "https://it.wikipedia.org/wiki?curid=2173222", "title": "Helmut Hoeflehner", "text": ""}
{"id": "2173224", "revid": "1904508", "url": "https://it.wikipedia.org/wiki?curid=2173224", "title": "Lucy Percy", "text": "Storia.\nGiovinezza a corte.\nEra figlia di Henry Percy, IX conte di Northumberland. In seguito al matrimonio, avvenuto il 6 novembre 1617, con James Hay divenne contessa di Carlisle.\nFece parte della corte del re Carlo I d'Inghilterra avendo per amanti Thomas Wentworth, I conte di Strafford e John Pym, oppositori politici degli Stuart, mettendosi al loro servizio come informatrice segreta.\nSpia al servizio di Richelieu.\nSuccessivamente divenne amante del Duca di Buckingham che la lasci\u00f2 preferendole la regina francese Anna d'Austria, moglie di Luigi XIII di Francia. Per vendicarsi dei due amanti si mise al servizio del Cardinale Richelieu, nemico della regina.\nScoprendo indosso al nobile dei diamanti che non gli aveva mai visto, Lucy si convinse che fossero un dono di Anna. Escogit\u00f2 allora di poter rovinare la reputazione della rivale e smascherare la relazione adulterina rubando alcune pietre che cerc\u00f2 poi di consegnare al cardinale.\nLa storia dei diamanti venne poi ripresa da Alexandre Dumas per il suo romanzo \"I tre moschettieri\". Per creare il personaggio di Milady de Winter infatti si ispir\u00f2 alla figura di Lucy di Carlisle.\nCollegamenti esterni.\nRitratto di Lucy Percy"}
{"id": "2173231", "revid": "176990", "url": "https://it.wikipedia.org/wiki?curid=2173231", "title": "Un gar\u00e7on de chez V\u00e9ry", "text": "Un gar\u00e7on de chez V\u00e9ry \u00e8 uno spettacolo di vaudeville in un atto unico di Eug\u00e8ne Labiche, composto, pubblicato e rappresentato nel 1850.\nLa prima avvenne al Th\u00e9\u00e2tre de la Montansier (Palais-Royal) di Parigi.\nTrama.\nIl vaudeville \u00e8 basato su equivoci, scambi di persona e ostacoli. Due coniugi, i signori Gallimard, sono soliti incontrarsi con i rispettivi amanti, ovviamente all'insaputa l'uno dell'altra, nel medesimo ristorante, da cui prende il titolo l'opera. Qui vi lavora un cameriere, Antony, che per una serie di circostanze verr\u00e0 assunto proprio nella casa dei coniugi adulteri: entrambi lo riconoscono e di qui si attuano una serie di peripezie per evitare che il cameriere riferisca alla moglie i tradimenti del marito e viceversa.\nPrima rappresentazione.\nDella prima rappresentazione ci sono pervenuti i nomi degli attori che agirono in scena: Levassor impersonava Antony, Amant era Anatole Gallimard, Valaire aveva il ruolo di Alexandre e la signorina Juliette Pelletier quello della signora Gallimard."}
{"id": "2173243", "revid": "767487", "url": "https://it.wikipedia.org/wiki?curid=2173243", "title": "Fels\u0151dobsza", "text": "Fels\u0151dobsza \u00e8 un comune dell'Ungheria di 983 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2173245", "revid": "767487", "url": "https://it.wikipedia.org/wiki?curid=2173245", "title": "Fels\u0151gagy", "text": "Fels\u0151gagy \u00e8 un comune dell'Ungheria di 165 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2173250", "revid": "767487", "url": "https://it.wikipedia.org/wiki?curid=2173250", "title": "Fels\u0151kelecs\u00e9ny", "text": "Fels\u0151kelecs\u00e9ny \u00e8 un comune dell'Ungheria di 398 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2173252", "revid": "339392", "url": "https://it.wikipedia.org/wiki?curid=2173252", "title": "No Line On The Horizon", "text": ""}
{"id": "2173258", "revid": "124123", "url": "https://it.wikipedia.org/wiki?curid=2173258", "title": "Leonard Huxley (fisico)", "text": "Huxley \u00e8 nato a Londra, figlio di George Hamborough e Lilian Huxley. Fu un cugino di secondo grado di Thomas Henry Huxley. La sua famiglia migr\u00f2 dall'Inghilterra in Australia nel 1905, precisamente in Tasmania, dove Huxley ha mostrato grande promesse accademiche e sportive. Ha vinto una borsa di studio al New College di Oxford, mentre nel suo secondo anno presso l'Universit\u00e0 della Tasmania ottenne un dottorato sempre da Oxford nel 1928. Mor\u00ec a Londra all'et\u00e0 di 86 anni."}
{"id": "2173263", "revid": "1305772", "url": "https://it.wikipedia.org/wiki?curid=2173263", "title": "Burnt Offerings", "text": ""}
{"id": "2173267", "revid": "661526", "url": "https://it.wikipedia.org/wiki?curid=2173267", "title": "I soldi sono finiti", "text": "I soldi sono finiti \u00e8 l'album d'esordio del gruppo rock alternativo milanese Ministri, pubblicato nel novembre 2006.\nIl disco.\nInciso per l'etichetta discografica indipendente Otorecords con la collaborazione di Maninalto Records, l'album \u00e8 stato distribuito da Venus Dischi in tutta Italia. La produzione \u00e8 stata affidata ad Alessio Camagni. Il disco \u00e8 stato realizzato al Noise Factory di Milano.\nIl disco \u00e8 caratterizzato da diverse particolarit\u00e0. Innanzitutto, sopra la copertina di ogni CD viene inserita una moneta vera da 1 Euro, per provocare e sensibilizzare i \"consumatori\" di musica sulla crisi discografica in atto. Inoltre, nel libretto si pu\u00f2 trovare la nota \"spese della produzione dell'album\".\nIl disco si \u00e8 garantito una distribuzione molto ampia ed ha avuto un grosso impatto sulla scena indie italiana: ai testi politicamente scorretti vengono affiancati strumenti energici e voci trasformiste (tra melodia, grunge e urlato). Tutto ci\u00f2 ha portato la banda milanese a esibirsi in tutta Italia e in vari contesti, dalle feste di paese all'Italia Wave nel 2007.\nLa canzone \"Il mio compagno di stanza\" doveva originariamente far parte di quest'album , ma non fu mai inserita per motivi che i Ministri stessi hanno spiegato varie volte nelle loro interviste. \u00c8 stata suonata solo dal vivo fino a quando non fu inserita come traccia bonus per la versione di I-Tunes dell'album nella riedizione del 2011\nTutte le canzoni sono intervallate da intermezzi, non c'\u00e8 nessun momento di pausa. Le parti di fisarmonica suonata dalla madre del produttore (come i Ministri affermano durante la cerimonia di pubblicazione della riedizione del 2011 dell'album), alcuni spezzoni di armonica e chitarra da F Punto; la particolarit\u00e0 \u00e8 che i rumori di sottofondo sono stati catturati da una festa di asiatici (filippini) adiacente allo studio di registrazione. Tutti gli altri effetti e suoni negli intermezzi sono stati registrati dai Ministri stessi con metodi non convenzionali e rudimentali (ad esempio per catturare il rumore delle monete che cadevano dentro un cappello hanno realmente microfonato un cappello mentre vi si lanciavano le monete all'interno).\nRiedizioni.\nL'album \u00e8 stato pubblicato anche in altre due edizioni: nel 2009 sempre per la Otorecords e nel 2011, questa volta per la Universal. La ristampa del 2009 era in tiratura limitata (1000 copie). In ciascuna delle copie \u00e8 stato inserito un pezzo delle vecchie giacche che avevano accompagnato i Ministri fino ad allora. Nella ristampa del 2011 sono anche presenti tre brani tratti da \"La piazza EP\"."}
{"id": "2173281", "revid": "767487", "url": "https://it.wikipedia.org/wiki?curid=2173281", "title": "Fels\u0151ny\u00e1r\u00e1d", "text": "Fels\u0151ny\u00e1r\u00e1d \u00e8 un comune dell'Ungheria di 1.060 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2173286", "revid": "124355239", "url": "https://it.wikipedia.org/wiki?curid=2173286", "title": "Possessione", "text": "La possessione \u00e8 una condizione psicofisica in cui una persona, da certe tradizioni religiose, viene considerata abitata da un'entit\u00e0 soprannaturale (demone, dio, antenato, ecc.). La persona in questione viene definita \"indiavolata\", \"indemoniata\" o \"posseduta\".\nNegli ambienti religiosi, la possessione considerata \"autentica\" secondo la dottrina di quella specifica religione viene affrontata mediante la pratica dell'esorcismo.\nMolti presunti casi di \"indemoniati\" vanno in realt\u00e0 ricondotti a disturbi, come la schizofrenia ed alcune forme di psicosi, o con patologie quali la sindrome di Tourette. \nPossessione nel cristianesimo.\nNel cristianesimo, questo essere \u00e8 solitamente interpretato come diavolo o demone, e questa situazione si chiama \"possessione diabolica\" o \"demoniaca\".\nIl fenomeno della possessione affonda le sue radici nei testi sacri: nel Nuovo Testamento, ad esempio, vengono riportati degli episodi in cui Ges\u00f9 Cristo affronta e libera alcuni indemoniati.\nBibbia.\nNella bibbia sono descritti diversi casi di possessione demoniaca:\nPossessione di un corpo animale.\nIl caso del demone Legione \u00e8 l'unico in tutta la Bibbia secondo il quale un angelo entra nel corpo di un animale anzich\u00e9 di un essere umano come \u00e8 pi\u00f9 comunemente noto. La teologia cattolica afferma che gli angeli furono creati invisibili e incorporei prima della creazione di Genesi 1: la creazione dell'universo invisibile precedette quella dell'universo visibile. Non avendo un corpo proprio possono assumere la sostanza di un corpo altrui, umano o animale.\nLa presenza reale del demonio \u00e8 associata ad animale come il serpente fin dall'inizio della Genesi. Il testo biblico non chiarisce mai se siano posseduti ovvero creati dal nulla: se Satana che entra in un corpo animale nato da unione di carne oppure se siano una transustanziazione, nella quale l'angelo dona a s\u00e9 stesso un corpo di cuore e sangue, pur temporaneo ed eliminabile in qualsiasi momento.\nLa transustanziazione dell'angelo in un corpo animale differisce da quella eucaristica di Dio, nel fatto che una \u00e8 temporanea e sempre reversibile, mentre l'altra \u00e8 permanente e per sempre irreversibile. Sia la possessione che la transustanziazione angelica sono note nella Bibbia e nella tradizione cristiana: il Libro di Tobia afferma che l'Arcangelo Raffaele apparve in un corpo umano, pur non indicando se avesse cuore e sangue, ed in particolare se quel corpo umano e mortale come tutti gli altri fosse nato da volere di carne umana con la presenza di un angelo al posto dell'anima: dopo la morte, la \"Summa theologica\" afferma che non vi \u00e8 differenza fra l'anima separata dal corpo e gli angeli creati incorporei per quanto riguarda la visione di Dio, il potere di intercedere la sua Grazia a chi prega e di operare miracoli nella storia umana.\nL'\"incarnazione angelica\" ammette la possibilit\u00e0 che dal punto di vista ontologico della sostanza l'unione ipostatica di un angelo ad un corpo umano sia indistinguibile dall'unione ipostatica di un'anima donata dallo Spirito Santo Dio ad un corpo umano. \nAnche gli angeli sono creati dallo Spirito Santo Dio, in quanto a Lui simili e da Lui procedenti come l'immagine dall'originale quanto alla natura invisibile e incorporea. anche la colomba dello Spirito Santo attesta che nella tradizione esisteva la possibilit\u00e0 di incontrare Dio nella forma accidentale di un corpo animale, che diversamente, dai due corpi umano-divini di Dio Padre e di Dio figlio, ha natura temporanea e non consustanziale: anche se Dio appare come colomba ed \u00e8 dentro il corpo animale di una colomba, quest'ultima non \u00e8 il Corpo di Dio.\nSant'Agostino afferm\u00f2 che qualsiasi miracolo possibile agli angeli di Dio, lo \u00e8 anche ai demoni di Satana. In questo fatto, rientra il darsi un corpo umano o animale temporaneo. Nel corso degli esorcismi, \u00e8 noto l'apporto esterno di forme animali che appaiono dal nulla e che erano in precedenza assenti nello spazio circostante, come se l'angelo Satana le avesse create.\nChiesa cattolica.\nNella pratica della Chiesa cattolica alcuni indicatori sono considerati rivelatori di una possessione demoniaca, ad esempio laddove il soggetto:\nDevono in ogni caso coesistere molti sintomi. La possessione demoniaca secondo l'approccio cattolico sarebbe conseguenza di attivit\u00e0 di occultismo di varia natura e farebbe leva su ferite emotive e una vita spirituale considerata \"disordinata\" (non frequentazione dei sacramenti, in particolare della confessione, assenza di preghiera, vita moralmente in contrasto con la fede).\nChiesa protestante.\nAnche alcune chiese protestanti riconoscono la possessione e l'esorcismo, sebbene la pratica sia molto meno formale che nella Chiesa cattolica. Per determinare se i disturbi mentali o anche fisici siano di natura psicologica o spirituale, viene recitata una preghiera sulla persona affetta affinch\u00e9 sia guarita dal suo male, ma se la persona reagisce violentemente o stranamente alla preghiera fatta nel nome di Ges\u00f9, allora questo \u00e8 indice che il male \u00e8 di natura demoniaca.\nChiesa ortodossa.\nSecondo gli ortodossi la morte, il peccato e la malattia sono in stretta connessione. Ogni manifestazione negativa (difficolt\u00e0, possessione, malattia ecc.) \u00e8 dunque considerata come un'azione diretta del demonio, pertanto \u00e8 necessario elevare la propria preghiera per la guarigione-liberazione di ogni persona che ne faccia richiesta con fede e umilt\u00e0, senza ricercarne le cause.\nPossessione nella religione islamica.\nLa possessione di spiriti maligni (Jinn) o di Satana (\"Shaitan\") e l'esorcismo sembrano facciano parte del credo Islamico fin dalle sue origini.\nNove versetti del Corano si riferiscono esplicitamente alla possessione spiritica. Ai musulmani viene detto di \"cercare rifugio in Allah dal diavolo maledetto\", ma questo verso si riferisce alla paura che i musulmani dovrebbero avere dell'ira di Dio, in quanto lo scopo di Satana \u00e8 quello di indurre in errore gli esseri umani e farli disobbedire a Dio.\nAlcuni dei versetti che nel Corano si riferiscono alle possessioni sono:\nNatura dei Jinn.\nNel credo islamico, i Jinn sono creature dotate di intelligenza plasmate dal fuoco, molto simili agli uomini in quanto possiedono il libero arbitrio di scegliere tra il bene e il male.\nUn Jinn pu\u00f2 possedere un uomo per pura malignit\u00e0, oppure pu\u00f2 farlo per altre ragioni. Secondo Ibn Taymiyya un Jinn pu\u00f2 possedere un uomo perch\u00e9 vuole sperimentare il mondo, per motivi di desiderio o amore; in tal caso pu\u00f2 non avere cattive intenzioni o pu\u00f2 non rendersi conto del male che causa. La possessione pu\u00f2, diversamente, essere effettuata per vendetta, poich\u00e9 si dice che gli Jinn siano facili all'ira, specialmente quando credono di essere stati colpiti apposta (dato che gli Jinn sono invisibili all'uomo, una persona pu\u00f2 accidentalmente causar loro del male senza saperlo).\nPossessione nelle altre religioni.\nL'Induismo crede che gli dei possano entrare nei corpi di esseri viventi, perci\u00f2 la possessione \u00e8 considerata una condizione di maggiore santit\u00e0. I posseduti sono venerati e a loro sono richieste benedizioni. Se tuttavia lo spirito rifiuta di andarsene dopo qualche tempo l'esorcista del villaggio viene interpellato allo scopo di far uscire lo spirito.\nNello Shintoismo molti youkai sono capaci di possessione demoniaca, ad esempio le kitsune e i tanuki tsuki.\nLa Wicca ammette la possessione ma non prevede esorcismo, poich\u00e9 ritiene che nessuno spirito, persona, cosa siano per propria natura \"cattive\".\nIl Kemetismo ritiene la possessione una situazione in senso lato, ovvero un forte squilibrio dell'ordine interno del ka, non esistono pratiche di esorcismo sulle persone, che devono dunque affidarsi alla preghiera e all'utilizzo di amuleti magnetizzati, richiedendo talvolta l'aiuto di un sacerdote o sacerdotessa autorizzato; altro caso riguarda l'esorcismo degli ambienti, in cui un sacerdote o sacerdotessa autorizzato, o in alcuni casi i semplici fedeli, procedono alla purificazione del luogo tramite le purificazioni e l'invocazione delle forze dell'ordine.\nPossessione nella religione ebraica.\nNella Cabala e nella tradizione giudaica europea, una persona pu\u00f2 essere posseduta da uno spirito maligno chiamato dybbuk, che si ritiene essere l'anima vagante di una persona morta e fuggita dalla Geenna (un termine ebraico tradotto liberamente come \"inferno\"). Secondo questo credo, un'anima che non sia riuscita a compiere la sua missione durante la vita ha una seconda opportunit\u00e0 di compierla trasformandosi in un dybbuk.\nPunto di vista scientifico.\nNon sono noti nella letteratura scientifica casi nei quali scienziato o medico abbia testimoniato o documentato attivit\u00e0 paranormali nel corso di presunte possessioni diaboliche, i cui sintomi sono stati costantemente ascritti a malattie psichiatriche trattabili farmacologicamente. La schizofrenia paranoide \u00e8 una delle malattie psichiatriche i cui sintomi sono pi\u00f9 di frequente sovrapponibili e confusi con quelli della possessione diabolica.\n\u00c8 importante notare che, nei casi di malattie mentali, il fenomeno si esprime seguendo le regole della propria cultura e si ritiene che esso sia solo la conseguenza della credenza religiosa. Gli psicologi del CICAP evidenziano che anche in assenza di malattia mentale \u00e8 possibile vivere una esperienza demoniaca. Essa pu\u00f2 essere costruita dal nulla all'interno di un contesto in cui si contempla tale credenza, in tal caso certe esperienze naturali vengono interpretate in chiave sovrannaturale \nSi noti che la convinzione di essere posseduti da un'entit\u00e0 demoniaca \u00e8 tipica di molte sindromi psichiatriche, come talune forme di psicosi schizofreniche, nevrosi isteriche e deliri depressivi. "}
{"id": "2173288", "revid": "119523074", "url": "https://it.wikipedia.org/wiki?curid=2173288", "title": "Self-scanning", "text": "Il self-scanning, indica un sistema di acquisto - adottato prevalentemente da supermercati e ipermercati - che si avvale dell'uso di lettori portatili di codici a barre e pod per self-scanning utilizzati dagli stessi acquirenti al momento della spesa per velocizzarne la fase di pagamento in cassa.\nStoria.\nIl Self-scanning compare nel 1993 nei Paesi Bassi, dove viene adottato per la prima volta dalla catena Royal Ahold presso i numerosi punti vendita presenti nel paese. Questo tipo di soluzione per gli acquisti registra dalla met\u00e0 degli anni '90 in poi una costante diffusione ed un ampio successo dovuto alla riduzione dei tempi di pagamento alla cassa.\nIn Italia \u00e8 stato introdotto per la prima volta nel 1998 in Coop Estense e Unicoop Firenze con il nome commerciale di \"Salvatempo\".\nFunzionamento.\nDal distributore posizionato all'ingresso del punto vendita, il cliente preleva il lettore portatile utilizzando la propria carta fedelt\u00e0. I prodotti, i cui codici a barre vengono letti dal pod, possono essere riposti direttamente nelle buste all'interno del carrello. Durante il percorso di spesa il cliente pu\u00f2 ricevere informazioni relative ai prodotti acquistati (calorie, ricette, promozioni etc..). Una volta giunti alla cassa \u00e8 possibile consegnare il lettore, che ha gi\u00e0 registrato l'ammontare dei prodotti acquistati, e pagare quindi senza la necessit\u00e0 di svuotare il carrello e far scorrere la merce sul nastro.\nAl fine di tutelare le catene di distribuzione e i consumatori da eventuali errori e dai furti, vengono svolti periodicamente dei controlli casuali, chiamati in gergo \"riletture\".\nI benefici per il cliente sono numerosi, i pi\u00f9 importanti sicuramente: "}
{"id": "2173290", "revid": "767487", "url": "https://it.wikipedia.org/wiki?curid=2173290", "title": "Fels\u0151telekes", "text": "Fels\u0151telekes \u00e8 un comune dell'Ungheria di 808 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2173302", "revid": "281294", "url": "https://it.wikipedia.org/wiki?curid=2173302", "title": "Asociaci\u00f3n Deportiva Saprissa", "text": ""}
{"id": "2173308", "revid": "1305772", "url": "https://it.wikipedia.org/wiki?curid=2173308", "title": "Something Wicked This Way Comes", "text": ""}
{"id": "2173310", "revid": "661526", "url": "https://it.wikipedia.org/wiki?curid=2173310", "title": "La piazza EP", "text": "La piazza EP \u00e8 il primo EP del gruppo milanese alternative rock Ministri, pubblicato il 6 giugno 2008 per l'etichetta discografica Universal.\nIl disco.\nIl disco \u00e8 stato prodotto da Alessio Camagni al Noise Factory di Milano. Le registrazioni e il missaggio sono state curate dallo stesso Camagni e da Taketo Gohara. La masterizzazione \u00e8 stata effettuata presso il Fonoprint di Bologna.\nIl disco \u00e8 costituito da 4 pezzi inediti ed apre la strada all'album \"Tempi bui\", che sarebbe stato pubblicato il 6 febbraio 2009 e che contiene tra gli altri anche il brano \"Diritto al tetto\", inserito in questo EP.\nDall'EP viene estratto il videoclip del brano \"Diritto al tetto\", diretto da Davide Fois. Il video, dai primi di giugno, viene trasmesso su MTV e All Music. Alla fine dell'estate 2008 viene diffuso sul canale MySpace ufficiale della band il video de \"La piazza\", diretto dal registra Danxzen.\nI brani \"La piazza\", \"Fari spenti\" e \"Meglio se non lo sai\" sono anche presenti nella ristampa del 2011 de \"I soldi sono finiti\"."}
{"id": "2173313", "revid": "624525", "url": "https://it.wikipedia.org/wiki?curid=2173313", "title": "Calcolatrice elettronica", "text": ""}
{"id": "2173320", "revid": "767487", "url": "https://it.wikipedia.org/wiki?curid=2173320", "title": "Caibiran", "text": "Caibiran \u00e8 una municipalit\u00e0 di Quinta classe delle Filippine, situata nella Provincia di Biliran, nella Regione del Visayas Orientale.\nCaibiran \u00e8 formata da 17 baranggay:"}
{"id": "2173331", "revid": "767487", "url": "https://it.wikipedia.org/wiki?curid=2173331", "title": "Culaba", "text": "Culaba \u00e8 una municipalit\u00e0 di Quinta classe delle Filippine, situata nella Provincia di Biliran, nella Regione del Visayas Orientale.\nCulaba \u00e8 formata da 17 baranggay:"}
{"id": "2173355", "revid": "1543377", "url": "https://it.wikipedia.org/wiki?curid=2173355", "title": "Wind-up Records", "text": "Wind-up Records \u00e8 un'etichetta discografica indipendente statunitense con sede a New York. \u00c8 stata fondata nel 1997 quando Alan e Diana Meltzer acquistarono la Grass Records. I prodotti di questa casa discografica vengono distribuiti nel mondo dalla Sony BMG Music Entertainment, escluso il Canada, dove c'\u00e8 la compagnia Wind-up Entertainment Canada, Inc., alla quale vengono distribuite copie dalla Warner Music Canada. Lo slogan della compagnia \u00e8 \"Developing Career Artists.\"\nAlcune band di successo che hanno un contratto con la Wind-up sono gli Evanescence, Creed, Seether, Finger Eleven, 12 Stones ed i People in Planes. La casa discografica ha inoltre ripubblicato album che erano sotto l'etichetta Grass Records. Ha ripubblicato album dei The Wrens e dei Commander Venus.\nIl 13 gennaio 2009 la Sony Music Entertainment rilascia un comunicato stampa nel quale dice che hanno assorbito la Wind-up Records.\nNel settembre 2009 \u00e8 stato siglato un accordo per la distribuzione della produzione nel mondo con la EMI, escluso il Nord America.\nIl 31 ottobre 2013, la The Bicycle Music Company acquist\u00f2 la parte storica del catalogo della Wind-up Records che includeva oltre 1600 canzoni e album di band come Creed, Evanescence, Seether e Alter Bridge. Nel maggio del 2015, la \"Concord Bicycle Music\" (nata tra la fusione della \"The Bicycle Music Company\" e il \"Concorde Music Group\") acquist\u00f2 anche il resto del catalogo della Wind-up Records.\nArtisti attuali.\nLista degli artisti della Wind-up secondo il loro sito al 13 novembre 2008:"}
{"id": "2173356", "revid": "287204", "url": "https://it.wikipedia.org/wiki?curid=2173356", "title": "Oswald Totsch", "text": ""}
{"id": "2173359", "revid": "767487", "url": "https://it.wikipedia.org/wiki?curid=2173359", "title": "Kawayan", "text": "Kawayan \u00e8 una municipalit\u00e0 di Quinta classe delle Filippine, situata nella Provincia di Biliran, nella Regione del Visayas Orientale.\nKawayan \u00e8 formata da 20 baranggay:\nKawayan ha competenza amministrativa sulle piccole isole di Tagasipol, Tagnucan, Genuroan e Tingcasan, quest'ultima l'unica abitata."}
{"id": "2173362", "revid": "2373", "url": "https://it.wikipedia.org/wiki?curid=2173362", "title": "Amomongo", "text": "Amomongo \u00e8 una creatura scimmiesca appartenente al folklore filippino. L'etimo \u00e8 probabilmente da ricercarsi nella lingua hiligaynon, in cui la parola \"Am\u00f3\" vuol significare \"scimmia\".\nDescritto nei racconti dei nativi come un essere ricoperto di peluria bruna, con delle unghie affilate e molto lunghe, dalle fattezze umane e scimmiesche tali da renderlo un uomo scimmia.\nI pi\u00f9 scettici, soprattutto immigranti dal Sud-Est asiatico e nuove generazioni di filippini, credono sia solo una leggenda dovuta al fatto che nelle foreste inesplorate non \u00e8 facile trovare scimmie molto feroci che attaccano l'uomo.\nGli abitanti di La Castellana e del Negros Occidental si rifanno ad alcuni racconti popolari narrando di una creatura scimmiesca selvaggia che vivrebbe nelle grotte del Monte Kanla-on.\nFatti di cronaca.\nA supporto dell'esistenza di questa creatura v'\u00e8 stata un'aggressione molto cruenta e feroce ai danni di due contadini nei pressi di una foresta in compagnia delle loro capre e pollame. La testimonianza \u00e8 stata shoccante, i due uomini hanno asserito di essere stati attaccati proprio dall'Amomongo, che una volta contusi avrebbe preso il loro bestiame squartandolo per mangiarne le interiora.\nL'aggressione avvenuta nella provincia di Visayas non \u00e8 stata la prima. Per un breve periodo si ricorda infatti di un primate molto grosso e feroce non bene identificato che attacc\u00f2 alcune fattorie facendo sparire il bestiame.\nA Barangay Camalubalo, dopo l'uccisione di 126 papere nei cui cadaveri erano state trovate ferite laceranti e interiora mancanti, si era parlato di Amomongo. Allarme anche lanciato dalle autorit\u00e0 locali, che per\u00f2 al cessare delle uccisioni smentirono la versione iniziale sulla creatura avendo la prova tramite alcune autopsie che il misterioso predatore era un cane randagio."}
{"id": "2173367", "revid": "125887515", "url": "https://it.wikipedia.org/wiki?curid=2173367", "title": "Carlotta Margherita di Montmorency", "text": "Biografia.\nInfanzia.\nCarlotta Margherita era la figlia del duca Enrico I di Montmorency, e della sua seconda moglie, Luisa di Budos. Carlotta Margherita appartiene per nascita a una delle pi\u00f9 antiche e pi\u00f9 illustri famiglie della Francia (il nonno, Anne de Montmorency era stato un amico intimo di Francesco I e di Enrico II).\nLa sua infanzia \u00e8 relativamente triste e solitaria. Vede poco il padre e viene allevata da una delle sue zie, che la rese una principessa pia e colta.\nAl servizio della regina e matrimonio.\nNel 1609, all'et\u00e0 di sedici anni, entr\u00f2 al servizio della regina Maria de' Medici. \u00c8 durante un balletto in cui era vestita come una ninfa che seduce il vecchio re. Enrico IV fece rompere il fidanzamento di Carlotta Margherita con il Marchese de Bassompierre, suo amico, allo scopo di non avere fraintendimenti con esso, per farla sposare con un Principe del sangue e suo nipote, Enrico II di Borbone-Cond\u00e9, ritenuto non molto ricco, timido, insignificante e omosessuale e, nonostante fosse stato coinvolto nella sua educazione, Enrico IV lo disprezzava, il tutto per poter godere liberamente della compagnia della dama senza incontrare ostacoli da parte di un marito geloso. \nInizi\u00f2 quindi uno scambio intimo di lettere tra il sovrano e Carlotta (sembra che la relazione non and\u00f2 momentaneamente oltre l'amore platonico) ed il contratto matrimoniale venne firmato al Louvre il 2 marzo del 1609; il neo-marito pot\u00e9 ottenere una lauta di donazione che costitu\u00ec la base per la ricostruzione della fortuna della famiglia. Dopo aver ricevuto la dispensa papale, il matrimonio venne celebrato l'11 maggio (o il 17) 1609 a Chantilly e Carlotta divenne cos\u00ec principessa di Cond\u00e9.\nNei Paesi Bassi.\nEnrico II tuttavia si dimostr\u00f2 un marito tutt'altro che accondiscendente e, per sottrarre la moglie alle voglie del re, fugg\u00ec con lei a Bruxelles nei Paesi Bassi Spagnoli. \nLungo il tragitto, il sovrano tent\u00f2 in modo fallimentare di braccare la coppia e quando questi giunsero a destinazione, Enrico esercit\u00f2 forti pressioni sui reggenti dei Paesi Bassi, Alberto e Isabella d'Asburgo: i due, che videro nella faccenda solo un problema, ma si irrigidirono sulle loro posizioni a seguito di fallimentari e tragicomici ratti. La situazione peggior\u00f2 quando Enrico II si rec\u00f2 a Milano nel marzo 1610 e ivi firm\u00f2 un accordo con la Spagna, impegnandosi a non rientrare in Francia in cambio di una lauta pensione. La situazione si leg\u00f2 con la questione della successione di Giovanni Guglielmo di J\u00fclich-Kleve-Berg, la cui guerra non scoppi\u00f2 solo per l'assassinio di Enrico IV.\nLa coppia ritorn\u00f2 a Parigi solo dopo la morte del re.\nPrigionia.\nNel 1613 Enrico II si oppose al governo della reggente Maria de' Medici, fomentando la rivolta, ma nel 1616 sia lui che la moglie furono arrestati e imprigionati a Vincennes, dove nacquero i loro primi quattro figli. Vennero liberati nel 1620 per volere di Luigi XIII di Francia.\nAmica della Regina.\nCarlotta Margherita, secondo le cronache, era una donna bellissima, pia (non eccessivamente) colta, tollerante, che frequenta la Corte (la regina Anna d'Austria la tiene in grande considerazione), ma senza legarsi a nessuno. Non le piace il primo ministro, il cardinale Richelieu, ma non interferisce con gli intrighi che affliggono la vita di corte. Nel 1627 tent\u00f2 di intercedere in favore di suo cugino, il conte di Montmorency-Boutteville, colpevole di aver violato l'editto contro i duelli del terribile cardinale: Luigi XIII e Richelieu restarono inflessibili.\nNel 1632, il suo unico fratello, Enrico II di Montmorency, governatore della Linguadoca, tenente generale del Regno, venne arrestato a P\u00e9zenas, Michel Particelli d'Emery, rappresentante del re nelle tenute generali della Linguadoca, fu arrestato durante un combattimento a Castelnaudary. Carlotta Margherita implor\u00f2 il perdono di Luigi XIII. Ma il re sostenne il suo ministro Richelieu e fece decapitare Montmorency a Tolosa, eliminando l'ultimo rappresentante maschile della famiglia. Il re confisc\u00f2 l'immenso patrimonio della famiglia. Carlotta Margherita ferita nel suo amore fraterno, si allontan\u00f2 dalla corte e si dedic\u00f2 ai suoi figli.\nDuchessa di Montmorency.\nAlla morte del fratello, divenne \"Duchessa di Montmorency\".\nIl 21 aprile 1643 fece da madrina, insieme al cardinale Giulio Mazzarino, al delfino Luigi, figlio ed erede del re Luigi XIII di Francia.\nDurante la reggenza di Anna d'Austria, Carlotta Margherita ritorn\u00f2 a corte.\nDiscendenza.\nCarlotta e Enrico II di Borbone-Cond\u00e9 ebbero sei figli, ma solo tre raggiunsero l'et\u00e0 adulta:"}
