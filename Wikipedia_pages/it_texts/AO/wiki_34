{"id": "2051961", "revid": "775372", "url": "https://it.wikipedia.org/wiki?curid=2051961", "title": "Genocidio assiro", "text": "L'espressione genocidio assiro - talvolta olocausto degli assiri, massacro degli assiri o Seyfo (in assiro \u0723\u071d\u0726\u0710 \"seyfo\", significa \"spada\", \"olocausto\" o \"Shoah\") si riferisce alla deportazione ed eliminazione di cristiani della Chiesa assira, della Chiesa ortodossa siriaca, della Chiesa cattolica sira e della Chiesa cattolica caldea compiuta nell'Impero ottomano dal governo dei Giovani Turchi.\nSi valuta che negli anni 1915-1916 furono massacrati non meno di 275.000 cristiani e, secondo alcune fonti, fino a 750.000.\nGli assiri erano abitanti originari del luogo, essendo sempre vissuti nei territori della Turchia, della Siria e della Mesopotamia (l'odierno Iraq). \nDescrizione.\nI massacri coinvolsero l'intero territorio dell'attuale Turchia, e si concentrarono fondamentalmente sui pi\u00f9 popolati territori orientali giungendo a colpire anche la regione di Urmia, in Persia. I fatti avvenuti a Van e relativa provincia, sono tra i maggiormente noti e documentati.\nAlcune comunit\u00e0 cristiane assire trovarono rifugio nel Caucaso governato dall'Impero russo. Ancora oggi una comunit\u00e0 assira risiede in Georgia. Stimati in settemila fedeli, sono presenti principalmente a Tbilisi (la capitale) e a Gardabani, suddivisi tra la Chiesa cattolica caldea e la Chiesa assira d'Oriente. Dal 1982 sono stati riallacciati i contatti con la chiesa madre in Mesopotamia.\nIl massacro \u00e8 assai meno noto del genocidio armeno e greco del quale \u00e8 tuttavia contemporaneo.\nIl 26 marzo 2007 se n'\u00e8 discusso per la prima volta al Parlamento europeo.\nNel 2016, il 30 settembre, papa Francesco ha fatto visita alla comunit\u00e0 assira in Georgia.\nIl negazionismo.\nL'espressione \"negazionismo del genocidio assiro\" indica un atteggiamento storico-politico che, utilizzando a fini ideologici-politici modalit\u00e0 di negazione di fenomeni storici accertati, nega contro ogni evidenza il fatto storico del genocidio assiro.\nIl genocidio assiro \u00e8 un fatto storicamente accertato. Interessi ideologici-politici-storici tendono a renderne difficile l'ammissione da parte di quanti in qualche modo si sentano vicini agli autori dell'olocausto degli assiri, o abbiano difficolt\u00e0 culturali-storiche ad accettarlo, o per interessi geo-politici considerano dannoso ammetterlo.\nIl negazionismo \u00e8 un atteggiamento storico culturale, che fa uso di una serie di strumenti dialettici per negare l'evidenza dei fatti.\nLe motivazioni per assumere un atteggiamento negazionista possono essere disparate, tuttavia nel caso del genocidio assiro gli interessi politici concreti prevalgono su quelli culturali, avendosi un'utilizzazione del metodo negazionista in funzione di non fare concessioni politiche, necessarie in caso di ammissione del fatto.\nIn realt\u00e0 furono utilizzati vari espedienti per mantenere il silenzio, dalla minimizzazione del numero degli uccisi, dalla presentazione delle circostanze come necessit\u00e0 di difesa, dalla scissione dei massacri in singole azioni di dimensione inferiore al complesso."}
{"id": "2051964", "revid": "116944", "url": "https://it.wikipedia.org/wiki?curid=2051964", "title": "Nomismata", "text": ""}
{"id": "2051972", "revid": "1522738", "url": "https://it.wikipedia.org/wiki?curid=2051972", "title": "Sabbac", "text": "Sabbac \u00e8 il nome di due supercriminali dei fumetti della Fawcett Comics e della DC Comics. Il Sabbac originale fu creato da Otto Binder e Al Carreno nel 1943 come nemico di Capitan Marvel Jr., mentre la versione moderna fu creata da Judd Wininck e Tom Raney nel 2004 come nemico sia di Junior sia degli Outsiders.\nStoria.\nTimothy Karnes.\nIl Sabbac originale Sabbac era l'alter ego di Timothy Karnes (alcuni fumetti creditavano il suo cognome come Barnes), e nemico di Capitan Marvel Jr.. Sabbac apparve in due numeri di \"Capitan Marvel Jr.\" della Golden Age (numeri 4 e 6, entrambi del 1943), e in due numeri ognuno di World's Finest Comics e Adventure Comics durante l'inizio degli anni ottanta.\nSabbac \u00e8 rappresentato come il \"lato oscuro\" dei Marvel, simile al nemico di Capitan Marvel, IBAC. Le forze oscure dell'Inferno conferiscono all'umano Karnes il potere di diventare un essere con un potere tale da paragonarsi a Capitan Marvel. Per accedere a questo potere, Karnes deve solo pronuncuare la parola magica \"Sabbac\" e il fulmine nero che lo colpisce, lo trasforma in un demone muscoloso senza limiti, provvisto di super forza, super velocit\u00e0, e le abilit\u00e0 di volo, respiro infuocato e l'emissione di palle infuocate dalle mani.\nCome per Capitan Marvel, la parola \"Sabbac\" \u00e8 l'acromino di sei esseri che lo potenziano, i demoni\nNel 2004, Judd Winick reintrodusse Sabbac nella terza incarnazione della serie degli Outsiders, in cui Timothy Karnes fu introdotto come il fratellastro di Freddy Freeman, l'alter ego umano di Capitan Marvel Jr. I genitori di Freddy, David e Rebecca Freeman, adottarono Timothy, ma il ragazzo fu mandato a vivere da un'altra famiglia, quando la coppia rimase uccisa in un incidente d'auto. Timothy si trov\u00f2 immischiato da una casa adottiva ad un'altra, e crebbe covando odio e risentimento verso Freddy Freeman, che invece visse una vita serena con suo nonno.\nLe origini di Sabbac furono descritte nella miniserie dell'anno 2005/2006 di Winick e Joshua Middleton . Il Dottor Sivana, sperando di trovare un modo per uccidere Capitan Marvel, fece rapire Timothy dall'alto prete del Tempio di Bagdan, che si scopr\u00ec essere un discendente della linea di Bagdan ed erede dei poteri demoniaci di Sabbac. Durante un rito satanico, Timothy si trasform\u00f2 per la prima volta nel demone Sabbac, e affront\u00f2 Superman e Capitan Marvel. Il Capitano riusc\u00ec a batterlo, facendogli dire il suo stesso nome con un trucco (quindi causando la trasformazione in Timothy).\nIshmael Gregor.\nIn \"Outsiders\" n. 8, Capitan Marvel Jr. e gli Outsiders si scontrarono con una nuoversione di Sabbac pi\u00f9 feroce. Questa versione di Sabbac, che possiede poteri demoniaci pi\u00f9 amplificati, una capigliatura pi\u00f9 bestiale e le corna invece della sua forma originale pi\u00f9 umanoide, \u00e8 l'alter ego di Ishmael Gregor, un immigrato russo divenuto un boss mafioso di New York. Gregor, desideroso smodato dei poteri di Sabbac, fece trovare Timothy Karnes dai suoi uomini e lo fece incarcerare, togliendogli la sua scatola per parlare, cos\u00ec che non potesse farlo. Gregor inizi\u00f2 un rituale satanico, in cui egli poteva accedere ai poteri di Karnes senza pronunciare la parola magica. Il rituale fu la causa della strage di un intero bus di New York pieno di passeggeri. Alla fine, Gregor uccise Karnes e ottenne i poteri di Sabbac per s\u00e9.\nQuesta nuova versione di Sabbac apr\u00ec un portale nel cortile di una specifica casa in California. Questo fece s\u00ec che una miriade di demoni entrassero nel nostro mondo. Viene combattuto da Capitan Marvel Jr. e gli Outsiders, dopodich\u00e9 fugge quando i suoi demoni vengono sconfitti.\nLa Societ\u00e0 dei Super Cattivi manda Deathstroke il Terminatore a Las Vegas, dove Sabbac domina la mafia locale. Deathstroke uccide il gruppo pi\u00f9 stretto di Sabbac, e lo convince che la Societ\u00e0 ha molto di pi\u00f9 da offrirgli.\nLavor\u00f2 anche con i Fearsome Five per attaccare Alcatraz a San Francisco, ora una prigione per super criminali. Sono l\u00ec apparentemente per lo scopo secondario di liberare il membro delle FF, Mammoth. Durante l'attacco, la magica Roccia dell'Eternit\u00e0 esplode su Gotham City. La preparazione di Sabbac gli consente di assorbire i poteri senzienti dei Sette Nemici Mortali dell'Uomo. Divenne anche pi\u00f9 grosso. Utilizz\u00f2 la Lussuria per buttare gi\u00f9 i Five, i prigionieri di Alcatraz e la maggior parte delle guardie. Us\u00f2 i peccati rimanenti per la battaglia contro gli Outsiders. Donna Troy compare e gli eroi imprigionano il demone utilizzando la magica spada Katana Soultaker. Dall'interno del Soultaker, Sabbac ammette che la Societ\u00e0 aveva in lista di rapire Capitan Marvel Jr. e consegnarlo a Lex Luthor.\nUn anno dopo.\nQuando gli Outsiders furono a corto di idee, Katana convoco Ishmael fuori dal Soultaker per distruggere la base del Dottor Sivana.\n52.\nIn \"52\", Capitan Marvel, al limite della follia, menzion\u00f2 che Sabbac ha tentato un assalto alla Roccia dell'Eternit\u00e0.\nPi\u00f9 tardi, nella serie, Sabbac attacc\u00f2 Boston ad Halloween, con l'intenzione di rapire i bambini e sacrificare le loro anime al demone Neron. Sabbac \u00e8 ora presente in numero alto di fumetti, ed \u00e8 superato solo dall'unione della Famiglia Marvel e dalla Black Marvel Family.\nPoteri e abilit\u00e0.\nSabbac possiede la superforza, agilit\u00e0 e invulnerabilit\u00e0. \u00c8 capace di volare e sputare fuoco dalla bocca e dalle mani."}
{"id": "2051973", "revid": "1783371", "url": "https://it.wikipedia.org/wiki?curid=2051973", "title": "Gunnars saga Keldugn\u00fapsf\u00edfls", "text": "La Gunnars saga Keldugn\u00fapsf\u00edfls \u00e8 una saga norrena che rientra nel novero delle saghe degli Islandesi; essa \u00e8 stata scritta in Islanda non prima del XV secolo e la vicenda narrata \u00e8 ambientata nel IX-X secolo. I manoscritti pervenutici sono tutti posteriori al 1600.\nLa saga, in virt\u00f9 della sua genesi tarda, si presenta come un connubio letterario di elementi propri di saghe di genere diverso, mostrando elementi fantastici tipi delle saghe del tempo antico e di quelle cavalleresche."}
{"id": "2051975", "revid": "767487", "url": "https://it.wikipedia.org/wiki?curid=2051975", "title": "Alexander Gerard", "text": "Docente di filosofia al Marischal College di Aberdeen, \u00e8 ricordato specialmente per aver dato un contributo non trascurabile all'estetica settecentesca. Egli \u00e8 fautore di una totale libert\u00e0 espressiva, con ci\u00f2 si oppone ad ogni regola fissa nel produrre arte o letteratura come l'estetica razionalista secentesca aveva canonizzato. Da vero illuminista e gli contempera ragione e sentimento, ispirazione e fantasia. Questa \u00e8 per lui essenziale al produrre bellezza artistica e letteraria e scrive nel suo \"Saggio sul gusto\", del 1759: \nNello Essay on Genius, del 1774, Gerard definisce il genio la facolt\u00e0 dell'invenzione, per mezzo della quale \u00e8 possibile produrre opere nel campo dell'arte ed effettuare scoperte nell'ambito della scienza."}
{"id": "2051977", "revid": "287204", "url": "https://it.wikipedia.org/wiki?curid=2051977", "title": "Gunnars saga Keldugnupsfifls", "text": ""}
{"id": "2051983", "revid": "1543377", "url": "https://it.wikipedia.org/wiki?curid=2051983", "title": "Sezione alpina", "text": "Con la locuzione sezione alpina si intende la suddivisione pi\u00f9 tipica della catena delle Alpi.\nSono soprattutto la Partizione delle Alpi e la SOIUSA a far uso del concetto di sezione alpina nella loro classificazione, anche se con diverse varianti. Altre classificazioni, come ad esempio l'AVE, si servono del concetto di gruppo montuoso con limiti geografici pi\u00f9 ristretti.\nPartizione delle Alpi.\nLa Partizione delle Alpi del 1926, oltre alla ripartizione in Alpi Occidentali, Alpi Centrali ed Alpi Orientali, individua 26 sezioni alpine:\nLa SOIUSA.\nLa Suddivisione Orografica Internazionale Unificata del Sistema Alpino (SOIUSA) introdotta nel 2005 individua 36 sezioni alpine:\nCodice delle sezioni alpine.\nNella codifica della SOIUSA le sezioni sono indicate con un numero arabo progressivo da 1 a 36.\nNell'esempio riportato in fianco circa i parametri SOIUSA del Monte Bianco si noti che la sezione sono le Alpi Graie individuate dal numero 7."}
{"id": "2051987", "revid": "36426", "url": "https://it.wikipedia.org/wiki?curid=2051987", "title": "Matinum", "text": "Matinum o Matino era una citt\u00e0 costiera della Daunia durante l'epoca romana, ricordata dai poeti latini Orazio e Lucano. La locazione dell'antica citt\u00e0 \u00e8 probabilmente nel territorio dell'odierna Mattinata in provincia di Foggia, in Contrada Agnuli.\nStoria.\nPlinio il vecchio cita i matinesi come i \"\"Matinates ex Gargani\" (in NH III 105).\nIl poeta latino Orazio ricorda \"Matinum\" per tre volte: per il naufragio e la morte di Archita, per le sue api e per i suoi monti.\nSecondo le indicazioni di Orazio - \"Odi\" 1, 28 - (\"...Te maris et terrae numeroque carentis harenae / mensorem cohibent, Archyta, / pulveris exigui prope litus parva Matinum / munera...\"\" Traduzione: \"...Tu misuratore del mare e della terra e delle immensurabili arene, ti coprono, o Archita, pochi pugni di polvere presso il lido Matino...\") \u00e8 nella baia di \"Matinum\" (\"Litus Matinum\") che naufrag\u00f2 in seguito ad una tempesta il grande Archita di Taranto (filosofo, matematico, politico, scienziato, stratega, musicista, astronomo, uomo di stato nonch\u00e9 generale greco antico, ricordato da Cicerone come \"\"Virum magnum in primis et praeclarum\") e ivi sepolto.\nOrazio nel Libro IV dei Carmina paragona se stesso all\"'apis Matinae\" dicendo: \"Ego apis Matinae more modoque grata carpentis thyma per laborem plurimum cirva nemus uvidique Tiburis ripas operosa parvus carmina fingo\".\" Traduzione: \"Io, per tradizione di stile, sono l'ape matina, che sugge, nei boschi e lungo le rive umide di Tivoli, il dolce timo con la fatica di sempre e cos\u00ec nei miei limiti compongo un canto laborioso.\"\nInfine il \"poeta di Venosa\" ricorda \"Matinum\" (nelle Epodi) nominandone il monte (riferendosi al \"Mons matinus\", ovvero l'attuale Monte Saraceno) \"...quando Padus Matina laverit cacumina, in mare seu celsus procurrerit Appenninus\" Traduzione: \"...quando il Po lambir\u00e0 le cime del Matino, e dall'alto l'Appennino strapiomber\u00e0 nel mare...\".\nAnche il poeta Lucano (\"Pharsalia\", IX, 182-185) ricorda \"Matinum\" sul Gargano: \"sic, ubi depastis summittere gramina campis et renovare parans hibernas Apulus herbas igne fovet terras, simul et Garganus et arva Volturis et calidi lucent buceta Matini\" Traduzione:\"Nello stesso modo - allorch\u00e9 l'\u00c0pulo si prepara a rinnovare il foraggio nei campi dove le greggi hanno gi\u00e0 pascolato e a procurare erba fresca per l'inverno, e riscalda perci\u00f2 il terreno con il fuoco - il Gargano, i campi del V\u00f9lture ed i pascoli del caldo Matino risplendono di fuochi\".\nL'antica citt\u00e0 probabilmente venne assalita pi\u00f9 volte dai Saraceni nel periodo fra il 971 e il 980 d.C. e, dopo l'anno 1000, il toponimo di \"Matinum\" scompare dalle fonti e dalle carte geografiche. \u00c8 ipotizzabile quindi una distruzione della citt\u00e0 agli albori del nuovo millennio.\nNel 1103, in un documento di Monte Sant'Angelo del normanno Guglielmo, si legge il nome di \"Matinata\", derivante appunto da Matinum. Verosimilmente trattasi di una reminiscenza toponomastica della citt\u00e0 distrutta. \nIn una cartina nautica di Piri Re\u00ecs (cio\u00e8 \"Piri il comandante\", nato Hadji Muhyieddin Piri Ibn Hajji Mehmed, ammiraglio e cartografo turco-ottomano) datata in un periodo compreso fra il 1520 e il 1554 circa (e presente nell'opera \"Kitab-i Bahriye\" \"Il libro del mare\"), segnala \"Matinum\" sulla costa circondata da mura ma le carte nautiche di Piri Reis si rifanno a portolani pi\u00f9 vecchi di molti secoli e quindi non rappresentano prova che in quelle date vi fosse un porto nel sito indicato tant'\u00e8 che la presenza di un disegno (presente sulla copertina del libro \"Mattinata frazione di Monte Sant'Angelo tra '800 e '900 Vol. I: l'Ottocento\" di Luigi Gatta, Clauio Grenzi editore) del territorio di Mattinata datato 1594, mostra la totale assenza di un porto od anche di qualsiasi forma di insediamento urbano nell'entroterra mattinatese fatta eccezione per poche torri d'avvistamento, \"pagliai\" e la Chiesa della Madonna della Luce. \nQuindi dall'anno 1000 fino agli albori del diciannovesimo secolo, per circa 8 secoli, fino al momento in cui un nucleo di pagliai va a costituire l'embrione del borgo che diventer\u00e0 poi l'odierna Mattinata, nessuna notizia, menzione o citazione dell'antica citt\u00e0.\nGli scavi archeologici.\nL'originaria \"Matinum\" romana, \u00e8 visibile nelle ville risalenti al periodo fra I secolo a.C. e IV-V secolo d.C. I resti delle strutture evidenziano ancora gli ambienti di servizio, costruiti con il classico \"opus reticolum\" (Opera reticolata) e alcuni \"dolii\" destinati alla conservazione delle derrate alimentari.\nNel 1872 i ruderi della Matinum romana in localit\u00e0 Agnuli (nei pressi del porto) vennero visitati dall'archeologo A.Angelucci il quale li descrisse cos\u00ec:\n\"Ad oriente di Mattinata a poco pi\u00f9 di un chilometro, sulla riva del mare ed anche dentro l'acqua sono avanzi di edifici dell'antica Matino (Matinum)...Su una ripa che s'innalza di tre o quattro metri dalle acque sono questi avanzi di antichi edifici. Un grosso muro \u00e8 a 30 o 40 metri dentro il mare che vi frange e lo corrode di continuo senza averlo potuto dopo tanti secoli abbattere. Le mura dentro la terra a mano a mano che l'urto delle onde ne scalza le fondamenta cadono in gran pezzi come se fossero composti di una sola pietra. Vi sono pavimenti che restano in gran parte sospesi senza appoggio alcuno al di sotto, tanta \u00e8 la tenacit\u00e0 del cemento che sono costruiti. Le mura sono reticolate composte di pietre quadrate di 10 centimetri circa di lato (vedi immagine). I pavimenti sono formati di mattoncelli posti a spina (spicata testacea di Vitruvio), detti Tiburtini, o perch\u00e9 a Tivoli si usavano di questa fatta, o perch\u00e9 col\u00e0 si fabbricavano i mattoni a tal uopo. Vi si vede posto esattamente in pratica il modo descritto da Vitruvio per una tale costruzione, cio\u00e8 un primo strato di piccole pietre (statumen); poi un secondo con scaglie di pietra (rudus), ambedue della grossezza di 12 dita (o mm. 228); quindi un terzo strato di argilla cotta, o mattone pesto (nucleus) grosso 6 dita (o mm. 114), e sopra questo pavimento propriamente detto. Le mura occupano pochissimo spazio, ma tutto il campo fra la strada ed il mare \u00e8 seminato di pezzi d'embrici e di vasi. Egli \u00e8 indubbio che questi ruderi appartengono all'antica Matino, cui allude ripetutamente Orazio e ricordata da Lucano. E da questo ebbe il nome moderno Mattinata, costruito lungi di l\u00e0 meno di due chilometri ove la vallata si eleva un cotal poco.\"\n\"La villa, la cui attivit\u00e0 principale consisteva nella produzione dell'olio, ebbe una lunga vita: costruita nella seconda met\u00e0 del I secolo a.C. conobbe una fase di probabile abbandono o di ridimensionamento tra II e III secolo; ristrutturata e notevolmente potenziata nella seconda met\u00e0 del III, fu occupata fino alla prima met\u00e0 del VI secolo. La villa di Mattinata, la cui produzione olearia raggiungeva in et\u00e0 tardoantica un'entit\u00e0 molto considerevole, costituisce pertanto uno dei documenti pi\u00f9 significativi della vitalit\u00e0 economica dell'Apulia\", scrisse Giuliano Volpe. \nSono state inoltre raccolte e prelevate (grazie agli scavi archeologici condotti dalla Soprintendenza della Puglia in due riprese: nel 1975/76 dirette da Ettore De Juliis e nel 1987 da Giuliano Volpe) ceramiche, anfore, monete, utensili e strumenti vari oltre a povere sepolture, di epoca successiva (circa VII secolo d.C.):\n\"Sul sito non mancano tracce di occupazione abusiva e degradata, da mettere in rapporto forse con un piccolo villaggio (VI-VII secolo), documentato da alcune capanne e da povere sepolture, insediatosi sulle strutture della villa abbandonata.\" scrisse Giuliano Volpe\nIpotesi.\nAlcuni autori tra i quali il matinese Carlo Coppola, ritengono che la fondazione della Matino moderna, oggi in provincia di Lecce, sia dovuta ad alcuni profughi provenienti dalla Matino antica (\"Matinum\" sul Gargano). Il chiaro riferimento al sole che nasce adottato nello stemma di Matino nuova, adottato in epoca normanna, che mostra proprio un sole che sorge tra due colline potrebbe non essere casuale e rimandare effettivamente all'antica \"Matinum\" o \"Apeneste\" il cui nome significa appunto \"sole che sorge\". \nLa fondazione dell'odierna Matino (Lecce) sarebbe quindi avvenuta in seguito alla scomparsa di \"Matinum\" avvenuta nel periodo fra il 971 e il 980 d.C. per un terremoto-maremoto oppure, molto probabilmente, per le continue incursioni saracene che, devastando il territorio garganico, resero invivibile la costa Sud del Promontorio dauno (Siponto fu occupata per alcuni anni), e di \"Matinum\" in particolare (accertato storicamente che Monte Saraceno - localit\u00e0 che porta ancora il nome dell'invasore- fu per anni un avamposto inespugnabile dei Saraceni fino all'intervento dell'imperatore Ottone I, che li scacci\u00f2 definitivamente). \nIn ogni caso la circostanza che la data di distruzione della \"Matino antica\" e quella della fondazione della \"Matino nuova\" coincidano rappresenta, insieme all'analisi linguistica del toponimo, un indizio di sicura rilevanza circa le origini della cittadina salentina."}
{"id": "2051991", "revid": "116944", "url": "https://it.wikipedia.org/wiki?curid=2051991", "title": "Maria de Courtenay", "text": ""}
{"id": "2051994", "revid": "116944", "url": "https://it.wikipedia.org/wiki?curid=2051994", "title": "Marie de Courtenay", "text": ""}
{"id": "2051998", "revid": "2056951", "url": "https://it.wikipedia.org/wiki?curid=2051998", "title": "Corte dei conti", "text": "La corte dei conti (o, in alcuni paesi, tribunale dei conti) \u00e8 un organo dello Stato, presente in vari ordinamenti giuridici, con funzioni giurisdizionali e amministrative di controllo o vigilanza in materia fiscale sulle entrate e spese pubbliche all'interno del bilancio dello stato (finanza pubblica). \u00c8 presente in vari paesi di civil law, per lo pi\u00f9 di tradizione latina, molti paesi francofoni in alcuni latinoamericani, tra cui il Brasile ed anche in Turchia; esiste anche una Corte dei conti dell'Unione Europea.\nPrecedenti storici.\nLa Corte dei conti nasce nella Francia napoleonica, istituita con legge del 16 settembre 1807, quale evoluzione delle \"chambres des comptes\" risalenti all'Ancien R\u00e9gime, la pi\u00f9 importante delle quali era quella di Parigi, istituita nel 1319. Istituzioni simili alle \"chambres des comptes\" erano presenti anche in altri stati europei dell'epoca: ad esempio, nel Ducato di Savoia fu istituita la \"Camera dei conti\" di Chamb\u00e9ry nel 1351 e nel 1575 le fu affiancata quella di Torino; nel Regno Lombardo-Veneto fu istituita la \"Camera dei conti\" nel 1771; nel Regno di Napoli fu istituita la \"Regia Camera della Sommaria\" nel 1444; nello Stato Pontificio la revisione dei conti era svolta della Camera Apostolica, istituzione operante gi\u00e0 nel XIII secolo, nel cui seno fu istituita nel 1828 la \"Congregazione di revisione dei conti e degli affari di pubblica amministrazione\", poi sostituita dalla \"Consulta di Stato\" (1847-1848).\nLa Corte dei conti italiana fu istituita con la legge 14 agosto 1862, n. 800.\nDescrizione.\nStruttura.\nLa corte dei conti \u00e8 solitamente prevista dalla costituzione ed appartiene al potere giudiziario, anche se, come si \u00e8 detto, \u00e8 investita tanto di funzioni giurisdizionali (\"giurisdizione contabile\"), in relazione alle quali \u00e8 giudice speciale, quanto di funzioni amministrative di controllo.\n\u00c8 un organo collegiale o un organo complesso costituito da una pluralit\u00e0 di organi collegiali (\"sezioni\", \"camere\" ecc.), composto da \"magistrati contabili\" con uno status differenziato rispetto ai magistrati che compongono gli organi della giurisdizione ordinaria. In certi ordinamenti ha un pubblico ministero, che pu\u00f2 essere interno alla corte stessa (come in Francia e Italia) o appartenere all'organizzazione generale del pubblico ministero (come in Spagna). Non sempre i componenti della corte dei conti hanno lo stesso grado d'indipendenza dal parlamento e dal governo garantito ai magistrati ordinari; del resto, in alcuni ordinamenti, come il Belgio e la Spagna, sono eletti dal parlamento.\nContro le pronunce della corte dei conti pu\u00f2 essere dato ricorso alla corte di cassazione, come in Spagna, al consiglio di Stato, come in Francia, o ad apposite sezioni della stessa corte dei conti, come in Italia.\nFunzioni.\nLe funzioni attribuite alla corte dei conti variano da un ordinamento all'altro. Il nucleo centrale e pi\u00f9 antico \u00e8 rappresentato dal controllo, in sede giurisdizionale, dei conti periodicamente resi da coloro che gestiscono denaro o beni pubblici, per verificare che i movimenti in entrata ed uscita siano conformi alla legge ed alle regole contabili, accertando il credito dell'erario per gli eventuali ammanchi. La corte dei conti pu\u00f2 inoltre avere, come in Italia, il potere di accertare, sempre in sede giurisdizionale, i danni cagionati allo stato o altro ente pubblico dai suoi agenti e condannare i responsabili al risarcimento. In alcuni ordinamenti la corte dei conti pu\u00f2 irrogare sanzioni pecuniarie agli agenti dello stato o di altri enti pubblici in caso di violazione di norme di legge in materia di entrate e spese pubbliche.\nFunzione tipica delle corti dei conti \u00e8 anche la verifica del bilancio consuntivo dello stato o di altri enti pubblici, allo scopo di accertare il rispetto delle regole contabili e l'attendibilit\u00e0 del bilancio stesso, trasmettendo in esito a tale controllo una relazione al parlamento.\nLa corte dei conti pu\u00f2, inoltre, avere funzioni amministrative di controllo, di tipo preventivo (come in Italia e Belgio) o successivo. Il controllo preventivo si esercita sui singoli atti che danno luogo a spese o entrate, impedendone l'efficacia in caso di illegittimit\u00e0. Il controllo successivo tende, invece, ad essere incentrato, pi\u00f9 che sui singoli atti, sulla complessiva attivit\u00e0 dell'organo controllato e si traduce in relazioni al parlamento, al governo o allo stesso organo controllato. Questo tipo di controllo tende ora ad essere esteso dalla sola legalit\u00e0 all'efficienza o, addirittura, all'efficacia dell'attivit\u00e0 amministrativa.\nQuanto ai soggetti controllati, oltre alle amministrazioni pubbliche la competenza della corte dei conti pu\u00f2 estendersi alle imprese pubbliche e ad altri enti, anche di diritto privato, che utilizzano fondi pubblici o possono recare danno a pubbliche propriet\u00e0.\nOrgani analoghi.\nIn alcuni paesi le funzioni della corte dei conti sono svolte da una sezione specializzata della corte suprema o la corte dei conti \u00e8 parte del consiglio di stato (cos\u00ec in Tunisia). In altri paesi i controlli di cui si \u00e8 detto sono demandati ad organi che non appartengono al potere giudiziario e sono privi di funzioni giurisdizionali: \u00e8 il caso della Germania, della Svizzera, della Svezia, della Norvegia, dei paesi di common law e di molti paesi latinoamericani.\nIn certi paesi le funzioni di controllo sono svolte da autorit\u00e0 amministrative indipendenti: in Germania il \"Bundesrechnungshof\", i cui membri, secondo la Legge fondamentale, godono della stessa indipendenza dei giudici; in Svizzera il \"Controllo federale delle finanze\" (CDF) un ufficio indipendente aggregato al Dipartimento federale delle finanze solo sotto il profilo amministrativo, il cui direttore \u00e8 nominato dal Consiglio federale con l'approvazione dell'Assemblea federale; in Svezia il \"Riksrevisionen\" e in Norvegia il \"Riksrevisjonen\", diretti da un collegio di revisori (cinque in Norvegia, tre in Svezia) eletti dal parlamento.\nNei paesi di common law la funzione di controllo - peraltro con una minore enfasi sulla legalit\u00e0 dell'azione amministrativa, rispetto alle corti dei conti - \u00e8 svolta da un organo monocratico denominato \"auditor general\" (scritto anche \"auditor-general\"), \"comptroller general\" (scritto anche \"comptroller-general\"), come negli Stati Uniti a livello federale, o \"comptroller and auditor general\", come in Gran Bretagna, Irlanda e India. Si tratta di un organo indipendente, nominato dal capo dello stato (e quindi dal governo) e preposto ad un ufficio nel quale operano professionisti della revisione contabile, che trasmette rapporti periodici ad un'apposita commissione parlamentare la quale, sulla base di tali rapporti e di audizioni di esponenti del governo e della pubblica amministrazione, riferisce a sua volta all'assemblea.\nUn organo ispirato al \"comptroller general\" statunitense \u00e8 presente in molti paesi latinoamericani (ad esempio, Colombia, Cile, Bolivia, Per\u00f9, Venezuela ecc.) dove prende il nome di \"contralor general de la rep\u00fablica\" (preposto alla \"contralor\u00eda general de la rep\u00fablica\").\nLe corti dei conti e gli organi analoghi ora ricordati, genericamente definiti \"istituzioni superiori di controllo\", sono riuniti a livello internazionale nell\"'International Organisation of Supreme Audit Institutions\" (INTOSAI). Questa organizzazione ha elaborato una serie di standard internazionali per le istituzioni aderenti: gli \"International Standards of Supreme Audit Institutions\" (ISSAI).\nNel mondo.\nItalia.\nLa Corte dei conti in Italia \u00e8 un organo di rilievo costituzionale, con funzioni di controllo e giurisdizionali, previsto dagli e della Costituzione italiana che la ricomprende tra gli organi ausiliari del governo italiano. \nFrancia.\nIn Francia \u00e8 una giurisdizione finanziaria dell'ordinamento amministrativo in Francia, incaricata principalmente di verificare la regolarit\u00e0 dei conti pubblici; stato, istituzioni pubbliche nazionali, imprese pubbliche, sicurezza sociale e organizzazioni private che ricevono assistenza dallo stato o che gestiscono e raccolgono contributi dei privati. Ha la funzione di informare il Parlamento, ed il governo francese sulla regolarit\u00e0 della contabilit\u00e0 statale.\nGrecia.\nIn Grecia, \u00e8 una delle tre supreme magistrature del paese, insieme al Consiglio di Stato e alla Corte di Cassazione."}
{"id": "2052006", "revid": "110157", "url": "https://it.wikipedia.org/wiki?curid=2052006", "title": "Commissione delle Nazioni Unite per il diritto commerciale internazionale", "text": "La Commissione delle Nazioni Unite per il diritto commerciale internazionale (UNCITRAL, o United Nations Commission on International Trade Law) \u00e8 stata creata con risoluzione 2205(XXI) il 17 dicembre 1966 dall'Assemblea generale delle Nazioni Unite al fine di promuovere la progressiva armonizzazione e unificazione del diritto commerciale internazionale. L'UNCITRAL svolge il suo lavoro in sessioni annuali che si tengono alternativamente a New York e a Vienna.\nStoria.\nNegli anni 1960, il repentino sviluppo dei mercati internazionali richiese l'esigenza di un sistema globale di norme e regole necessarie al fine di ammodernare le diverse norme a livello regionale e nazionale allora in vigore. Per questo l'assemblea generale delle Nazioni Unite nel 1966 crearono la Commissione delle Nazioni Unite per il commercio internazionale (UNCITRAL), per avere un ruolo attivo nella rimozione o almeno nella riduzione degli ostacoli di natura legale nel commercio internazionale, e progressivamente ammodernare e armonizzarne le norme.\nL'UNCITRAL \u00e8 diventata da quel momento il nucleo del sistema legale all'interno delle Nazioni Unite per quel che concerne il diritto commerciale internazionale. Molti dei complessi sistemi che regolano oggigiorno le norme di diritto degli accordi commerciali \u00e8 stato raggiunto mediante una lunga e laboriosa negoziazione organizzata dall'UNCITRAL.\nL'UNCITRAL lavora anche per la coordinazione del lavoro delle organizzazioni attive in questo tipo di settore e per la promozione di una pi\u00f9 ampia accettazione e utilizzo delle regole e dei testi legali che sviluppa.\nAppartenenza e funzionamento.\nI membri costitutivi dell'UNCITRAL erano originariamente 29, che diventarono 36 nel 1973 e 60 nel 2003. Gli stati membri dell'UNCITRAL hanno sistemi legali differenti, diversi livelli di sviluppo, e provengono da varie regioni geografiche. Ne fanno parte 14 stati africani, 14 stati asiatici, 8 stati dell'est Europa, 10 stati latino-americani e caraibici e 14 paesi dell'Europa occidentale.\nLa metodologia di lavoro \u00e8 organizzata su tre livelli. Il primo livello \u00e8 composto dall'UNCITRAL stesso (la commissione), che si riunisce in una sessione plenaria annuale. Al secondo livello vi sono i gruppi di lavoro inter-governamentivi (che approfondiscono i temi sottoposti dal programma di lavoro UNCITRAL). Testi studiati per semplificare le transazioni commerciali e ridurre i costi di associazione vengono sviluppati da gruppi di lavoro comprendenti tutti gli stati membri, che si incontrano una volta o due all'anno. Gli stati non-membri e le organizzazioni regionali e internazionali interessate sono invitate e possono contribuire attivamente al lavoro, poich\u00e9 le decisioni vengono prese mediante consensus, e non votate. Le bozze di documenti elaborate dai gruppi di lavoro sono sottoposte all'UNCITRAL per la messa a punto e l'adozione durante la sessione annuale. La sezione di diritto commerciale dell'ufficio delle Nazioni Unite per gli affari legali provvede alle mansioni di segretariato, quali ad esempio conduzione di ricerche e redazione di bozze di documenti e memorie. Questo costituisce il terzo livello, che assiste gli altri due nella preparazione e conduzione del loro lavoro.\nConvenzioni.\nUna convenzione \u00e8, in linea di principio, un accordo che stabilisce obblighi vincolanti tra gli stati che la ratificano. Una convenzione \u00e8 infatti una tecnica legislativa caratterizzata dalla sua portata obbligatoria. Per poter essere parte di una convenzione, agli stati \u00e8 richiesto di depositare formalmente uno strumento vincolante di ratifica o di accesso. L'entrata in vigore di una convenzione dipende in genere dal deposito di un numero minimo di ratifiche.\nLe convenzioni dell'UNCITRAL sono:\nModello di legge.\nL'UNCITRAL ha inoltre creato le \"Regole uniformi\", clausole modello per la preparazione di contratti: norme di arbitrato UNCITRAL (1976), norme di conciliazione UNCITRAL (1980), norme di arbitraggio UNCITRAL (1982), e note per la risoluzione di una contenzioso in via stragiudiziale (1996)\nUn modello di legge \u00e8 un testo legislativo che \u00e8 raccomandato agli stati per emanazione come parte di legge interna. Il modello di legge \u00e8 generalmente messo a punto e adottato dall'UNCITRAL, durante la sessione annuale, poich\u00e9 al contrario di una convenzione non richiede la riunione di una conferenza diplomatica ad hoc.\nModelli di legge sull'arbitrato commerciale internazionale dell'UNCITRAL dal 1985:\nCLOUT.\nLa raccolta di sentenze del sistema UNCITRAL (\"Case Law on UNCITRAL Texts\",\u00e8 una collezione di sentenze e decisioni arbitrali che abbiano visto l'applicazione dei testi UNCITRAL. In questo momento il CLOUT include casi nelle sei lingue ufficiali delle Nazioni Unite che riguardano principalmente la Convenzione delle Nazioni Unite sui Contratti di Vendita Internazionale di Beni Mobili (CISG) (Vienna 1980) e la legge modello dell'UNCITRAL sull'arbitrato commerciale internazionale (1985)."}
{"id": "2052007", "revid": "1305772", "url": "https://it.wikipedia.org/wiki?curid=2052007", "title": "Punto d'origine", "text": ""}
{"id": "2052010", "revid": "228587", "url": "https://it.wikipedia.org/wiki?curid=2052010", "title": "Rhythm Shower", "text": "Rhythm Shower \u00e8 il nono album del gruppo reggae giamaicano The Upsetters, prodotto da Lee \"Scratch\" Perry e pubblicato nel 1973 su LP dall'etichetta discografica Trojan Records.\nOriginariamente stampato in una edizione limitata, solo per il mercato giamaicano e senza copertina, si diffuse solo quando nel 1986 fu ristampato dalla Trojan Records come parte del doppio CD/triplo LP \"The Upsetter Box Set\" e composto dai tre album degli Upsetters/Lee Perry: \"Africa's Blood\", \"Double Seven\" e \"Rhythm Shower\".\nMolti ritmi presenti nell'album sono familiari ai fan di Perry: si trovano infatti \"Double Power\", versione di \"Give Me Power\" degli Stingers, \"Lover Version\", una produzione di Perry di Chenley Duffus, cover del brano di Frederick Knight \"I Forgot to Be Your Lover\", \"Connection\", versione del riddim \"Space Flight\" e \"Kuchy Skank\", versione di Augustus Pablo del brano \"Words of My Mouth\" di Sangie Davis and the Gatherers. \"Operation\" \u00e8 uno dei primi esempi della tecnica sperimentale di unire insieme differenti parti strumentali per creare una singola traccia: contiene versioni \"dub\" di \"Give Me Power\", di \"Love and Respect\" degli Ethiopians, di \"Fever\" di Junior Byles, per finire con la versione di melodica di \"Give Me Power\"."}
{"id": "2052011", "revid": "2110845", "url": "https://it.wikipedia.org/wiki?curid=2052011", "title": "Alain Mimoun", "text": "Eterno rivale di Emil Z\u00e1topek, durante la propria carriera si \u00e8 laureato campione olimpico di maratona ai Giochi olimpici di e ha conquistato 3 medaglie d'argento olimpiche, alle spalle dell'atleta cecoslovacco, nei a , nei e nei a .\nBiografia.\nL'infanzia e la guerra.\nPrimogenito di 7 figli, nato e cresciuto in Algeria, interruppe gli studi dopo le scuole primarie e, appena diciottenne, si arruol\u00f2 allo scoppio della seconda guerra mondiale. Impegnato al confine belga, conobbe l'atletica durante il servizio militare. Venne successivamente inviato in Algeria, impegnato nella campagna di Tunisia e nella campagna d'Italia, nel corso della quale venne gravemente ferito ad un piede rischiando l'amputazione.\nLe sfide con Emil Z\u00e1topek.\nTerminata la guerra, Mimoun inizi\u00f2 la sua grande carriera agonistica. Nel 1947 vinse i suoi primi titoli nazionali (alla fine saranno 28) nei e metri. Nel corso delle competizioni internazionali conobbe il cecoslovacco Emil Z\u00e1topek di cui fu grande amico ed eterno rivale.\nPer tre Olimpiadi consecutive il mondo sportivo avrebbe assistito alla sfida olimpica tra Z\u00e1topek e Mimoun. A Londra 1948, nei , un incredibile Z\u00e1topek trionfer\u00e0 doppiando tutti gli altri concorrenti ad eccezione della medaglia d'argento, il francese Mimoun. Ai Campionati europei del 1950 la sfida si ripete: nei e nei il cecoslovacco conquista l'oro ed il francese l'argento. Ad Z\u00e1topek trionfer\u00e0 ancora davanti a Mimoun nei nei metri, vincendo poi il suo terzo oro nella maratona.\nAlain Mimoun attender\u00e0 ancora 4 anni per vincere la sua prima medaglia d'oro alle Olimpiadi. A fu la maratona teatro dell'ultima grande sfida. In una giornata torrida Z\u00e1topek, da poco operato all'ernia, non riusc\u00ec ad andare oltre il sesto posto; Mimoun, quasi trentaseienne, alla prima maratona ufficiale della sua carriera, diventato padre di Olympe il giorno prima, opt\u00f2 per una gara d'attacco. Restato solo con lo statunitense John Kelley al km 20, allung\u00f2 poco oltre e non fu pi\u00f9 ripreso. Giunto solo al traguardo, prima di festeggiare attese 4'30\" l'amico cecoslovacco a cui disse \"Emil non ti congratuli con il campione olimpico?\", Z\u00e1topek, esausto, trov\u00f2 la forza per abbracciare a lungo il suo amico.\nMimoun gareggi\u00f2 ancora nei Giochi olimpici di , dove fu 34\u00ba ad oltre 16 minuti dall'etiope Abebe Bikila; disse addio alle competizioni agonistiche solo nel 1966."}
{"id": "2052013", "revid": "216538", "url": "https://it.wikipedia.org/wiki?curid=2052013", "title": "Olympia '52", "text": ""}
{"id": "2052017", "revid": "198277", "url": "https://it.wikipedia.org/wiki?curid=2052017", "title": "Terzino fluidificante", "text": ""}
{"id": "2052023", "revid": "1573940", "url": "https://it.wikipedia.org/wiki?curid=2052023", "title": "Ennio Antonelli (cardinale)", "text": ""}
{"id": "2052024", "revid": "104458", "url": "https://it.wikipedia.org/wiki?curid=2052024", "title": "Campionati mondiali juniores di sci alpino 1992", "text": "I Campionati mondiali juniores di sci alpino 1992, 11\u00aa edizione della manifestazione organizzata dalla Federazione Internazionale Sci, si svolsero in Slovenia, a Maribor, dal 25 febbraio al 1\u00ba marzo; il programma incluse gare di discesa libera, supergigante, slalom gigante, slalom speciale e combinata, sia maschili sia femminili.\nRisultati.\nUomini.\nDiscesa libera.\nData: 25 febbraio\nSupergigante.\nData: 26 febbraio\nSlalom gigante.\nData: 28 febbraio\nSlalom speciale.\nData: 1\u00ba marzo\nCombinata.\nData: 25 febbraio-1\u00ba marzo\nDonne.\nDiscesa libera.\nData: 25 febbraio\nSupergigante.\nData: 26 febbraio\nSlalom gigante.\nData: 27 febbraio\nSlalom speciale.\nData: 29 febbraio\nCombinata.\nData: 25-29 febbraio"}
{"id": "2052026", "revid": "188323", "url": "https://it.wikipedia.org/wiki?curid=2052026", "title": "Camera d'espansione", "text": "La Camera d'espansione a scarico risonante o pi\u00f9 comunemente, la marmitta ad espansione \u00e8 una tipica parte del motore 2 tempi, e precisamente parte dell'impianto di scarico.\nStoria.\nLo scarico a camera d'espansione furono inventate nel 1938 e prodotte con successo da Limbach (ingegnere tedesco), ideate per risparmiare carburante nei motori a due tempi, ed inaspettatamente venne rilevato anche una maggiore potenza rispetto ai sistemi utilizzati fino ad allora.\nQuesta prima ideazione venne rivista solo molti anni dopo la seconda guerra mondiale, sviluppata nuovamente in Germania dell'Est da Walter Kaaden durante la guerra fredda, pi\u00f9 precisamente verso la met\u00e0 degli anni '50.\nUtilizzato fin dalla prima met\u00e0 del 1900 nei motori diesel a testa calda dei trattori agricoli, mentre in ambito sportivo venne utilizzato, a partire dal 1953, nei motori a due tempi sui mezzi della DKW. Dal 1955 Walter Kaaden sviluppa la ZPH, avviando gli studi sullo scarico a camera d'espansione con sfruttamento delle onde di pressione. Verso la fine degli anni 50, la ZPH divenuta MZ introduce il concetto di travaso ausiliario, per sfruttare appieno il fenomeno delle onde di pressione.\nFunzione.\nLa camera d'espansione \u00e8 un dispositivo che ha la funzione di controllare il periodo di risonanza delle onde di pressione allo scarico, creando le migliori condizioni di funzionamento per il motore. Tale dispositivo, in pratica ha la funzione di aspirare al proprio interno i gas combusti espulsi dal cilindro: grazie al primo tratto della camera di espansione, chiamato, cono divergente, si crea nel cilindro una depressione sfruttata per aspirare una carica fresca di miscela aria-benzina-olio, presente nel carter.\nDato che una parte della carica fresca uscir\u00e0 dallo scarico, tutta o parte di questa carica dovr\u00e0 essere pompata nuovamente nel cilindro tramite un pistone pneumatico, in modo da contribuire alla combustione e ridurre gli incombusti allo scarico, tale soluzione del pistone pneumatico si ottiene grazie all'onda di pressione che si \u00e8 creata nella camera di espansione grazie alla sua parte terminale, chiamata cono convergente. Per realizzare questo dispositivo si effettuano calcoli e prove sperimentali grazie ai quali \u00e8 possibile effettuare un corretto dimensionamento dei diversi elementi che la compongono.\nLo studio di questo fenomeno del pistone pneumatico ha permesso l'ottenimento di una pressione elevata allo scarico in fase di chiusura, che pu\u00f2 avere un picco di 2,2 bar (nel regime di massima intonazione), ma che generalmente si attesta tra 1,2 e 1,5 bar per i motori fuori dal loro arco di funzionamento ottimale o per i motori ad ampio range di funzionamento senza accorgimenti allo scarico (valvole parzializzatrici o risuonatori in genere), questa dinamica di funzionamento influisce anche sulla pressione interna del cilindro.\nCaratteristiche funzionali.\nParti dell'espansione.\nLa camera d'espansione \u00e8 costituita da pi\u00f9 parti:\nMisure coni.\nCome scritto sopra i coni divergenti e convergenti attraverso la loro forma determinano l'onda di risonanza, la cui velocit\u00e0 \u00e8 funzione della temperatura:\nPrincipi di progettazione.\nUn'espansione \u00e8 caratterizzata da:\nLa progettazione dell'espansione \u00e8 soggetta a calcoli per i quali si pu\u00f2 ricorrere ad alcuni programmi a pagamento oppure gratuiti, che forniscono le misure delle varie parti dello scarico, a seconda delle esigenze e dei paramenti del motore.\nCaratteristiche produttive.\nLa camera d'espansione pu\u00f2 essere costruita in vari modi e con diverse soluzioni di montaggio.\nStruttura.\nLa camera d'espansione pu\u00f2 essere realizzata in vari modi:\nCollegamento al cilindro.\nL'espansione pu\u00f2 essere collegata al cilindro in diversi modi:\nProduzione.\nLa camera d'espansione pu\u00f2 essere costruita in vari modi:\nAccorgimenti dell'espansione.\nPer migliorare il funzionamento della camera d'espansione, oltre ad un corretto dimensionamento, si pu\u00f2 ricorrere a specifici sistemi che incrementano il range d'intonazione, il rendimento e permettono d'adoperare espansioni pi\u00f9 estreme nell'intonazione massima, innalzando notevolmente la potenza del motore a tutti i regimi. Questi sistemi sono:\nSistemi anti-inquinamento e di riduzione della potenza.\nLa camera d'espansione negli ultimi anni, per via delle normative sull'inquinamento, ha subito delle modifiche con l'adozione di alcuni dispositivi:\nPer poter ridurre la potenza della moto si effettuano generalmente:\nRiparazioni.\nLa camera d'espansione per via della sua forma e per la sua posizione tende in genere a rovinarsi e a formare delle protuberanze sulla stessa. Esistono diverse soluzioni a queste tipologie di danno:\nVariante \"Semiespansione\".\nDella camera ad espansione esiste una versione che permette sia di ridurre la lunghezza complessiva, sia di aumentare l'arco d'intonazione, questa variante prende il nome di semiespansione, consiste principalmente un uno scarico ad espansione munito di controcono forellato e rivestito da un cilindro che funge da silenziatore, questa struttura lavora in modo duale, fin quanto la velocit\u00e0 dei gas di scarico relativamente bassa (basso numero di giri) il controcono non riflette completamente l'onda generata dai gas di scarico, ma viene in gran parte riflessa dal profilo piatto o arrotondato del silenziatore, mentre quando la velocit\u00e0 dei gas di scarico \u00e8 elevata il controcono lavora come se fosse privo di fori, questo permette un ampio arco d'intonazione ed una buona resa per un'elevata gamma di giri motore a discapito per\u00f2 del rendimento massimo.\nEsiste anche un'altra famiglia di semiespansione denominate \"padelle\", dove il controcono \u00e8 completamente assente e viene sostituito da una scatola che ingloba parzialmente anche il tratto cilindrico ed eventualmente anche quello conico, tale scatola riflette le onde in modo differente a seconda della disposizione di essa e del tratto terminale conico/cilindrico dello scarico, rendendo di fatto la riflessione di pi\u00f9 difficile determinazione, ma anche pi\u00f9 adattativa alle differenti condizioni operative."}
{"id": "2052027", "revid": "188323", "url": "https://it.wikipedia.org/wiki?curid=2052027", "title": "Scarico risuonante", "text": ""}
{"id": "2052040", "revid": "66387", "url": "https://it.wikipedia.org/wiki?curid=2052040", "title": "Esperimento di Oersted", "text": ""}
{"id": "2052041", "revid": "984922", "url": "https://it.wikipedia.org/wiki?curid=2052041", "title": "Fillade quarzifera", "text": "La fillade quarzifera, in tutto il recoarese, \u00e8 rappresentata da una litologia basata su un insieme di minerali della classe dei \"fillosilicati\" e da quarzo \"lattiginoso\" (dall'aspetto bianco-ceruleo). \nI minerali fillosilicati appaiono in sezione come delle micro fogliette tutte adese le une dalle altre e per questo tipo di impacchettamento vengono denominate filladi. L'aggiunta dell'addizionale \"quarzose\" va motivato dalla presenza del quarzo all'interno delle filladi. Il colore di tali litologie \u00e8 generalmente il grigio argenteo.\nLe filladi costituiscono il basamento cristallino delle prealpi venete, e hanno subito tali pressione e stress deformativi che hanno assunto questo aspetto fogliettato."}
{"id": "2052043", "revid": "188323", "url": "https://it.wikipedia.org/wiki?curid=2052043", "title": "Camera di espansione", "text": ""}
{"id": "2052044", "revid": "1573940", "url": "https://it.wikipedia.org/wiki?curid=2052044", "title": "Myotis brandti", "text": "Il vespertilio di Brandt (Myotis brandtii ) \u00e8 un pipistrello della famiglia dei Vespertilionidi diffuso nell'Ecozona paleartica.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 39 e 51\u00a0mm, la lunghezza dell'avambraccio tra 33 e 39\u00a0mm, la lunghezza della coda tra 32 e 44\u00a0mm, la lunghezza del piede tra 7 e 9\u00a0mm, circa il 55% della lunghezza della tibia, la lunghezza delle orecchie tra 12 e 17\u00a0mm, un'apertura alare fino a 24\u00a0cm e un peso fino a 9\u00a0g.\nAspetto.\nLa pelliccia \u00e8 lunga, soffice ed arruffata. Le parti dorsali sono bruno pallide, con dei riflessi dorati, mentre le parti ventrali sono grigie chiare, talvolta con dei riflessi giallastri. Il muso \u00e8 marrone. Le orecchie variano dal marrone al marrone chiaro, sono moderatamente lunghe, strette, con il margine esterno quasi diritto nella met\u00e0 superiore e un incavo a circa met\u00e0 della sua lunghezza. Il trago \u00e8 stretto, appuntito, con la base pi\u00f9 chiara e lungo circa la met\u00e0 del padiglione auricolare. Le membrane alari sono brunastre o brunastre chiare e attaccate posteriormente alla base dell'alluce. I piedi sono molto piccoli. L'uropatagio \u00e8 densamente ricoperto di peli alla base. Il calcar \u00e8 lungo ed ha un lobo nella parte centrale. Il cranio \u00e8 stretto e delicato. Il terzo premolare superiore \u00e8 leggermente fuori dalla linea alveolare. Il pene \u00e8 rigonfio all'estremit\u00e0. Il cariotipo \u00e8 2n=44 FNa=52.\nEcolocazione.\nEmette ultrasuoni ad alto ciclo di lavoro sotto forma di impulsi di breve durata a frequenza modulata iniziale di 120 kHz e finale di 25-30 kHz.\nBiologia.\nComportamento.\nIn estate si rifugia in vivai con circa 100 femmine all'interno delle cavit\u00e0 degli alberi, in nidi di uccelli, bat-boxes e negli edifici, mentre da settembre fino a marzo o aprile entra in ibernazione in gruppi pi\u00f9 piccoli di 2-5 esemplari in ricoveri sotterranei come grotte, gallerie, cantine e miniere con temperature di 2-8 \u00b0C ed umidit\u00e0 elevata. Rimane appeso alle pareti, alle volte o nelle fessure spesso condividendo i siti con il vespertilio mustacchino, il vespertilio di Daubenton, il pipistrello di Nathusius e il pipistrello nano. L'attivit\u00e0 predatoria inizia dopo il tramonto. Il volo \u00e8 veloce e manovrato. \u00c8 generalmente sedentario, tuttavia sono stati osservati spostamenti fino a 618 km.\nAlimentazione.\nSi nutre di piccoli insetti non acquatici catturati in volo a non meno di 3-4 metri dal suolo lungo i margini forestali e boschivi, lungo le strade e i sentieri, sulle radure e lungo piccoli corsi d'acqua.\nRiproduzione.\nDanno alla luce un piccolo alla volta a giugno o luglio dopo una gestazione di 50-60 giorni e un trattenimento spermatico durante l'inverno. Gli accoppiamenti avvengono in autunno quando i maschi, dopo aver passato la primavera e l'estate solitariamente, si ricongiungono alle femmine. I neonati aprono gli occhi dopo il terzo giorno di vita e sono in grado di volare dopo 3-4 settimane. Le femmine raggiungono la maturit\u00e0 sessuale dopo due anni. L'aspettativa di vita \u00e8 fino a 26 anni e 8 mesi.\nDistribuzione e habitat.\nQuesta specie \u00e8 diffusa dall'Europa centro-occidentale fino all'Asia centrale e alla Cina nord-orientale, Siberia sud-orientale e all'isola giapponese di Hokkaid\u014d. In Italia \u00e8 stata accertata soltanto sul Monte Amiata e nel Parco naturale dell'Alpe Veglia e dell'Alpe Devero in Piemonte, mentre gli individui osservati nel Parco Nazionale d'Abruzzo, Lazio e Molise sono stati recentemente identificati come vespertili di Daubenton.\nVive nei boschi e foreste di latifoglie, foreste di conifere e talvolta in aree abitate fino a 1.800 metri di altitudine.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale, l'abbondanza e l'assenza di indicazioni circa un eventuale declino della popolazione, classifica \"M.brandtii\" come specie a rischio minimo (LC)."}
{"id": "2052045", "revid": "179980", "url": "https://it.wikipedia.org/wiki?curid=2052045", "title": "Juergen Sommer", "text": ""}
{"id": "2052047", "revid": "1783371", "url": "https://it.wikipedia.org/wiki?curid=2052047", "title": "Gunnlaugs saga ormstungu", "text": "La Gunnlaugs saga ormstungu (in italiano: \"Saga di Gunnlaugr Lingua di serpente\"), chiamata anche solo Gunnlaugs saga, \u00e8 una saga degli Islandesi scritta in norreno in Islanda intorno alla fine del XIII secolo, preservatasi intera solo in manoscritti pi\u00f9 recenti; questa saga contiene 25 versi di poesia scaldica attribuita ai personaggi principali, ed \u00e8 un'opera importante sia per la storia della letteratura islandese sia per quella della letteratura norvegese.\nLa \"Gunnlaugs saga\" narra la storia di due poeti islandesi, Gunnlaugr ormstunga e Hrafn \u00d6nundarson, e della loro competizione per guadagnare l'amore di Helga la Bella, nipote di Egill Skalla-Gr\u00edmsson. La saga si apre con un sogno profetico di due aquile che combattevano per un cigno, prefigurando il triangolo amoroso della storia. La narrazione segue poi Gunnlaugr e simpatizza con lui mentre descrive la sua ambiziosa carriera come poeta di corte attraverso la Scandinavia e le Isole Britanniche; egli compete con Hrafn prima in versi e poi in una vera battaglia.\nLa saga presenta somiglianze con le prime saghe, come la \"Korm\u00e1ks saga\" e la \"Bjarnar saga\", ma \u00e8 pi\u00f9 raffinata ed elegante e presenta forte caratterizzazione ed impatto emotivo. A lungo considerata un capolavoro, la \"Gunnlaugs saga\" \u00e8 spesso letta agli studenti che si accostano per la prima volta alla letteratura norrena. Stampata in traduzione latina commentata gi\u00e0 nel 1775, essa \u00e8 stata la prima saga degli Islandesi ad essere pubblicata in versione critica."}
{"id": "2052048", "revid": "114325", "url": "https://it.wikipedia.org/wiki?curid=2052048", "title": "Gunnlaugs saga", "text": ""}
{"id": "2052049", "revid": "114325", "url": "https://it.wikipedia.org/wiki?curid=2052049", "title": "Saga di Gunnlaugr Lingua di serpente", "text": ""}
{"id": "2052050", "revid": "114325", "url": "https://it.wikipedia.org/wiki?curid=2052050", "title": "Saga di Gunnlaugr", "text": ""}
{"id": "2052051", "revid": "114325", "url": "https://it.wikipedia.org/wiki?curid=2052051", "title": "Saga di Gunnlaug", "text": ""}
{"id": "2052053", "revid": "122315", "url": "https://it.wikipedia.org/wiki?curid=2052053", "title": "Myotis brandtii", "text": ""}
{"id": "2052056", "revid": "114325", "url": "https://it.wikipedia.org/wiki?curid=2052056", "title": "Saga di Gunnlaug Lingua di serpente", "text": ""}
{"id": "2052057", "revid": "114325", "url": "https://it.wikipedia.org/wiki?curid=2052057", "title": "Saga di Gunnlaugr ormstunga", "text": ""}
{"id": "2052059", "revid": "114325", "url": "https://it.wikipedia.org/wiki?curid=2052059", "title": "Saga di Gunnlaug ormstunga", "text": ""}
{"id": "2052060", "revid": "123496574", "url": "https://it.wikipedia.org/wiki?curid=2052060", "title": "You Keep Me Hangin' On", "text": "You Keep Me Hangin' On \u00e8 una canzone del 1966 originariamente registrata dal gruppo delle Supremes per la Motown.\nLa canzone.\nScritta e prodotta dal team produttivo della motown Holland-Dozier-Holland, ed arriv\u00f2 alla prima posizione della \"Billboard Hot 100\" per due settimane nel novembre 1966, alla prima posizione della soul classifica per quattro settimane ed all'ottava nella Official Singles Chart.\nLa canzone nel corso degli anni \u00e8 stata reinterpretata da numerosi artisti. Musicisti come Wilson Pickett, Rod Stewart, Melanie Safka, e Reba McEntire hanno registrato una propria versione del brano, ma quelle di maggior successo rimangono le versioni dei Vanilla Fudge di fine anni sessanta, e quella di Kim Wilde degli anni ottanta.\nStoria del brano.\nBench\u00e9 la carriera delle Supremes fosse stata da sempre legata al genere R&amp;B, il precedente singolo \"You Can't Hurry Love\" aveva evidenziato la vena gospel delle Supremes, mentre con questa \"You Keep Me Hangin' On\", veniva esplorato un inedito territorio pre-funk.\nMolti \"elementi\" della registrazione, incluse le chitarre, la batteria e la voce della Ross, furono registrati pi\u00f9 e pi\u00f9 volte e poi sovrapposti l'un l'altro, creando l'effetto di un suono molto pi\u00f9 \"pieno\" dei precedenti brani del gruppo. Il team Holland-Dozier-Holland registr\u00f2 la canzone per ben nove volte prima di ottenere l'effetto migliore.\n\"You Keep Me Hangin' On\" fu il primo singolo ad essere estratto dall'album del 1967 \"The Supremes Sing Holland-Dozier-Holland\". La canzone \u00e8 stata classificata alla posizione 339 della classifica delle 500 migliori canzoni di tutti i tempi secondo la rivista \"Rolling Stone\"."}
{"id": "2052061", "revid": "339392", "url": "https://it.wikipedia.org/wiki?curid=2052061", "title": "Hirako Shinji", "text": ""}
{"id": "2052064", "revid": "122934740", "url": "https://it.wikipedia.org/wiki?curid=2052064", "title": "Francis Hutcheson", "text": "La sua importanza \u00e8 legata alla sua attivit\u00e0 di filosofo morale all'Universit\u00e0 di Glasgow. \u00c8 considerato l'iniziatore di quel filone del pensiero filosofico scozzese che avr\u00e0 esponenti di spicco in Hume, Smith, Ferguson, Reid e altri. Questi pensatori in qualche misura svilupperanno le premesse poste da Hutcheson sulle orme di Shaftesbury. Il suo pensiero \u00e8 costituito da un platonismo di ispirazione religiosa che ha avuto notevole successo al suo tempo e che gli ha procurato fama e riconoscimenti. \nPer quanto la sua riflessione sia prevalentemente di carattere etico-religioso, non devono essere trascurati i suoi contributi all'estetica nel cogliere uno stretto rapporto tra bellezza e virt\u00f9 morale. \u00c8 molto significativo il lungo titolo della sua famosa \"An Inquiry into the Original of Our Ideas of Beauty and Virtue\", pubblicato nel 1725, che recita integralmente: .\nCon queste parole del sottotitolo di \"An Inquiry\" si capisce che Hutcheson vuol formulare un sistema matematico rigoroso per valutare il bello in congiunzione col buono, un principio alla base del concetto di virt\u00f9 in Platone. Con questi presupposti il piacere sensibile \u00e8 \"platonicamente\" svalutato come qualcosa di imperfetto ed inferiore, legato al momentaneo e all'inconsistente. Il vero bello non \u00e8 il piacevole, ma \u00e8 tutt'altra cosa, infatti: \u00abEsistono piaceri immensamente pi\u00f9 grandi in quelle idee complesse di oggetti che chiamiamo sia belli, sia regolari e sia armoniosi.\u00bb"}
{"id": "2052067", "revid": "112172810", "url": "https://it.wikipedia.org/wiki?curid=2052067", "title": "Quadreria", "text": "Questo termine seicentesco, veniva usato per definire una collezione di dipinti.\nSi tratt\u00f2 delle prime raccolte riunite da privati, nobili o borghesi, nelle quali il dipinto non era pi\u00f9 considerato come elemento di arredamento o come oggetto di devozione.\nNelle quadrerie seicentesche, i dipinti che rivestivano le pareti fino al soffitto, non erano disposti secondo criteri cronologici o di scuola, ma accostati secondo le loro dimensioni od i loro effetti cromatici."}
{"id": "2052071", "revid": "1543377", "url": "https://it.wikipedia.org/wiki?curid=2052071", "title": "Tony Waddington", "text": "Carriera.\nNell'estate 1967 con lo disput\u00f2 il campionato statunitense organizzato dalla United Soccer Association: accadde infatti che tale campionato fu disputato da formazioni europee e sudamericane per conto delle franchigie ufficialmente iscritte al campionato, che per ragioni di tempo non avevano potuto allestire le proprie squadre. Lo Stoke City rappresent\u00f2 i , e chiuse al secondo posto nella Eastern Division, non qualificandosi per la finale del torneo."}
{"id": "2052086", "revid": "830939", "url": "https://it.wikipedia.org/wiki?curid=2052086", "title": "Giudaizzante", "text": "Nella Chiesa primitiva, un giudaizzante era un cristiano d'origine ebraica che conservava l'osservanza della legge mosaica, della circoncisione, del regime alimentare e delle altre disposizioni della tradizione ebraica, ritenendo tutto ci\u00f2 necessario per la propria salvezza eterna.\nIl termine assunse un significato peggiorativo, specie dopo il III secolo, per descrivere i gruppi giudeo-cristiani, come gli Ebioniti e i Nazirei, che credevano che i successori greci di Ges\u00f9 avessero bisogno della circoncisione. Era un termine sintetico per descrivere la tradizione orale della conversione di un gentile in un ebreo, al fine di renderlo idoneo ad osservare la legge ebraica. &lt;br&gt;\nI giudaizzanti, considerati eretici dalla chiesa cristiana, vennero perseguitati e uccisi."}
{"id": "2052087", "revid": "125117183", "url": "https://it.wikipedia.org/wiki?curid=2052087", "title": "Albergo diffuso", "text": "L'albergo diffuso \u00e8 \u00abun'impresa ricettiva alberghiera situata in un borgo, formata da pi\u00f9 case, preesistenti e vicine fra loro, con gestione unitaria e in grado di fornire servizi alberghieri a tutti gli ospiti\u00bb. \nSono alberghi diffusi \"le strutture ricettive caratterizzate da servizi di ricevimento e accoglienza centralizzati e dalla dislocazione degli altri servizi ed eventualmente delle sale comuni, ristorante, spazio vendita in particolare di prodotti tipici locali e delle camere o alloggi, in uno o pi\u00f9 edifici separati, anche con destinazione residenziale, purch\u00e9 situati nel medesimo ambito definito ed omogeneo. Per le aree montane nella individuazione dell'ambito definito e omogeneo si tiene conto delle peculiarit\u00e0 del territorio e in particolare della necessit\u00e0 di valorizzazione degli antichi nuclei. Le strutture centrali e gli edifici adibiti a camere o alloggi possono essere di propriet\u00e0 di soggetti distinti a condizione che venga garantita la gestione unitaria di albergo\".\nRequisiti.\nOgni regione italiana, nelle proprie differenti normative, ha stabilito i propri criteri e requisiti per nuovi alberghi diffusi.\nQuesti sono i requisiti di un albergo diffuso secondo il modello messo a punto da Giancarlo Dall'Ara:\nStoria.\nIl concetto di albergo diffuso nasce in Carnia (Friuli-Venezia Giulia), a seguito del terremoto del 6 maggio del 1976 e della necessit\u00e0 di valorizzare le case mano a mano che queste venivano ristrutturate. Il primo documento che riporta il termine albergo diffuso \u00e8 il progetto-pilota di Comeglians (Borgo Maranzanis) del 1982, firmato dall'architetto Carlo Toson e nato da un'idea di Leonardo Zanier, poeta e scrittore. Le prime parziali esperienze di albergo diffuso nascono nel 1994 a Sauris a seguito del Progetto Turismo dello stesso comune del 1982, nel 1995 a Bosa in Sardegna e successivamente ad Alberobello, in Puglia.\nNel 1999 a Bologna la Camera di Commercio registra la prima societ\u00e0 che, con alcuni mini appartamenti distribuiti nel Centro della Citt\u00e0, ed un ufficio gestione nei pressi della Stazione Centrale, offre ai propri clienti il servizio di \"albergo diffuso e distribuito sul territorio\":Bologna Residence.\nOggi vi sono alberghi diffusi anche nelle Marche e in altre regioni del centro e nord Italia. Nel Lazio a Trevignano Romano sulle rive del Lago di Bracciano l'albergo diffuso Borgo Vistalago nato nel 2012. In Molise, l'albergo diffuso Residenza Sveva \u00e8 nato nel febbraio 2005 nel Borgo marinaro di Termoli. Nel 2007 sono cominciati i lavori di recupero di case e stalle abbandonate del cuore storico di Castel del Giudice (IS), da cui \u00e8 nato l'albergo diffuso Borgotufi, grazie ad una public company pubblico-privata. In Abruzzo,l'albergo diffuso Sextantio \u00e8 nato nel 2001 dall'idea di un giovane imprenditore italo-svedese Daniele Elow Kihlgren che ha recuperato antiche abitazioni nell'antico borgo di Santo Stefano di Sessanio e il progetto si estender\u00e0 anche nei borghi di Castel del Monte e Rocca Calascio nonch\u00e9 in altri borghi. Sempre dell'imprenditore italo-svedese in Basilicata l'albergo diffuso Sextantio Le Grotte della Civita (Sassi di Matera) del Gruppo Sextantio nasce con l'intento di recuperare il centro storico di Matera celebre per le famose grotte dove sono state ricavate diciotto camere d\u2019albergo.\nIl Friuli-Venezia Giulia resta la regione dove essi sono pi\u00f9 diffusi (se ne contano 15 a fine 2009, di cui 11 hanno la forma di societ\u00e0 cooperativa). Altre forme giuridiche prescelte sono la ditta individuale, la societ\u00e0 di persone e la societ\u00e0 di capitali in base all'entit\u00e0 degli investimenti richiesti.\nVantaggi.\nQuesta forma ricettiva permette di offrire un servizio alberghiero completo, unendo potenzialit\u00e0 gi\u00e0 presenti nel territorio, senza dover ricorrere alla creazione di una struttura apposita che le raccolga in un unico edificio. In Italia l'albergo diffuso \u00e8 una soluzione che incontra sempre pi\u00f9 favori, soprattutto in piccoli centri, in virt\u00f9 del fatto che contribuisce a coniugare il mantenimento e la valorizzazione dell'esistente, con lo sfruttamento turistico degli stessi luoghi, con particolare riferimento ai centri storici.\nUn albergo diffuso non \u00e8 solo un modello di ospitalit\u00e0 made in Italy, \u00e8 anche un modello di sviluppo turistico territoriale, rispettoso dell'ambiente e \"sostenibile\", una modalit\u00e0, di sviluppo locale, a rete che genera filiere e che rappresenta un contributo allo spopolamento dei borghi.\nIn Friuli-Venezia Giulia, ad esempio, l'albergo diffuso nacque per recuperare immobili rurali in piccoli borghi montani caratterizzati da un consistente fenomeno emigratorio e da scarso dinamismo economico. Oggi poi l'albergo diffuso, se opportunamente integrato in una gestione complessiva dell'accoglienza turistica, pu\u00f2 diventare il punto di snodo cui fanno riferimento tutti gli esercizi commerciali di un centro abitato."}
{"id": "2052090", "revid": "3115", "url": "https://it.wikipedia.org/wiki?curid=2052090", "title": "Ferrosud", "text": "La Ferrosud \u00e8 un'azienda italiana di costruzioni meccaniche del settore ferrotranviario e di ristrutturazione di rotabili.\nHa sede a Matera, in Basilicata.\nStoria.\nLa Ferrosud venne costituita nel 1963 nell'ambito di un programma di interventi finanziati per sviluppo industriale del Mezzogiorno e dell'occupazione nelle aree depresse della Basilicata e della Puglia. La zona scelta fu nella fattispecie l'area di Matera e il sito la zona industriale di Jesce, nel territorio di Santeramo in Colle al confine con Altamura. L'inizio dell'attivit\u00e0 produttiva risale al 1968.\nNel 1970 e fino al 1986 l'azienda appartenne, a partecipazione paritetica, al Gruppo EFIM e alla FIAT. Nel 1986 fu rilevata al 100% dalla Breda ferroviaria, anch'essa dell'EFIM.\nNel 1992 la Ferrosud fu incorporata dalla Breda Costruzioni Ferroviarie cessando di essere una S.p.A.; venne pertanto denominata \"Breda Costruzioni Ferroviarie \u2013 Stabilimento FERROSUD\" e, qualche anno dopo, a seguito della fusione tra Breda Costruzioni Ferroviarie e Ansaldo Trasporti, assunse la denominazione di \"AnsaldoBreda - Stabilimento FERROSUD\".\nDal settembre 2002, nuovamente scorporata, ridivenne una S.p.A. a controllo privato."}
{"id": "2052091", "revid": "71433", "url": "https://it.wikipedia.org/wiki?curid=2052091", "title": "Anton Viktorovi\u010d El'\u010din", "text": ""}
{"id": "2052094", "revid": "216538", "url": "https://it.wikipedia.org/wiki?curid=2052094", "title": "Garmisch 1936", "text": ""}
{"id": "2052096", "revid": "320578", "url": "https://it.wikipedia.org/wiki?curid=2052096", "title": "Valvola contropressione", "text": ""}
{"id": "2052100", "revid": "216538", "url": "https://it.wikipedia.org/wiki?curid=2052100", "title": "Berlino 1916", "text": ""}
{"id": "2052107", "revid": "1924342", "url": "https://it.wikipedia.org/wiki?curid=2052107", "title": "MTV Europe Music Awards 2008", "text": "Gli MTV Europe Music Awards 2008 si sono tenuti il 6 novembre 2008 all'Echo Arena di Liverpool. La manifestazione \u00e8 stata condotta da Katy Perry con la collaborazione dei Thirty Seconds to Mars, che hanno condotto il Vip Bar, e Perez Hilton che ha presentato il backstage. Le candidature riguardanti i premi sono state annunciate il 29 settembre 2008.\nGli artisti europei che hanno vinto dei premi sono i tedeschi Tokio Hotel, il turco Emre Ayd\u0131n e i britannici Rick Astley e Paul McCartney. Molte le pop star che si sono esibite dal vivo tra cui la stessa Katy Perry, Beyonc\u00e9, Kanye West, Pink (cantante), Take That. Tra gli ospiti della serata c'era anche l'italiano Tiziano Ferro che ha consegnato il premio \"Europe's Favorite\" (il preferito d'Europa).\nPer la prima volta, oltre all'annuncio dei vincitori, per le varie categorie sono state rese note anche la seconda e terza posizione.\nLo spettacolo musicale, curato artisticamente dal coreografo e regista italiano Luca Tommassini e costato quasi 10 milioni di dollari, in diretta in 19 paesi, \u00e8 stato seguita da 80 milioni telespettatori.\nPremi.\nI vincitori sono indicati in grassetto.\nMiglior canzone.\n\"Most Addictive Track\"\nPremio speciale alla carriera.\n\"Ultimate Legend Award\""}
{"id": "2052109", "revid": "297059", "url": "https://it.wikipedia.org/wiki?curid=2052109", "title": "Tac delle coronarie", "text": ""}
{"id": "2052114", "revid": "1543377", "url": "https://it.wikipedia.org/wiki?curid=2052114", "title": "Giochi olimpici invernali 1940", "text": "I V Giochi olimpici invernali si sarebbero dovuti svolgere a Sapporo in Giappone dal 3 al 12 febbraio 1940.\nLa citt\u00e0 giapponese venne scelta come organizzatrice dei Giochi il 9 giugno 1937. In seguito allo scoppio della Seconda guerra sino-giapponese, l'organizzazione venne riassegnata il 15 luglio 1938 a Sankt Moritz (Svizzera), che aveva gi\u00e0 ospitato i II Giochi olimpici invernali.\nIn seguito a controversie sorte fra il comitato organizzatore svizzero ed il CIO, quest'ultimo decise per la seconda volta di riassegnare i Giochi il 9 giugno 1939: la scelta cadde su Garmisch-Partenkirchen (Germania), che aveva ospitato l'ultima edizione dei Giochi e che li avrebbe dunque organizzati di nuovo dal 2 all'11 febbraio 1940.\nLo scoppio della Seconda guerra mondiale port\u00f2 infine all'annullamento definitivo dei Giochi nel novembre del 1939, al pari dell'edizione del 1944 che avrebbe dovuto svolgersi a Cortina d'Ampezzo (Italia)."}
{"id": "2052117", "revid": "216538", "url": "https://it.wikipedia.org/wiki?curid=2052117", "title": "Londra 1944", "text": ""}
{"id": "2052121", "revid": "439868", "url": "https://it.wikipedia.org/wiki?curid=2052121", "title": "Chiesa di Santa Maria Maggiore (Trento)", "text": "La chiesa di Santa Maria Maggiore \u00e8 un importante luogo di culto della citt\u00e0 di Trento; fu edificata per volont\u00e0 del principe vescovo Bernardo Clesio (tra le figure storiche pi\u00f9 rilevanti a livello politico e religioso del XVI secolo), e ospit\u00f2 le congregazioni del Concilio di Trento. La chiesa venne costruita dal comacino Antonio Medaglia sul modello della mantovana basilica di Sant'Andrea. Nel novembre del 1973 papa Paolo VI l'ha elevata alla dignit\u00e0 di basilica minore.\nStoria.\nLe indagini archeologiche del 1974-1978 e del 2007-2009 hanno consentito di gettare luce sulla storia dell'edificio sacro.\nIn epoca romana, l'area in cui ora sorge la chiesa di Santa Maria Maggiore ospitava edifici pubblici, forse un complesso termale.\nUna fonte agiografica, la \"Passio Sancti Vigilii\", attribuiva la fondazione della \"ecclesia\" a San Vigilio, terzo vescovo di Trento tra la fine del IV e l'inizio del V secolo. Gli scavi pi\u00f9 recenti collocherebbero invece questo evento nei decenni successivi, tra la seconda met\u00e0 del V e l'inizio del VI secolo. A questo periodo risale infatti il primo edificio identificato, caratterizzato da una grande aula divisa in tre navate. Il presbiterio di questa chiesa, rimasta in uso fino al X-XI secolo, ha restituito tracce di una pavimentazione in opus sectile tardo antica, sostituita in seguito da un mosaico databile alla met\u00e0 del VI secolo.\nDurante l'alto medioevo, tra la fine dell'VIII e l'inizio del IX secolo, vennero realizzati alcuni lavori di ristrutturazione, in particolare l'aggiunta di un apparato di arredo liturgico in pietra, riccamente decorato, comprendente una recinzione presbiteriale (\"pergula\") e un ciborio.\nAttorno al X-XI secolo una nuova chiesa, pi\u00f9 piccola della precedente e caratterizzata da un'abside centrale semicircolare affiancata da due absidiole, sostitu\u00ec quella antica: in questa occasione le strutture della primitiva \"ecclesia\" (compresi gli elementi di arredo liturgico aggiunti in epoca carolingia) vennero distrutte e riutilizzate come materiale da costruzione. Ci\u00f2, per\u00f2, non costituisce un caso isolato, essendo il reimpiego pratica diffusissima durante il medioevo.\nDopo il 1290 (datazione indicata da un ritrovamento monetale) venne eretta una terza chiesa al posto della precedente, caratterizzata questa volta da due sole navate terminanti in altrettante absidi simmetriche. L'edificio conservava ancora, tra altri elementi, lacerti di affreschi e parte di un semi-pilastro a fascio gotico in corrispondenza di uno degli ingressi.\nNel 1520, per volont\u00e0 di Bernardo Clesio, venne infine avviato il cantiere della chiesa attualmente visibile; tra il 1899 e il 1901 ulteriori lavori e restauri ne modificarono anche la facciata rinascimentale.\nIl 12 dicembre 1545, fu la meta della prima processione solenne del Concilio di Trento, alla vigilia dell\u2019apertura dei lavori, dopodich\u00e9 ospit\u00f2 alcune cerimonie minori. A partire dal 1562, vi si tennero le congregazioni generali della terza fase del concilio, vale a dire quella conclusiva (1562-1563). In questo periodo fu perci\u00f2 allestita al suo interno una tribuna a emiciclo in legno \u201cin guisa di theatro\u201d, documentata da incisioni e dipinti , di cui il pi\u00f9 noto \u00e8 quello di Elia Naurizio conservato nel Museo Diocesano Tridentino.\nDal 26 settembre al 30 settembre 1896 ospit\u00f2 il primo Congresso antimassonico internazionale. \nDopo gli scavi archeologici e i restauri, la chiesa \u00e8 stata riaperta al pubblico nel mese di aprile 2012, con consacrazione dell'altare il 30 settembre 2012.\nDescrizione.\nArchitettura.\nLa chiesa rinascimentale iniziata nel 1520 \u00e8 costruita in pietra bianca e rossa. La facciata principale presenta un ingresso archivoltato in stile rinascimentale dove si apre il portale fatto costruire dal principe vescovo Cristoforo Madruzzo nel 1539. Sopra il portale vi \u00e8 una lunetta che raffigura l'Annunciazione a Maria. Insieme alla chiesa dell'Assunta a Civezzano e alla cattedrale dell'Assunta a Cles conclude la trilogia clesiana.\nL'interno della chiesa \u00e8 ad aula unica: ai lati si trovano una serie di cappelle che ospitano altari di marmo in stile barocco, tra cui opere di Francesco Oradini, Domenico Sartori e Teodoro Benedetti. Sempre all'interno si osservano una serie di pale e il sarcofago barocco contenente le reliquie attribuite a san Clemente. Significativi, anche dal punto di vista storico, sono una serie di dipinti che si possono ammirare sulla volta, raffiguranti momenti del Concilio e i protagonisti della Controriforma.\nLe statue di santa Marta e di santa Maddalena, poste ai lati dell'altare principale, sono state scolpite negli anni settanta del Seicento da Cornelis van der Beck.\nLa cantoria, opera dei lapicidi Vincenzo e Gian Girolamo Grandi, occupa la parte settentrionale del presbiterio ed \u00e8 costituita da una grande tribuna con bassorilievi e clipei, sostenuta da quattro mensole finemente lavorate. Il progetto, commissionato da Giovanni Antonio Zurletta (o Ciurletti), fu realizzato tra il 1534 e il 1542.\nIl campanile, infine, alto 53 metri, \u00e8 il pi\u00f9 alto della citt\u00e0. Costruito in calcare bianco, ha due ordini di trifore romaniche e una cupola poligonale. Accanto alla chiesa vi \u00e8 una colonna eretta nel 1845 a ricordo delle celebrazioni per il terzo centenario dell'apertura del concilio.\nOrgano a canne.\nSulla cantoria del presbiterio, si trova l'organo a canne Mascioni \"opus 402\", costruito nel 1928 riutilizzando la cassa dell'antico organo del 1536 e restaurato ed ampliato nel 1953 in seguito ai danni della seconda guerra mondiale.\nLo strumento \u00e8 a trasmissione elettrica, ha tre tastiere di 58 note ciascuna ed una pedaliera concavo-radiale di 30 ed un totale di 56 registri. La cassa, con struttura a serliana, ha una mostra composta da canne di principale disposte in cuspide unica nei due campi laterali e in tre cuspidi in quello centrale.\nCampane.\nSul campanile \u00e8 installato un pregevole concerto di 7 campane in Reb3 fuse nel 1921 dalla fonderia Luigi Colbacchini di Trento.\nLa disposizione musicale \u00e8 tipica dei concerti \"estesi\" della zona, ovvero Re\u266d3\u2014Mi\u266d3\u2014Fa\u266d3\u2014Sol\u266d3\u2014La\u266d3\u2014Si\u266d3\u2014Re\u266d4.\nLe campane furono costruite un anno dopo le campane della cattedrale ed infatti i due concerti, realizzati anche dalla stessa fonderia, sono fatti per suonare assieme in armonia.\nIl \"plenum\" ovvero il suono di tutte le campane \u00e8 riservato solamente nelle festivit\u00e0 maggiori.\nAneddoti.\nLa costruzione che si erge alla sinistra di S. Maria Maggiore era il battistero della vecchia chiesa di S. Maria della Neve, con la pianta inclinata, cio\u00e8 rivolta a sud-est, rispetto a quella attigua che \u00e8 rivolta ad est. La tradizione attribuisce, infatti, la crocifissione a mezzogiorno (ora sesta) del venerd\u00ec, il decesso alle tre (ora nona) del venerd\u00ec e la resurrezione alla mezzanotte (prima vigilia) fra sabato e domenica. Singolare angolazione presenta anche la chiesa di S. Croce, ora sconsacrata e sede ITC, che presenta una maggiore inclinazione verso sud come a voler sottolineare l'orientamento sull'ora sesta cio\u00e8 quando \u00e8 avvenuta la crocifissione."}
{"id": "2052134", "revid": "1543377", "url": "https://it.wikipedia.org/wiki?curid=2052134", "title": "Giochi olimpici invernali 1944", "text": "I VI Giochi olimpici invernali si sarebbero dovuti svolgere a Cortina d'Ampezzo, in Italia, nel febbraio 1944, ma vennero annullati a causa del perdurare della Seconda guerra mondiale.\nLa citt\u00e0 venne scelta come organizzatrice dei Giochi il 9 giugno 1939, battendo la concorrenza di Montr\u00e9al e di Oslo.\nNel 1949 Cortina d'Ampezzo fu nuovamente scelta per ospitare i VII Giochi olimpici invernali, quelli del 1956."}
{"id": "2052135", "revid": "287204", "url": "https://it.wikipedia.org/wiki?curid=2052135", "title": "Jean-Baptiste Dubos", "text": " Nelle fonti \u00e8 noto anche come l'abate Dubos.\nBiografia.\nImportante studioso della storia e della critica delle arti e della poesia, ha dato importanti contributi alla filosofia estetica tra il XVII e il XVIII secolo. Tra i suoi scritti sono notevoli le \"R\u00e9flexions critiques sur la po\u00e9sie et la peinture\". In esse, pubblicate nel 1719, si teorizza che il sentimento \u00e8 alla base della produzione della bellezza nell'arte e nella poesia, senza dar troppa importanza alle regole e agli schemi accademici. Si tratta di una completamente nuova visione di ci\u00f2 che \u00e8 bello, che tiene conto di ci\u00f2 che ogni persona in generale cerca e trova nell'opera d'arte o letteraria. Il sentimento, per lui diventato il motore primario dell'estetica, ha nelle \"R\u00e9flexions\" la sua legittimazione definitiva, diventando cos\u00ec una base per l'estetica dell'Illuminismo.\nIl razionalismo freddo e schematico in arte e letteratura \u00e8 rifiutato da Du Bos, che rigetta i formalismi dogmatici. Questo perch\u00e9 della bellezza non si pu\u00f2 dare alcuna definizione rigida, n\u00e9 si pu\u00f2 fissare alcun schematismo canonico. Soltanto la sensibilit\u00e0 dell'individuo che apprezza la bellezza perch\u00e9 la capisce e si sintonizza con essa, permette di accedere alla sfera del bello in termini estetici. \nDu Bos scrive nelle \"R\u00e9flexions\":"}
{"id": "2052137", "revid": "216739", "url": "https://it.wikipedia.org/wiki?curid=2052137", "title": "Cortina d'Ampezzo 1944", "text": ""}
{"id": "2052141", "revid": "1573940", "url": "https://it.wikipedia.org/wiki?curid=2052141", "title": "Myotis capaccinii", "text": "Il vespertilio di Capaccini (Myotis capaccinii ) \u00e8 un pipistrello della famiglia dei Vespertilionidi diffuso nell'Ecozona paleartica.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 42 e 57\u00a0mm, la lunghezza dell'avambraccio tra 38 e 44\u00a0mm, la lunghezza della coda tra 35 e 45\u00a0mm, la lunghezza del piede tra 12 e 15\u00a0mm, la lunghezza delle orecchie tra 14 e 17\u00a0mm, un'apertura alare fino a 26\u00a0cm e un peso fino a 10\u00a0g.\nAspetto.\nLa pelliccia \u00e8 corta, soffice, densa e setosa. Le parti dorsali sono grigio-brunastre chiare, mentre le parti ventrali variano dal bianco al giallastro, nettamente demarcate da quelle superiori particolarmente tra le orecchie e lungo le spalle. La base dei peli \u00e8 ovunque bruno-nerastra. Il muso \u00e8 privo di peli, bruno-rosato o grigio scuro e con le narici prominenti. Le orecchie sono di dimensioni normali, bruno-grigiastre e con un incavo superficiale sul bordo posteriore. Il trago \u00e8 circa la met\u00e0 del padiglione auricolare, curvato e con l'estremit\u00e0 arrotondata. Le ali sono bruno-grigiastre e attaccate posteriormente sulle caviglie. I piedi sono grandi, lunghi circa quanto la tibia, con le dita ricoperte di lunghi peli e munite di lunghi artigli. Il calcar \u00e8 lungo e dritto, con un lobo terminale poco sviluppato o assente. La punta della lunga coda si estende leggermente oltre l'ampio uropatagio, il quale \u00e8 bruno-grigiastro e ricoperto densamente di peli brunastri, particolarmente alla base e lungo gli arti inferiori, anch'essi ricoperti. Il cariotipo \u00e8 2n=44 FNa=52 o 50 nella popolazione italiana.\nEcolocazione.\nEmette ultrasuoni ad alto ciclo di lavoro sotto forma di impulsi di durata intermedia a frequenza modulata iniziale di 85-90 kHz, finale di 32 kHz e massima energia a 28-35 kHz.\nBiologia.\nComportamento.\nSi rifugia in colonie numerose fino a 50.000 individui all'interno di grotte, miniere e fessure rocciose non lontano da fonti d'acqua. In inverno i sessi vivono insieme e si accoppiano, mentre da marzo a giugno si separano per migrare nei ricoveri estivi, condividendoli spesso con altri pipistrelli come il miniottero comune, il vespertilio maghrebino, il ferro di cavallo maggiore e il ferro di cavallo euriale. Entra in ibernazione nei periodi pi\u00f9 freddi da dicembre a febbraio. Effettua spostamenti locali di 40-50 con punte fino a 140 km tra i differenti siti stagionali. L'attivit\u00e0 predatoria inizia dopo il tramonto prima della notte fonda. Il volo \u00e8 rapido, agile con frequenti variazioni di direzione e fluttuante.\nAlimentazione.\nSi nutre di insetti, particolarmente tricotteri, neurotteri, chironomidi, culicidi e talvolta anche di avannotti di pesci catturati poco sopra superfici d'acqua o appena sotto di esse.\nRiproduzione.\nDanno alla luce un piccolo alla volta nel mese di giugno dopo due mesi di gestazione. Femmine gravide sono state catturate in Algeria nel mese di marzo, mentre altre che allattavano sono state catturate nei primi di giugno. Nel Marocco giovani con le loro madri osservati a fine maggio indicano che in questa parte dell'areale le nascite avvengono tra la fine di aprile e i primi di maggio. I piccoli iniziano a volare dopo 3-4 settimane.\nDistribuzione e habitat.\nQuesta specie \u00e8 diffusa nell'Europa meridionale, dalla Spagna, Isole Baleari, Francia, Slovenia, Croazia, Bosnia ed Erzegovina, Montenegro, Serbia, Macedonia, Albania, Grecia, Bulgaria, Romania meridionale, isole della Corsica, e di Creta, coste meridionali dell'Anatolia, Siria, Libano, Israele settentrionale fino all'Iraq sud-orientale e all'Iran occidentale. In Africa \u00e8 diffusa lungo le coste mediterranee del Marocco nord-orientale e dell'Algeria e nella Tunisia settentrionale. In Italia \u00e8 presente nella parte sud-occidentale, nord-orientale, tutte le regioni centrali e meridionali eccetto la Calabria e l'estrema parte meridionale della Puglia, in Sardegna e Sicilia.\nVive nei boschi e boscaglie in ambienti carsici ed alluvionali nelle prossimit\u00e0 di fiumi, corsi d'acqua di montagna, laghi e lagune fino a 1.000 metri di altitudine.\nStato di conservazione.\nLa IUCN Red List, considerato il declino di circa il 30% della popolazione previsto nei prossimi 15 anni a causa del disturbo arrecato nei rifugi, dell'inquinamento delle acque dove si nutre e del degrado del proprio habitat anche a causa del turismo, classifica \"M.capaccinii\" come specie vulnerabile (VU)."}
{"id": "2052147", "revid": "172279", "url": "https://it.wikipedia.org/wiki?curid=2052147", "title": "Vela Viareggio", "text": "Lo Sporting Club Vela Basket Viareggio \u00e8 una societ\u00e0 di pallacanestro di Viareggio (provincia di Lucca). Fondata nel 1946, milita nella Serie D, la sesta divisione del campionato italiano.\nI colori sociali sono il bianco e il nero.\nStoria.\nHa militato nel massimo campionato di Serie A 1950-1951 e Elette Serie A 1956-1957 per ben due stagioni. Nella stagione di Serie A 1955-56 si laurea Campione di Italia di Serie A battendo la Pallacanestro Cant\u00f9, vincendo il \"piccolo scudetto\".\nFormazione Sport Vela Viareggio: Chimenti, Luporini, Pieraccini, Lyssi, Soppelsa, Pieraccini, Dowty, Novani, Casaccia, Fiorani, Maffei. Coach: Giacomo Parodi\nFormazione Pallacanestro Cant\u00f9: Cappelletti, Cernusoni, Marsan, Sala, Pozzi, Ronchetti, Rogato, Curcio, Pinto, Lietti, Marelli. Coach: Isidoro Marsan\nNegli anni '60 e '70 milita nei campionati di Serie B e Serie C. Gli anni '80 vedono retrocedere in campionati inferiori."}
{"id": "2052151", "revid": "154893", "url": "https://it.wikipedia.org/wiki?curid=2052151", "title": "Regione autonoma della Valle d'Aosta", "text": ""}
{"id": "2052164", "revid": "33689", "url": "https://it.wikipedia.org/wiki?curid=2052164", "title": "Telepace Roma", "text": ""}
{"id": "2052167", "revid": "110157", "url": "https://it.wikipedia.org/wiki?curid=2052167", "title": "Acepentalene", "text": "L'acepentalene \u00e8 un composto triciclico antiaromatico. La formula molecolare \u00e8 C10H6. \u00c8 formato da tre anelli a cinque termini uniti lungo tre dei cinque atomi di carbonio. L'atomo di carbonio centrale fa parte di tutti e tre gli anelli. Nell'acepentalene, ci sono formalmente cinque doppi legami, cosicch\u00e9 la molecola formalmente possiede quattro doppi legami disposti sulla parte esterna, ed un doppio legame tra l'atomo di carbonio centrale e uno degli atomi di carbonio facenti parte dell'anello esterno.\nIl dianione acepentalene, che pu\u00f2 essere stabilizzato da due ioni litio, \u00e8 molto stabile. L'anione radicale \u00e8 anche noto in letteratura."}
{"id": "2052173", "revid": "1345938", "url": "https://it.wikipedia.org/wiki?curid=2052173", "title": "Dolichorhynchops", "text": "Dolychorhynchops (letteralmente \"faccia dal muso lungo\") \u00e8 un genere di plesiosauri vissuti nel Nord America, e pi\u00f9 in particolare nel Western Interior Seaway (quello che \u00e8 attualmente il Kansas), durante il Cretaceo. Questi animali si estinsero all'incirca 65 milioni di anni fa insieme ad alti plesiosauri e alla maggior parte delle creature che abitavano la terraferma.\nAl genere vengono ascritte tre specie, tutte lunghe all'incirca 4.5 metri, per un peso totale da vive stimato attorno ai 230 chilogrammi.\nAnimali vivipari.\nResti fossili di \"Dolychorhynchops\" hanno dimostrato che i plesiosauri davano alla luce piccoli gi\u00e0 formati. Fossili di piccoli di \"Dolychorhynchops\" non nati sono stati trovati dentro la cavit\u00e0 corporea della madre. I \"Dolychirhynchops\" aspettavano probabilmente due o tre cuccioli relativamente grandi insieme. I piccoli venivano alla luce nelle acque costiere; i giovani, poi, rimanevano nelle acque basse con la sicurezza della protezione delle madri, finch\u00e9 c'era abbondanza di cibo, probabilmente rimanevano l\u00ec, ma quando le loro prede migravano in acque pi\u00f9 profonde, anch'essi dovevano partire per seguirle.\nPrede e predatori.\nI \"Dolychorhynchops\" erano spesso prede di mosasauri, come il \"Tylosaurus\", o di squali, come il \"Cretoxyrhina\".\nSi ritiene che i \"Dolychorhynchops\" vivessero in branchi di cinque o sei individui e attaccassero avventandosi in mezzo a banchi di \"Enchodus\" e/o di \"Caproberyx\", che erano il cibo quotidiano di questi animali, la configurazione della mascella dentata, che aveva 30-40 denti affilatissimi che per\u00f2 non erano fatti per lacerare la carne, ma solo per afferrare, perci\u00f2 si ritiene che ingoiassero la preda intera, lascia supporre che si nutrivano di pesci di piccola taglia, che venivano afferrati con i denti inclinando la testa di lato. La ristrettezza del cranio e le mascelle lunghe e sporgenti limitavano la dimensione degli animali di cui potevano nutrirsi, probabilmente dovevano cibarsi di un gran numero di piccole prede per accumulare tutta l'energia di cui avevano bisogno. I \"Dolychorhynchops\", come anche altri plesiosauri, avevano occhi grandi che li aiutavano a localizzare la preda in acque debolmente illuminate. A parte questo, conosciamo relativamente poco dei loro sensi. Non ci sono prove che avessero orecchie esterne, mentre quelle interne, che assicuravano al \"Dolychorhynchops\" un senso di equilibrio, dovevano essere ben sviluppate per permettere di nuotare e cacciare nell'ambiente sottomarino.\nUna forma aerodinamica.\nTutto lascia intendere che i \"Dolychorhynchops\" si muovessero nell'acqua usando gli arti come ali di un uccello, volando cos\u00ec nell'acqua. In una sezione trasversale, gli arti del \"Dolychorhynchops\" assomigliavano fortemente alle ali di un aeroplano, con un bordo sovrastante spesso, una superficie curva, e un bordo posteriore sottile. Le punte di questi arti forse si flettevano leggermente mentre l'animale nuotava nell'acqua, riducendo la turbolenza e migliorando l'efficienza, un po' come le alette di un moderno jet. I quattro arti si muovevano insieme per generare la spinta, spostando in avanti il corpo del plesiosauro e permettendogli effettivamente di librarsi nell'acqua. Qualche vogata e qualche deviazione permetteva all'animale di cambiare direzione o svoltare velocemente, come possiamo osservare nel volo acquatico dei pinguini.\nIl \"Dolychorhynchops\" aveva, molto probabilmente, una pelle liscia e non squamosa. L'animale aveva solamente venti vertebre cervicali. Spalla e cinture pelviche erano connesse alla spina dorsale e servivano da punti di attacco per gli ampi fasci di muscoli con cui muovevano gli arti. Ognuna delle quattro natatoie del \"Dolychorhynchops\" era costituita da centinaia di ossa che si combinavano a puzzle, questo forniva una perfetta forma aerodinamica per la vita sottomarina. Era l'equivalente Cretaceo dei delfini.\nNella cultura moderna.\nIl Dolichorhynchops compare nel film \"Avventura nella preistoria - I mostri marini\", di cui \u00e8 protagonista una femmina di nome Dolly."}
{"id": "2052174", "revid": "110157", "url": "https://it.wikipedia.org/wiki?curid=2052174", "title": "Kiribati ai Giochi della XXIX Olimpiade", "text": "Kiribati ha partecipato alle Olimpiadi di Pechino dall'8 al 24 agosto 2008."}
{"id": "2052177", "revid": "1846411", "url": "https://it.wikipedia.org/wiki?curid=2052177", "title": "MTV", "text": "MTV, in precedenza acronimo di Music Television, \u00e8 un canale televisivo a pagamento statunitense con sede a New York lanciato il 1\u00ba agosto 1981.\nL'intento principale del canale era quello di trasmettere una notevole quantit\u00e0 di video musicali, introdotti da diverse personalit\u00e0 che hanno preso col tempo il nome di VJ. A partire dagli anni 2000 ha iniziato a trasmettere molti reality show, nonch\u00e9 serie televisive indirizzate soprattutto al pubblico adolescenziale e ai giovani adulti.\nMTV ha inoltre lanciato, per il mercato americano, innumerevoli canali a tema, alcuni dei quali sono in seguito diventati indipendenti. L'influenza che MTV ha avuto sul suo pubblico, come le questioni relative alla censura e all'attivismo sociale, sono e continuano ad essere oggetto di dibattito.\nStoria.\nL'idea e il progetto.\nL'idea di un canale tematico musicale, che poi diede vita ad MTV, venne originariamente a Robert W. Pittman, che in seguito divenne nient'altro che l'amministratore delegato della MTV Networks. Pittman aveva infatti testato un programma televisivo musicale della durata di 15 minuti circa, dal titolo \"Album Tracks\", per la rete WNBC durante gli anni settanta. Il superiore di Pittman, il vicepresidente esecutivo John Lack, introdusse invece \"PopClips\", un programma televisivo creato dall'ex membro dei The Monkees Michael Nesmith, il quale pose una particolare attenzione a questo genere di format verso la fine di quegli anni. A sua volta, l'inspirazione per \"PopClips\" proveniva direttamente da un programma della televisione neozelandese per il network TVNZ, dal titolo \"Radio with Pictures\", che venne trasmesso per la prima volta nel 1976.\nInoltre, nel libro \"The Mason Williams FCC Rapport\", lo scrittore Mason Williams afferm\u00f2 che egli avanz\u00f2 alla CBS l'idea di creare un programma televisivo dedicato alla musica, il cui obbiettivo principale era quello di trasmettere musica con immagini introdotti dai disc jockey. Contraria all'idea, la CBS cancell\u00f2 il progetto, ma Williams non si arrese e decise di comporre un brano musicale strumentale, \"Classical Gas\", che accompagnava lo show televisivo \"Smother Brothers Comedy Hour\", in cui egli era scrittore. Questo libro, contenente l'idea del famoso chitarrista e compositore, venne pubblicato nel 1971, ossia 10 anni prima che MTV venisse al mondo.\nI Beatles fecero spesso uso dei video musicali per promuovere gran parte del loro lavoro discografico. L'inaspettato e incredibile uso di questi nel film \"Tutti per uno\", in particolare la performance di \"I Should Have Known Better\", port\u00f2 anni dopo MTV a onorare il regista di tale film, Richard Lester, con il premio di inventore dei video musicali.\nLa nascita.\nMTV fu fondata negli Stati Uniti il 1\u00ba agosto 1981 come un'operazione della Warner-Amex Satellite Entertainment, una \"joint venture\" della Warner Communications e della American Express; in seguito, nel 1985, fu acquistata dalla Viacom Inc. La prima trasmissione si apr\u00ec con le parole di John Lack \"\"Ladies and gentleman, rock and roll\" (\"Signore e signori, rock and roll\"\") e le immagini dell'intera preparazione al lancio dello Space Shuttle Columbia, avvenuto nell'aprile di quell'anno. A queste parole fece seguito il tema musicale originale di MTV, un brano rock composto da Jonathan Elias e John Petersen, mentre il video mostrava lo sbarco del primo uomo sulla luna con in mano una bandiera col logo di MTV, che cambiava velocemente colore, tema e design. L'idea di utilizzare queste immagini fu dei produttori originari di MTV, Alan Goodman e Fred Seibert, i quali intendevano trasmettere allo spettatore la sensazione di assistere ad un momento televisivo storico. Seibert rese noto che l'intenzione originale era quella di citare la celebre frase di Neil Armstrong, ma gli avvocati e lo stesso Armstrong si opposero; pertanto la frase venne censurata con un beep. Al momento preciso del lancio, solo un centinaio di persone in possesso di un sistema televisivo via cavo nel New Jersey riusc\u00ec a vedere MTV.\nIl primo video musicale ad essere trasmesso fu ironicamente \"Video Killed the Radio Star\" dei The Buggles, il secondo fu invece \"You Better Run\" di Pat Benatar.\nQuale responsabile dei palinsesti, Robert W. Pittman decise di reclutare una squadra composta da Tom Freston (che poi prender\u00e0 il posto di Pittman come amministratore delegato della MTV Networks), Fred Seibert, John Sykes, Carolyn Baker, Marshall Cohen, Gail Sparrow, Sue Steinberg (produttore esecutivo), Julian Goldberg, Liz Nealon, Brian Diamond e Robin Zorn, Steve Casey (creatore del marchio MTV e primo direttore di rete), Marcy Brahman, Ronald E. \"Buzz\" Brindle, e Robert Morton.\nL'influenza di MTV fu rapidissima. Nei paesi dove poteva essere sintonizzato, nel giro di un paio di mesi i negozi di dischi vendettero album e singoli di diversi artisti che le emittenti radiofoniche non avevano fino ad allora trasmesso, come Men at Work, Bow Wow Wow e Human League.\nLo sviluppo.\nSubito dopo il lancio di MTV, HBO decise di ideare un programma contenitore di video musicale, col titolo di Video Jukebox, che and\u00f2 in onda fino alla fine del 1986. Inoltre, proprio durante questo periodo, HBO trasmetteva spesso qualche video musicale tra un film e l'altro.SuperStation WTBS lanci\u00f2 invece il programma Night Tracks il 3 giugno 1983, che prevedeva 14 ore consecutive di video musicali e venne trasmesso fino al 1992. L'unico aspetto che differiva questo format dal concept di MTV \u00e8 che questo trasmetteva anche i video di artisti neri, che invece MTV inizialmente escluse dalla programmazione.\nVennero anche lanciati altri canali tematici, indipendenti da MTV; il pi\u00f9 famoso fu KVMY Channel 21, che debutt\u00f2 nel mercato americano nell'estate del 1984 col nome di KRLR-TV Vusic 21. Casualmente, il primo video trasmesso dalla rete fu proprio lo stesso che trasmise MTV, Video Killed the Radio Star. La risposta pi\u00f9 concreta ad MTV durante quegli anni fu quella della NBC e del suo Friday Night Videos (in seguito semplicemente Friday Night), un programma di soli video musicali che and\u00f2 in onda dal 1983 fino alla fine degli anni 1980. Anche ABC partecip\u00f2 a questa rivoluzione musicale, lanciando nel 1984 il format \"ABC Rocks\", il quale per\u00f2 non ebbe grande successo e fu presente nei palinsesti di rete solo per un anno.\nIl fondatore della TBS Ted Turner lanci\u00f2 Cable Music Channel nel 1984, il quale intento era quello di trasmettere innumerevoli video musicali rock, cos\u00ec come faceva MTV. Ma la societ\u00e0 sub\u00ec un periodo di crisi, e cos\u00ec MTV ne approfitt\u00f2 dapprima per acquisire il network e in seguito per rinominare la rete in VH1.\nL'arrivo in Europa.\nIn Europa, MTV approda via satellite in edizione localizzata il 1\u00ba agosto 1987. Per il primo anno, l'edizione europea di MTV viene prodotta ad Amsterdam, mentre dal 1988 la sede principale viene spostata a Londra.\nMentre in altri Paesi europei era possibile riceverla anche via cavo, in Italia (dove la diffusione delle trasmissioni televisive via cavo era praticamente nulla) l'edizione europea di MTV era visibile solamente tramite il satellite Astra. In Italia nei primissimi anni novanta, poich\u00e9 differentemente da altri Paesi europei la televisione satellitare era ancora poco diffusa, diverse emittenti regionali iniziarono a trasmettere il segnale di MTV Europe per 6 ore al giorno.\nNel 1995 MTV Networks Europe, l'editore dell'edizione europea di MTV, firma un accordo con TELE+, la prima pay-tv italiana disponibile sia sul terrestre analogico che in digitale via satellite col nome DStv, per poter ritrasmettere in chiaro a livello nazionale il suo segnale sulle frequenze di Telepi\u00f9 3. Dal 21 giugno 1995 l'edizione europea di MTV diventa visibile per 13 ore al giorno in tutta Italia sulle frequenze di TELE+3, oltre ad essere presente per 24 ore al giorno nel pacchetto satellitare digitale DSTV. Gli orari di trasmissione su TELE+3 dell'edizione europea di MTV sono i seguenti: tutti i giorni dalle 13:00 alle 19:00 e da mezzanotte alle 07:00. Successivamente una legge sulle comunicazioni impedisce a Telepi\u00f9 di ritrasmettere su TELE+3 l'edizione europea di MTV in chiaro per 13 ore al giorno e venne fissato un tetto massimo di 7 ore al giorno. Telepi\u00f9 \u00e8 costretta a criptare 6 delle 13 ore in cui ritrasmette l'edizione europea di MTV su TELE+3, quindi dalla fine del 1996 gli orari di trasmissioni in chiaro sono i seguenti: tutti i giorni dalle 14:00 alle 19:00 e da mezzanotte alle 02:00.\nCon l'inizio delle trasmissioni via satellite in digitale, viene ulteriormente sviluppato il processo di regionalizzazione di MTV con l'intento di trasmettere edizioni diverse del canale per le varie regioni d'Europa. A differenza di quanto succede con la televisione analogica terrestre infatti con il digitale si possono trasmettere pi\u00f9 segnali su una stessa frequenza. L'edizione inizialmente destinata all'Italia \u00e8 denominata \"MTV Southern\" ed era identificata come \"\"MTV 3\" nella piattaforma digitale presente sui satelliti Hotbird con cui MTV Networks Europe diffonde in Europa le edizioni europee di MTV. Il nome \"MTV 1\" viene usato per la storica edizione europea di MTV, mentre \"MTV 2\"\" veniva usato per \"MTV Central\", ossia l'edizione di MTV per i Paesi come la Germania, l'Austria e parte della Svizzera. Dal 1996 \u00e8 quindi il segnale di \"MTV 3\" che viene ritrasmesso nelle suddette fasce orarie su TELE+3.\nLa rivoluzione degli anni 2000.\nA partire dagli anni 2000, MTV ridusse drasticamente le fasce di rotazione musicale. Mentre nel 2000 i video musicali occupavano 8 ore al giorno del palinsesto di MTV, nel 2008 venivano dedicate alla musica solo 3 ore scarse. Questo fu principalmente dovuto al boom di internet a cui si assistette in maniera rapidissima e che port\u00f2 lo spettatore a spostarsi dalla TV al computer.\nNonostante il passare degli anni, MTV continu\u00f2 comunque a dedicare, seppur limitatamente, spazio alla musica, anche se gran parte della sua rotazione venne spostata sui canali tematici. Qualche tempo dopo la musica venne trasmessa esclusivamente nella prima mattinata o in forma condensata nello show \"Total Request Live\". A seguito di questa rivoluzione, il cantante statunitense Justin Timberlake, sfid\u00f2 la rete chiedendo a questa di \"trasmettere pi\u00f9 dannati video!\", durante un discorso che tenne agli MTV Video Music Awards 2007.\nNonostante la sfida lanciata da Timberlake, MTV continu\u00f2 nel suo violento processo di riduzione musicale. Nel 2007 vennero eliminati programmi storici della rete come \"Buzzworthy\" (dedicato agli artisti emergenti), \"Breakthrough\" (per i video di grande impatto visivo), e \"Spanking New\" (per gli ultimissimi video in circolazione).\nProgrammazione musicale.\nI primi VJ.\nI primi cambiamenti di MTV iniziarono dopo la top 40 delle radio. Infatti ogni video veniva introdotto da un uomo o una donna e in seguito trasmesso. Questi conduttori presero il nome di VJ (video jockey), che fu coniato da un gioco di parole sulla sigla DJ. I primi cinque VJ di MTV nel 1981 erano Nina Blackwood, Mark Goodman, Alan Hunter, J.J. Jackson e Martha Quinn.\nI VJ avevano cos\u00ec il compito di accompagnare lo spettatore nella lunga selezione di video programmata da MTV, che veniva alternata da notizie musicali, interviste e promozioni. Questi segmenti venivano trasmessi 24 ore al giorno, 7 giorni a settimana, ma venivano pre-registrati durante la settimana corrente negli studi di MTV.\nI primi video musicali che coprivano gran parte della programmazione di MTV negli anni ottanta erano spesso clip grezzi di concerto o promozionali, talvolta commissionati dalle stesse case discografiche, e potevano essere trovati da qualunque fonte.\nDiverse band rock degli anni 1980 riconobbero il successo grazie ad MTV. La maggior parte di loro suonava musica new wave, hard rock o heavy metal come Adam Ant, Blondie, Eurythmics, Culture Club, M\u00f6tley Cr\u00fce, Split Enz, Prince, Ultravox, Duran Duran, Van Halen, Bon Jovi, Ratt, Def Leppard, The Police, e The Cars. MTV trasmetteva inoltre video musicali di \"Weird Al\" Yankovic, che ha principalmente basato la sua carriera sulle parodie di video musicali di altri artisti.\nMTV ha anche trasmesso diversi video di artisti rock, come David Bowie, Dire Straits (i quali nel testo del brano Money for Nothing citavano sia MTV che il suo slogan \"I want my MTV\"), Journey, Rush, Aerosmith, John Mellencamp, Billy Joel, Genesis, Billy Squier, Robert Palmer, Rolling Stones, Rod Stewart, The Who e ZZ Top; solisti emergenti come Robert Plant, Phil Collins, Paul McCartney, David Lee Roth, e Pete Townshend; i supergruppi come Asia, Power Station, The Firm, Traveling Wilburys, nonch\u00e9 Michael Stanley Band, Shoes, Blotto e Taxxi. I KISS fecero la loro prima comparsa senza trucco su MTV nel 1983.\nDurante i primi anni di vita del canale, MTV occasionalmente invitava alcuni artisti e comici di fama internazionale a presentare i video musicali come improvvisati VJ, tra questi vanno ricordati Adam Ant, Billy Idol, Phil Collins, Simon LeBon, Nick Rhodes dei Duran Duran, Tina Turner, Eddie Murphy, Martin Short, Dan Aykroyd, e Steven Wright; i quali sceglievano i loro video musicali preferiti.\n\"Video Music Awards\".\nNel 1984 la rete produce i suoi primi \"MTV Video Music Awards\", conosciuti anche con l'acronimo di VMAs. Visti come misura di auto-indulgenza da parte di una rete principiante, i \"VMAs\" furono creati come una sorta di antidoto per i Grammy Awards. La prima edizione dello show del 1984, \u00e8 soprattutto ricordata dai media per la provocatoria esibizione di \"Like a Virgin\" di Madonna in cui la cantante, vestita da sposa, si rotolava lascivamente sul palco. I vincitori delle varie categorie vengono omaggiati con una statuetta raffigurante l'uomo sulla luna di MTV, icona simbolo della rete, nonch\u00e9 prima immagine trasmessa nel 1981. I \"Video Music Awards\" sono l'evento annuale pi\u00f9 guardato su MTV e uno dei pochi programmi musicali rimasti sulla rete.\nLa musica alternativa.\nFurono i Nirvana a dare una svolta nella programmazione di MTV con il loro sound alternative rock nel 1991 attraverso il video di \"Smells Like Teen Spirit\". Verso la fine del 1991 e l'inizio del 1992, MTV cominci\u00f2 a trasmettere sempre di pi\u00f9 video di artisti di questo genere, come Nirvana, Pearl Jam, Alice in Chains, Soundgarden, Nine Inch Nails, Tori Amos, PM Dawn, Arrested Development, Bj\u00f6rk, e Gin Blossoms. MTV aument\u00f2 nuovamente la rotazione di tali video attraverso il programma settimanale \"120 Minutes\" prima e lo show quotidiano \"Alternative Nation\" poi, entrambi destinati a trasmettere video alternative e underground. Di conseguenza, diminu\u00ec fortemente dai palinsesti di MTV la presenza di videoclip rock, anche se durante quel periodo artisti come Aerosmith e Tom Petty rientravano regolarmente nella rotazione della rete.\nDal 1993, la musica alternativa raggiunse l'apice, attraverso i videoclip di Stone Temple Pilots, Soul Asylum, Rage Against the Machine, Tool, Beck, Therapy?, Radiohead, The Smashing Pumpkins, Weezer, Collective Soul, Blind Melon, The Cranberries, Bush, e Silverchair, 4 Non Blondes.\nNegli anni successivi, dal 1994 al 1997, MTV inizi\u00f2 invece a dare maggior spazio agli artisti pop, tra cui vanno ricordati i Green Day e The Offspring, nonch\u00e9 agli artisti ska-rock come No Doubt, The Mighty Mighty Bosstones, e Sublime. Anche gli artisti pop solisti vennero aggiunti alla rotazione dei videoclip di MTV, tra questi figuravano i nomi di Alanis Morissette, Jewel, Fiona Apple e Sarah McLachlan.\nElettronica e pop.\nDal 1997, MTV pose particolare attenzione verso la musica elettronica, introducendo nella sua rotazione sempre pi\u00f9 videoclip di tale genere. Gli artisti presenti nella playlist della rete furono The Prodigy, The Chemical Brothers, Moby, Aphex Twin, Daft Punk, The Crystal Method, e Fatboy Slim. Alcuni artisti gi\u00e0 presenti da tempo su MTV, cominciarono anche loro ad adeguarsi alle leggi dettate dal nuovo mercato discografico, tra cui Madonna, U2, David Bowie, Radiohead e Smashing Pumpkins.\nVerso la fine dell'anno, l'attenzione di MTV si spost\u00f2 invece verso la musica pop, dovuta anche all'incredibile successo delle Spice Girls e dalla nascita delle boyband in Europa. Tra il 1998 e il 1999, la programmazione di MTV era principalmente basata sulla messa in onda di video dei Backstreet Boys e 'N Sync, e delle nuove \"principesse\" del teen pop come Britney Spears, Christina Aguilera, Mandy Moore, e Jessica Simpson. La messa in onda di videoclip rock, electronica, e alternative venne bruscamente ridotta. La musica hip-hop invece continu\u00f2 ad essere regolarmente trasmessa, attraverso i video di Puff Daddy, Master P, DMX, Busta Rhymes, Jay Z, Missy Elliott, Eminem, Ja Rule. R&amp;B venne invece maggiormente rappresentato dai brandi delle Destiny's Child ,di Ashanti e di Brandy.\n\"Return of the Rock\".\nDalla fine del 1997, MTV ridusse progressivamente la messa in onda di video rock, portando alla nascita dell'espressione popolare \"Rock is dead\" (\"Il rock \u00e8 morto\") La brusca riduzione della musica rock da parte di MTV fu dovuta al fatto che i fan di tale genere erano sempre meno materialistici e non sopportavano comprare musica basandosi sui suggerimenti filtrati dalla televisione. MTV cos\u00ec rivolse l'attenzione solo alla musica pop, hip hop e R&amp;B. I programmi a tema rock vennero completamente rimossi e le categorie presenti ai \"Video Music Awards\" scesero ad una.\nDurante questi anni fino al 2004, MTV tent\u00f2 comunque di reintrodurre la musica pop rock. Tra il 1998 e il 1999, la band punk-rock dei Blink-182 veniva spesso trasmessa da MTV con il video \"All the Small Things\", in cui questi si prendevano gioco di alcune boyband che MTV stava mandando in onda in quegli anni. Nel frattempo, alcune band rock che non stavano ricevendo a sufficienza il supporto di MTV, come i Korn e i Creed continuarono comunque a vendere dischi. In seguito, grazie all'uscita dell'album \"Follow the Leader\" dei Korn, MTV cominci\u00f2 nuovamente a trasmettere i video dei Korn \"Got the Life\" e \"Freak on a Leash\", che divenne popolarissimo.\nUna band strettamente legata ai Korn, Limp Bizkit, ricevette il privilegio di comparire nella rotazione di MTV grazie alla cover di George Michael \"Faith\", che divenne una hit a livello mondiale. Consequenzialmente, MTV decise di aumentare la trasmissione di video rap e rock, introducendo i Limp Bizkit, Kid Rock, Rob Zombie, i Red Hot Chili Peppers, e i Foo Fighters.\nNell'autunno del 1999 MTV annunci\u00f2 l'arrivo di uno speciale per il fine settimana intitolato \"Return of the Rock\", in cui vennero trasmessi diversi video rock di band di tutti i tempi, come System of a Down, Staind, Godsmack, Green Day, Incubus, Papa Roach, P.O.D., Sevendust, Powerman 5000, Slipknot, Kittie, e Static X.\nDal 2000, alle band precedentemente elencate, vennero aggiunte quelle dei Sum 41, Linkin Park, Jimmy Eat World, Mudvayne, Cold, At the Drive-In, Alien Ant Farm. Contestualmente, MTV lanci\u00f2 il canale digitale via cavo MTVX, dedito alla trasmissione di videoclip rock, esperimento che dur\u00f2 fino al 2002. In seguito venne lanciato la striscia quotidiana di video rock dal nome \"Return of the Rock\" che dur\u00f2 fino al 2001, anno in cui venne rimpiazzata dal suo successore, \"All Things Rock\", trasmesso dal 2002 al 2004.\n\"Total Request Live\".\nNel 1997, MTV venne aspramente criticata dagli spettatori di non trasmettere abbastanza video musicali come in passato. La risposta di MTV fu la creazione di quattro show incentrati sui video musicali: \"MTV Live\", \"Total Request\", \"Say What?\" e \"12 Angry Viewers\". Fu proprio durante questi anni, inoltre, che MTV apr\u00ec i suoi nuovi studi a Times Square. Un anno dopo, MTV fuse i due show \"Total Request\" e \"MTV Live\" in uno show contenente una classifica di dieci video, \"Total Request Live\", ampiamente conosciuto con l'acronimo di \"TRL\", che si conferm\u00f2 essere il programma di punta della rete.\nIl primo conduttore di \"TRL\", Carson Daly, port\u00f2 alla popolarit\u00e0 lo show. Durante il suo primo anno di vita, ogni giorno centinaia di fan urlanti si appostavano proprio sotto gli studi di \"TRL\". Nell'autunno del 1999, venne data la possibilit\u00e0 di assistere agli spettatori alle puntate dello show direttamente negli studi. Nella primavera del 2000, la classifica raggiunse un notevole successo e sempre pi\u00f9 clic da parte dei fan, che creavano un countdown di video di vario genere, teen pop, rock, R&amp;B, hip hop, che veniva a sua volta alternato da interviste e performance live.\nAltri programmi trasmessi in parallelo a \"TRL\" furono \"Say What? Karaoke\", un game show condotto da Dave Holmes che in seguito prese il nome di \"Say What?\"; \"TRL Wannabes\", che trasmetteva i video che per un soffio non erano entrati nella classifica di \"TRL\"; \"VJ for a Day\", in cui vi erano dei casting per ricercare nuovi volti per la rete.\nAnni 2000.\nDurante gli attacchi dell'11 settembre, al World Trade Center e al Pentagono, MTV sospese la quotidiana programmazione, cos\u00ec come il suo canale VH1, per trasmettere ininterrottamente il simulcast del canale CBS News, fino alle 23:00 del giorno stesso. Subito dopo, la programmazione fu principalmente basata su una ripetizione di video musicali senza interruzioni pubblicitarie e da una edizione speciale di \"TRL\" trasmessa il 14 settembre 2001.\nNel 2002, Carson Daly lasci\u00f2 MTV e \"TRL\" per proseguire la sua carriera da conduttore alla NBC. Dopo il suo addio, cominci\u00f2 lentamente il declino di \"Total Request Live\". Nonostante ci\u00f2 lo show continu\u00f2 regolarmente la sua messa in onda, ma MTV decise dopo dieci anni di cancellarlo e di trasmettere per l'occasione un episodio finale, \"Total Finale Live\", che venne trasmesso il 16 novembre 2008 e venne condotto dai vari VJ storici.\nPrima della sua fine nel 2008, la risorsa principale di video musicali per MTV rimase \"Total Request Live\", il quale trasmetteva quattro volte a settimana ma non mandava comunque in onda per intero i vari videoclip presenti in classifica. Contemporaneamente, MTV era alla ricerca di nuovi format televisivi che rimpiazzassero la lunga e onorata carriera di \"TRL\".\nNell'estate 2008, MTV trasmise il nuovo \"FNMTV\", un contenitore di video musicale (che aveva anche uno speciale settimanale intitolato \"FNMTV Premieres\") condotto da Los Angeles da Pete Wentz dei Fall Out Boy. Il programma mostrava quindi i nuovi video musicali in circolazione e seguiva i commenti a caldo dei telespettatori.\n\"FNMTV Premieres\" venne cancellato prima dell'edizione 2008 degli \"MTV Video Music Awards\". Vi furono alcuni speciali che riportarono la nomenclatura del programma, dapprima a dicembre dello stesso anno e in seguito durante lo spring break del 2009. Lo show in seguito non fece mai ritorno nei palinsesti, lasciando cos\u00ec MTV, per la prima volta nella sua storia, senza programmi musicali condotti da VJ. Il marchio \"FNMTV\" venne comunque riutilizzato dalla rete nell'ultima parte del 2008, ma si tratt\u00f2 in questo caso di un semplice contenitore di video a rotazione. Tuttavia, anche questa versione del marchio scomparve dai palinsesti di rete nel gennaio 2009.\nLa musica torn\u00f2 nuovamente su MTV nel marzo 2009, con un blocco denominato \"AMTV\" che mostra diversi videoclip musicali, ma in orari in cui gli spettatori sono a letto, a scuola o al lavoro (dalle 3:00 di notte alle 9:00 di mattina) A differenza del suo predecessore \"FNMTV\", \"AMTV\" alterna tra un video e l'altro notizie, interviste e performance live. \"AMTV\" \u00e8 l'unico programma televisivo di MTV dedicato al mondo della musica.\nAnni 2010.\nMTV ha fatto risorgere dalle sue ceneri lo storico show \"MTV Unplugged\" con le performance di Adele, Katy Perry, e Paramore. Tuttavia, a differenza degli \"Unplugged\" passati, questi vengono registrati e trasmessi esclusivamente sul sito web di MTV, MTV.com. Nonostante ci\u00f2, sporadicamente qualche mini clip di questi speciali vengono trasmessi su MTV durante il blocco musicale \"AMTV\". Il 12 giugno 2011, invece, MTV e MTV2 hanno trasmesso una nuova puntata di \"MTV Unplugged\", con protagonista il rapper Lil Wayne, anzich\u00e9 preferire il debutto via web. Un secondo episodio \u00e8 stato poi trasmesso l'8 aprile 2012 con protagonisti i Florence and the Machine.\nL'irriverente cartone animato \"Beavis and Butt-head\" \u00e8 ritornato sugli schermi di MTV ad ottobre 2011. Cos\u00ec come la versione originale che venne trasmessa dal 1993 al 1997, anche la versione moderna del cartone trasmette le critiche e le prese in giro da parte dei due protagonisti verso i nuovi video musicali.\nMTV ha inoltre lanciato il 12 aprile 2012 un nuovo talk show dal nome \"Hip Hop POV\", condotto da Amanda Seales, Bu Thiam, Charlamagne, Devi Dev e Sowmya Krishnamurthy. Nello show i conduttori commentano le ultime news della cultura hip hop, mostrando inoltre varie opinioni sulla nuova musica, interviste agli artisti ecc.\nMTV ha lanciato un nuovo talk show in diretta, \"It's On with Alexa Chung\", il 15 giugno 2009. L'host del programma, Alexa Chung, fu descritta come una \"giovane, pi\u00f9 giovane versione Web 2.0\" di Jimmy Fallon. Nonostante il programma venga registrato negli stessi studi dove veniva trasmesso \"TRL\", il network ha voluto precisare che \"l'unico elemento che accomuna i due programmi \u00e8 il posto in cui viene mandato in onda. \"It's On\" venne poi cancellato alla fine dell'anno, facendo cos\u00ec tornare MTV di nuovo alla situazione precedente.\nSubito dopo la morte dell'icona pop Michael Jackson avvenuta il 25 giugno 2009, MTV ha trasmesso alcuni dei suoi video musicali per celebrare il suo operato e la sua eredit\u00e0. Il canale ha trasmesso per diverse ore numerosi video di Jackson, alternandoli da notizie dell'ultima ora sulla morte del cantante e su commenti e reazioni delle celebrit\u00e0 internazionali. MTV ha nuovamente dato spazio alla musica a seguito della morte di Whitney Houston l'11 febbraio 2012, e quella di Adam Yauch dei Beastie Boys il 4 maggio 2012.\nLa rete ha nuovamente provato a reintrodurre programmi in diretta nei suoi palinsesti: a settembre 2010 ha lanciato il programma \"The Seven\", che per\u00f2 non ha riscosso il successo sperato e che \u00e8 stato cancellato poco prima dell'inizio dell'estate dell'anno successivo. MTV trasmette sporadicamente qualche speciale in diretta intitolato \"MTV First\". Il segmento, prodotto da MTV News, ha debuttato all'inizio del 2011 e vede come conduttore un corrispondente di MTV News che presenta un'intervista ad un'artista o un attore impegnato nella promozione rispettivamente, di un nuovo video musicale o un trailer di un suo nuovo film. Fin dal suo debutto nel 2011, \"MTV First\" ha ospitato diverse celebrit\u00e0 del mondo della musica, come Lady Gaga, i Foo Fighters, Usher e Justin Bieber. Vista l'assenza di programmi quotidiani in diretta come \"TRL\", \"It's On with Alexa Chung\" e \"The Seven\", il canale ora utilizza \"MTV First\" come programma per promuovere le ultime novit\u00e0 in fatto di musica e invitare i telespettatori all'approfondimento sul sito web della rete.\nProgrammazione non musicale.\nDopo l'espansione di MTV con i suoi canali tematici, i video musicali sono quasi spariti dalla programmazione, in favore di reality show e serie televisive che hanno idealmente e contestualmente sostituito la storica figura del VJ.\nEvoluzione dei format.\nNel 1985, la Viacom acquist\u00f2 la Warner-Amex Satellite Entertainment, che possedeva MTV e Nickelodeon, rinominando la compagnia in MTV Networks e cominciando la sua espansione. Prima del 1987, MTV trasmetteva esclusivamente video musicali ma, col passare del tempo, introdusse un'ampia gamma di programmi non necessariamente musicali.\nQuesti programmi non musicali partirono negli anni '80 con l'introduzione dello show \"The Week in Rock\", che segn\u00f2 anche l'inizio della divisione notizie di MTV, MTV News. Durante questi anni, MTV introdusse inoltre un notiziario sul mondo della moda, \"House of Style\"; uno show per ballare, \"Club MTV\"; e un game show, \"Remote Control\". Questi programmi ovviamente non mostravano video musicali, ma facevano comunque ampio uso di musica.\nSubito dopo il successo degli \"MTV Video Music Awards\", per unire la cultura pop con quella cinematografica, MTV introdusse nel 1992 gli \"MTV Movie Awards\", che ancora vengono celebrati annualmente. MTV ha inoltre creato nel 1994 (dieci anni dopo il debutto dei VMAs), sulla falsariga della controparte americana, la stessa serata di premiazione in Europa con il nome di \"MTV Europe Music Awards\", o EMAs.\nAll'inizio degli anni novanta, MTV cre\u00f2 persino i due primi reality show del mondo: \"The Real World\" e \"Road Rules\".\nReality show.\nDurante gli anni novanta, MTV pose una particolare attenzione verso i reality show, producendo i famosi successi di \"The Real World\" e \"Road Rules\". La prima ondata di questi programmi vi fu nella met\u00e0 degli anni 90, con game show come \"Singled Out\", basato sul programma televisivo \"Buzzkill\", e le rubriche notturne come \"The Jon Stewart Show\" e \"Loveline\".\nL'ondata successiva vi fu verso la fine degli anni 90, tempi in cui l'attenzione di MTV era ormai rivolta a programmi comici come \"The Tom Green Show\" e \"Jackass\", game show come \"Real World/Road Rules Challenge\", \"The Blame Game\", \"webRIOT\", e \"Say What? Karaoke\". Un anno dopo, nel 2000, \"MTV's Fear\", divenne uno dei primi reality show basati sulla paura in cui i partecipanti filmavano s\u00e9 stessi.\nAlcuni dei reality show di MTV seguivano le vite di musicisti. Ad esempio \"The Osbournes\", reality show lanciato nel 2002 basato sulla vita quotidiana del frontman dei Black Sabbath Ozzy Osbourne, di sua moglie Sharon e dei loro due figli Jack e Kelly. Questo programma fu il trampolino di lancio per la carriera da cantante per Kelly Osbourne, mentre apr\u00ec le porte a Sharon Osbourne per condurre uno show tutto suo sulla televisione americana. La produzione termin\u00f2 nel novembre 2004.\nNel 2003, invece, MTV lanci\u00f2 \"Punk'd\", un progetto ideato da Ashton Kutcher in cui vengono fatti degli scherzi divertenti e irriverenti alle celebrit\u00e0, e \"Pimp My Ride\", in cui viene rimesso a nuovo qualsiasi veicolo. Un altro show popolare fu \"Newlyweds: Nick and Jessica\", reality che seguiva la vita di Jessica Simpson e Nick Lachey. La serie ottenne ascolti molto alti, tant'\u00e8 che ebbe quattro stagioni che vennero trasmesse tra il 2003 e il 2005. La coppia in seguito divorzi\u00f2. Il successo della serie fu seguito nel giugno del 2004 da \"The Ashlee Simpson Show\", che documentava gli inizi della carriera musicale di Ashlee Simpson, sorella minore di Jessica Simpson.\nTra il 2005 e il 2006, MTV continu\u00f2 la sua corsa ai reality show, con il debutto di popolare serie televisive come \"8th &amp; Ocean\", \"Laguna Beach: The Real Orange County\", \"NEXT\", \"The Hills\", \"Two-A-Days\", \"My Super Sweet 16\", e \"Parental Control\". Altro show di rilievo fu \"Viva La Bam\", con protagonista Bam Margera.\nNel 2007, MTV trasmise il reality show \"A Shot at Love with Tila Tequila\", in cui Tila Tequila era alla ricerca di un nuovo compagno o compagna, viste le sue tendenze bisessuali (le quali, tra l'altro, furono oggetto di critiche). Fu il secondo show pi\u00f9 visto nella storia di MTV, subito dietro a \"The Hills\". Vi fu persino uno spin-off di \"A Shot at Love\", intitolato \"That's Amor\u00e9!\", in cui il protagonista \u00e8 Domenico Nesci.\nMTV ha inoltre collaborato nell'ottobre 2008 con l'ereditiera Paris Hilton, attraverso il reality \"Paris Hilton's My New BFF\". Nel 2009, ha trasmesso il second programma in collaborazione con Snoop Dogg, \"Dogg After Dark\", e lo show \"College Life\", girato alla University of Wisconsin-Madison.\nNel tardo 2009, MTV spost\u00f2 nuovamente la sua attenzione a programmi sulla falsariga di \"Real World\", con il lancio di \"Jersey Shore\", il programma che ha avuto degli ascolti sorprendenti sulla rete e che ha causato delle innumerevoli controversie a causa dei suoi contenuti, mentre nel 2017 \u00e8 iniziata la produzione del similare \"MTV Floribama Shore\".\nIl canale ha inoltre cominciato a trasmettere durante lo stesso periodo il nuovo show \"16 anni e incinta\", che documenta le vite di adolescenti che aspettano un bambino. La serie ha poi avuto un seguito dal titolo \"Teen Mom\", che segue le storie delle ragazze raccontate nella serie madre, ma dopo il parto.\nMTV ha riscosso ancora una volta successo con \"The Buried Life\", un programma con protagonisti quattro amici che amano viaggiare e vogliono completare la lista delle \"100 cose da fare prima di morire\" aiutando chi incontrano nel loro lungo cammino.\nNegli ultimi anni, oltre al lancio del programma televisivo \"Ridiculousness\", viene riesumato lo show comico \"Punk'd\", il quale non viene pi\u00f9 condotto da Ashton Kutcher ma da una serie di volti noti legati alla musica e al cinema. Inoltre, grazie al successo di \"Jersey Shore\", vengono lanciati gli spin-off \"Pauly D: da Jersey Shore a Las Vegas\" e \"Snooki &amp; JWoww\".\nCartoni animati.\nIn un periodo di continue offerte per diventare una rete molto diversa, focalizzata sulla cultura e sulla giovent\u00f9, come anche sulla musica, MTV introdusse cartoni animati nel suo palinsesto negli anni novanta. I cartoni animati (originariamente importati dalla BBC, successivamente acquisiti e prodotti da MTV) erano una delle prime reti incentrate sui mezzi. In aggiunta come divulgazione gli show vennero creati proprio per MTV, le reti cos\u00ec emettevano episodi di serie create da stazioni gemelle (Nickelodeon) nel 1990.\nLa storia dei cartoni di MTV \u00e8 caratterizzata dalla scelta dell'affronto di certi temi, i quali vengono trattati in cartoni come \"Beavis and Butthead\", \"Celebrity Deathmatch, Kenneth b Kenneth b show \"e \"Daria\". Sebbene il canale dopo il debutto abbia avuto altri cartoni animati, alcuni di essi sono stati rinnovati per altre stagioni, a seconda della loro ricezione.\nNel 2009 il canale ha lanciato i corti di \"Popzilla\", che mostrano alcune celebrit\u00e0 in versione animate. Nel 2011, dopo essere stati lontani dalle scene della rete per ben 14 anni, tornano gli irriverenti \"Beavis and Butthead\", ed insieme a loro il nuovo cartone animato \"Good Vibes\".\nSerie comiche e fiction.\nMTV ha da sempre prodotto innumerevoli serie commedie e drama. Esempi lampanti sono quelli presenti tra anni novanta e anni 2000, tra cui \"Just Say Julie\", \"The Ben Stiller Show\", \"The State\", \"The Jenny McCarthy Show\", \"The Lyricist Lounge Show\", e \"Doggy Fizzle Televizzle\", nonch\u00e9 soap opera come \"Undressed\" e \"Spyder Games\".\nIl canale ha proseguito con programmi di questo tipo anche anni dopo. Sono state infatti introdotte serie televisive che hanno riscosso un discreto successo nello spettatore medio statunitense, come \"Diario di una nerd superstar\", \"Hard Times - Tempi duri per RJ Berger\", \"Skins\" e \"Teen Wolf\". Nel giugno 2012, MTV ha confermato l'intenzione di produrre una serie che si basa sulla saga di Scream, che arriva in tv nel 2015 e si intitola \"Scream\".\nInfluenza nella societ\u00e0.\nSin dal suo debutto sugli schemi televisivi, MTV ha avuto un profondo impatto sull'industria musicale e sulla cultura di massa. I suoi slogan come \"I want my MTV\" (\"Voglio la mia MTV\") sono diventati simbolo di intere generazioni, il concetto di VJ \u00e8 stato ripreso e applicato da diverse emittenti televisive, ed inoltre artisti e telespettatori, nonch\u00e9 appassionati del genere, hanno trovato una posizione centrale per le notizie, concerti, eventi, e promozione. MTV \u00e8 stato citato innumerevoli volte nella cultura di massa da musicisti, celebrit\u00e0, altri canali e programmi televisivi, film, libri e siti web.\nAttivit\u00e0 sociali e politiche.\nNel 1992, MTV inizi\u00f2 una campagna pro-democratica chiamata \"Choose or Lose\", per incoraggiare i 20 milioni di abitanti americani a votare. Alla fine del 1999, MTV promosse una campagna annuale conosciuta come \"Fight For Your Rights\", con lo slogan \"Speak Out/Stand Up Against Violence\" (\"Alzati contro la violenza\") per far conoscere la consapevolezza sul crimine americano, sulla droga e su gli atti di violenza. Il 6 aprile del 2001 MTV cess\u00f2 la sua regolare programmazione per 24 ore per far capire alla gente i numerosi crimini di avversione avvenuti durante l'anno. Proprio in quella notte MTV trasmise il TV movie \"Anatomy of a Hate Crime\", basato su una storia realmente accaduta ad un ventunenne (Matthew Shepard), uno studente universitario gay.\nMTV inoltre ha trasmesso il viaggio della band dei Sum 41 che aveva fatto tappa nella Repubblica Democratica del Congo documentando i conflitti che c'erano l\u00ec. Il gruppo per\u00f2 dovette subito far ritorno in America poich\u00e9 fu messo in mezzo ad una sparatoria davanti all'Hotel dove alloggiavano. L'ultima campagna di MTV \u00e8 \"think MTV\" che tratta gli argomenti sulla politica, sui matrimoni dello stesso sesso, delle elezioni negli Stati Uniti e della guerra negli altri paesi. Lo slogan del programma \"Reflect. Decide. Do.\" \"(Rifletti. Decidi, Reagisci).\"\nFine della barriera razziale.\nDurante i suoi primi anni di trasmissioni, solo pochi artisti neri comparivano nella rotazione dei video musicali del canale. Tra questi figuravano i nomi di Eddy Grant, Tina Turner, Donna Summer, Musical Youth, Herbie Hancock, Grace Jones, e Prince. Il primo vero e proprio artista non-bianco ad essere trasmesso da MTV negli USA fu la band inglese dei The Specials, il quale gruppo era composto da membri di pelle bianca e nera. Il video dei The Specials \"Rat Race\" fu il 58\u00ba video ad essere trasmesso durante il primo giorno di vita del canale.\nMTV rifiut\u00f2 la trasmissione di molti altri video di artisti neri, come \"Super Freak\" di Rick James. L'esclusione fece infuriare James, tant'\u00e8 che avanz\u00f2 con convinzione l'obbligo di aggiungere altri video di artisti neri sul canale. Anche una leggenda del rock come David Bowie contest\u00f2 ad MTV la mancanza di artisti di colore nella rotazione dei video musicali durante un'intervista con il VJ Mark Goodman nel 1983. Persino l'head of talent acquisition Carolyn Baker, si chiese perch\u00e9 non fosse possibile trasmettere questo tipo di video musicali. \"La linea editoriale di MTV di non mandare musica nera venne giustificata dalla non cos\u00ec ben specificata \"ricerca\", disse Baker alcuni anni dopo. \"Ma la ricerca era basata sull'ignoranza, eravamo giovani all'avanguardia. Ma ovviamente non c'era bisogno di essere all'avanguardia del razzismo.\" Tuttavia fu proprio Baker a rifiutare il videoclip Super Freak di Rick James giustificandosi cos\u00ec: \"Nel video comparivano diverse donne seminude, e non era affatto carino. Come donna nera, non volevo rappresentare la mia gente cos\u00ec\".\nIl responsabile della programmazione musicale Buzz Brindle afferm\u00f2 in una intervista del 2006, \"Originalmente MTV era destinato ad essere un canale di sola musica rock. Fu quindi difficile per la rete trovare artisti afro-americani che suonassero musica rock.\" Craig Marks e Rob Tannenbaum invece fecero notare che il canale \"trasmetteva nel frattempo decine di video di artisti bianchi che necessariamente non suonavano musica rock\". Andre Goodwin scrisse in seguito \"MTV ha sempre rifiutato il razzismo, ma purtroppo seguiva le leggi dettate dal mercato rock\" (che, tuttavia, furono conseguenze di una interminabile storia sul razzismo). Il vice presidente esecutivo Les Garland lament\u00f2 anni dopo, \"Il fatto pi\u00f9 disgustoso \u00e8 che non vi era una grande scelta di videoclip di artisti neri. Le case discografiche non si degnavano nemmeno di finanziarli. Ma queste non si sono mai accusate di essere razziste.\"\nPrima del 1983, anche Michael Jackson fatic\u00f2 ad entrare nella playlist dei video di MTV. Per risolvere questo spiacevole episodio e per mettere fine alla barriera razziale, l'allora presidente della CBS Records, Walter Yetnikoff, denunci\u00f2 pubblicamente MTV, minacciando di togliere alla rete la possibilit\u00e0 di trasmettere tutti i video musicali di propriet\u00e0 dell'omonima etichetta discografica. Nonostante ci\u00f2, Les Garland, rivel\u00f2 che decise di mandare \"Billie Jean\" di Jackson, senza aver ricevuto alcuna pressione dalla CBS. Questo venne per\u00f2 in seguito smentito dal delegato della CBS David Benjamin in un'intervista di Vanity Fair.\nStando al quotidiano \"The Austin Chronicle\" il video di Jackson \"Billie Jean\" fu \"il video che ruppe la barriera razziale, nonostante fu lo stesso canale ad erigerla\". Ma il cambiamento non fu immediato. \"Billie Jean\", infatti, non venne aggiunto alla playlist di MTV allo stesso modo degli altri video presenti sulla rete (cio\u00e8 tre volte al giorno) fino a che questo non raggiunse la prima posizione nella Billboard Hot 100. Un mese dopo (e una settimana prima dell'uscita del nuovo video di Jackson \"Beat It\"), il video venne trasmesso sempre pi\u00f9 volte al giorno. Entrambi i video venivano trasmessi tantissime volte durante una sola giornata, e cos\u00ec fu per i due mesi a seguire; alla fine dell'estate MTV interruppe la messa in onda di entrambi i brani. L'impatto fu comunque permanente. Mentre Jackson si apprestava a terminare le riprese di \"Thriller\", questo apr\u00ec le porte a diversi artisti neri nella rotazione dei video di MTV, come Prince, Whitney Houston, e la stessa sorella minore di Jackson Janet Jackson.\nJonathan Cohen della rivista Billboard fece notare come \"il sound e le spettacolari coreografie presenti nei video dei brani di Janet Jackson erano irresistibili per MTV, e proprio questo fatto aiut\u00f2 il canale ad evolvere da rete esclusivamente rock a network di diversi generi musicali\". Qualche tempo dopo infatti, generi musicali come rap e hip hop entrarono regolarmente nella rotazione di MTV. La maggioranza degli artisti rap presenti su MTV negli anni '80, tra cui Run-DMC, The Fat Boys, Whodini, LL Cool J e i Beastie Boys, provenivano dalla East Coast.\nCensure.\nMTV ha modificato il montaggio di diversi video musicali per rimuovere qualsiasi riferimento a droghe, sesso, violenza, armi da fuoco, razzismo, omofobia, o pubblicit\u00e0. Molti video musicali vennero quindi censurati, trasmessi solo durante le ore notturne, o addirittura esclusi dalla programmazione del canale.\nDurante gli anni '80, diverse associazioni accusarono MTV di trasmettere video musicali contenenti chiare immagini ed espliciti riferimenti al satanismo. MTV si vide cos\u00ec costretta a modificare la sua politica di trasmissione, e vennero quindi esclusi dalla programmazione anche tutti i video che contenevano temi antireligiosi. Vennero quindi rimossi dalla rotazione quotidiana i video di \"Jesus Christ Pose\" dei Soundgarden nel 1991 e \"Megalomaniac\" degli Incubus nel 2004.\nCanali televisivi correlati.\nAltri canali della famiglia MTV.\nL'avvento della TV satellitare e della TV via cavo ha suscitato negli Stati Uniti la crescita dei canali firmati MTV: i tre pi\u00f9 importanti che trasmettono solo ed esclusivamente musica sono MTV2, MTV Hits (disponibile anche in Italia) e MTV Jams.\nNel 1985, MTV vide l'introduzione del suo primo vero secondo canale, VH1, sigla che sta per \"Video Hits One\". MTV Networks trasmette ancora VH1 con l'aggiunta di famosi programmi come \"The Fabulous Life of...\" e oltre a VH1 trasmette CMT, che manda in onda video musicali country. Con l'avvento dell'Alta definizione anche MTV ha deciso di lanciare il suo canale in HD, creando MHD (Music: High Definition), un canale che trasmette i video di MTV, VH1 e CMT in qualit\u00e0 altissima.\nNel 2005 MTV ha lanciato una serie di canali per gli asio-americani. Il primo canale fu MTV Desi, lanciato nel luglio 2005, dedicato agli abitanti del sud Asia. Il successivo fu MTV Chil, nel dicembre 2005, dedicato ai cino-americani. L'ultimo invece \u00e8 MTV K, per gli americo-coreani, che \u00e8 stato lanciato il 27 giugno del 2006.\nInternet.\n\"MTV.com\" \u00e8 il sito ufficiale di MTV di cui il canale prospera grazie i programmi che hanno sempre pi\u00f9 telespettatori. Le caratteristiche di questo brillante sito includono on-line le ultime news di MTV, podcast, i video pi\u00f9 recenti e persino le pubblicit\u00e0 e gli sponsor. Ci sono anche film, profili e interviste con gli artisti in voga e anche clip dai programmi televisivi di MTV. Nel 2006, MTV.com ha trasformato l'intero sito nello stile di MTV Overdrive.\nMTV nel mondo.\nMTV Networks e Viacom hanno lanciato numerosi canali sempre firmati MTV in altre lingue in tutto il mondo. Questi canali includono:"}
{"id": "2052184", "revid": "17654", "url": "https://it.wikipedia.org/wiki?curid=2052184", "title": "Giovane Europa", "text": ""}
{"id": "2052186", "revid": "547992", "url": "https://it.wikipedia.org/wiki?curid=2052186", "title": "Marco Materazzi", "text": "Affermatosi a livello nazionale con il Perugia, ha legato la maggior parte della sua carriera all'Inter, militandovi per un decennio e vincendo 5 campionati italiani consecutivi (dal 2006 al 2010), 4 Coppe Italia (2005, 2006, 2010 e 2011), 4 Supercoppe italiane (2005, 2006, 2008 e 2010), una Champions League (2010) e una Coppa del mondo per club FIFA (2010). Conclusa l'esperienza italiana, si \u00e8 trasferito nel campionato indiano cominciandovi \u2014 dopo il ritiro dai campi \u2014 la carriera da allenatore.\nDifensore spesso criticato per l'irruenza dei suoi interventi, si \u00e8 comunque distinto per le notevoli capacit\u00e0 nel gioco aereo e nei calci piazzati mettendo a referto un considerevole quantitativo di reti per il suo ruolo. In nazionale conta 41 presenze e 2 gol, entrambi realizzati nel vittorioso campionato mondiale del 2006: le marcature gli hanno permesso di risultare, al pari di Luca Toni, il miglior realizzatore azzurro della competizione. \nNell'edizione 2021 \u00e8 entrato a far parte della \"Hall of Fame\" del club nerazzurro.\nBiografia.\n\u00c8 nato a Lecce da Giuseppe Materazzi, all'epoca calciatore della squadra locale, e Anna Inzaina (deceduta il 30 agosto 1988), entrambi sardi, rispettivamente di Arborea e Tempio Pausania. \u00c8 fratello di Matteo, procuratore sportivo nato il 27 aprile 1976, e Monia: quest'ultima rimase vedova il 28 novembre 2011, dopo la scomparsa del marito Maurizio Maestrelli (figlio dell'ex allenatore Tommaso). Sposato con Daniela dal 23 giugno 1997, ha avuto tre figli: Anna, Gianmarco e Davide. Appassionato di pallacanestro, in carriera vest\u00ec il numero 23 in onore dell'ex cestista Michael Jordan.\nSimpatizzante della Lazio in et\u00e0 giovanile, nel 2007 ha pubblicato l'autobiografia \"Una vita da guerriero\", in collaborazione con i giornalisti Andrea Elefante e Roberto De Ponti.\nNel settembre 2009 ha sporto querela contro i Manetti Bros., registi della serie \"L'ispettore Coliandro\": nell'episodio \"Mai rubare a casa dei ladri\" (trasmesso su Rai 2 il 10 febbraio 2009) l'ispettore Borromini (interpretato da Massimiliano Bruno) definisce \u00abbastardo\u00bb il difensore, in suo possesso al fantacalcio, per aver rimediato un cartellino rosso. Ritenendosi offeso dall'espressione, Materazzi chiede un risarcimento di un euro per ogni spettatore della puntata (risultati circa ). In risposta, l'attore Giampaolo Morelli (protagonista della fiction) dichiar\u00f2 di aver voluto dedicare un omaggio al calciatore e non di arrecare un'offesa ai suoi danni. I registi della serie proposero inoltre a Materazzi di entrare a far parte del cast della trasmissione, eliminando la scena \"incriminata\".\nTra il 2012 e 2013 ha aperto, dapprima a Milano e successivamente a Perugia, due negozi a tempo in societ\u00e0 col cestista Stefano Mancinelli. Nel settembre 2012 \u00e8 inoltre divenuto opinionista per \"Gazza Offside\", rubrica on-line curata dalla \"Gazzetta\".\nHa poi prestato la voce al personaggio di Donny, comparso nell'episodio \"The Debarted\" dei Simpson e trasmesso in Italia il 29 novembre 2008.\nNel giugno 2021, insieme a Lele Adani, Massimo Ambrosini e Gianluca Zambrotta partecipa a \"100% Fuoriclasse\", una nuova rubrica lanciata sul sito della \"Gazzetta\". Gi\u00e0 impegnato da qualche anno con i progetti di \"Inter Forever\", sempre nel giugno 2021 comunica di aver aderito, assieme ad altri ex calciatori del calibro di Amauri e Alessio Cerci, alla \"Island Cup\", un mini campionato che prender\u00e0 il via in Florida ad agosto e dal 2022 si svolger\u00e0 in diversi paesi dell'area caraibica. A luglio entra a far parte del progetto \"Wine of the Champions\" di Fabio Cordella per la produzione di tre etichette di vino con il suo nome.\nCaratteristiche tecniche.\nSoprannominato \"Matrix\", era un centrale difensivo dal gioco duro, ruvido e perfino falloso: tale aspetto lo ha spesso portato ad avere accesi scontri con gli avversari, talvolta originati da provocazioni in campo.\nL'elevata statura gli conferiva notevoli vantaggi nel gioco aereo: si segnalava inoltre per l'abilit\u00e0 nel battere i calci piazzati (punizioni e rigori). Detiene infatti il primato di gol per un difensore in un singolo campionato di Serie A: nella stagione 2000-2001 and\u00f2 a segno per 12 volte, migliorando il record di Passarella che nel 1985-1986 aveva realizzato 11 reti. Inoltre \u00e8 stato tra i pochi difensori capaci di raggiungere la doppia cifra in termini di gol in due campionati in Serie A.\nCarriera.\nClub.\nGli esordi, la parentesi inglese e l'affermazione.\nMosse i primi passi da calciatore nelle giovanili di e . Dal 1991 al 1993 milit\u00f2 nel Tor di Quinto, in Promozione; gioc\u00f2 poi con il Marsala e il Trapani, raggiungendo con quest'ultima i play-off della Serie C1 1994-1995. Pass\u00f2 quindi al Perugia nel 1995, vincendovi il Campionato Primavera, per poi trasferirsi in prestito al Carpi. Rientrato in Umbria nel gennaio 1997, il 2 febbraio fece il suo esordio in A nel pareggio senza reti con l'Inter. Due settimane pi\u00f9 tardi realizz\u00f2 la prima rete, in occasione di una gara persa (2-1) contro la Juventus. Con i \"Grifoni\" conobbe la retrocessione al termine del campionato, prima dell'immediata risalita.\nDopo una parentesi in Inghilterra con l'Everton \u2014 in cui ricevette ben quattro espulsioni in ventisette presenze in campionato \u2014 fece ritorno alla compagine perugina, venendo acquistato per 8 miliardi di lire. Nominato capitano della squadra, nel torneo 2000-2001 fu autore di ben 12 gol. Il positivo rendimento tra le fila umbre gli valse, inoltre, la chiamata in nazionale maggiore.\nInter.\n2001-2004: le vittorie sfiorate e la squalifica.\nNell'estate 2001 venne acquistato dall'Inter, disputando la prima gara proprio contro la sua ex formazione. Alla seconda presenza, segn\u00f2 poi un gol in casa del Parma, che non fu per\u00f2 sufficiente ai nerazzurri per ottenere la vittoria. Pur rendendosi protagonisti di una buona stagione, i milanesi non colsero alcun trofeo, venendo eliminati nelle semifinali di Coppa UEFA e fallendo l'appuntamento con lo scudetto nella giornata conclusiva del campionato. Giunta al traguardo da capolista, l'Inter usc\u00ec sconfitta dal campo della Lazio, perdendo il primato a favore della Juventus: nella circostanza Materazzi fu coinvolto in un fatto controverso, quando al termine dell'incontro una veemente discussione tra i calciatori delle due squadre rischi\u00f2 di sfociare nello scontro fisico. Le telecamere ripresero inoltre il labiale del difensore mentre rammentava al laziale Nesta la vittoria del titolo da parte dei romani nel 2000, compiuta grazie anche all'affermazione dei perugini contro la Juventus. Ulteriori polemiche sorsero con Antonio Conte, all'epoca centrocampista dei bianconeri. Durante la stagione successiva i meneghini si arresero nuovamente sul filo di lana, venendo eliminati dai rivali del Milan in semifinale di Champions League \u2014 a causa della regola dei gol in trasferta \u2014 e terminando il campionato dietro la Juventus.\nLa terza stagione di Materazzi all'Inter fu contraddistinta da un episodio di violenza: dopo la gara con il Siena del 1\u00ba febbraio 2004, il difensore sferr\u00f2 un pugno all'avversario Bruno Cirillo lesionandone il labbro. Ad aggravare la circostanza fu l'indebita presenza del calciatore interista in panchina, in quanto non inserito nella distinta ufficiale. Cirillo contest\u00f2 inoltre gli insulti ricevuti, poich\u00e9 nel corso dell'incontro Materazzi lo aveva indicato come \u00abscarso\u00bb ai propri compagni di squadra. Nonostante le scuse fornite dalla societ\u00e0, il giudice sportivo Maurizio Laudi inflisse una lunga squalifica al calciatore: lo stop venne fissato sino al termine di marzo, col provvedimento riguardante anche l'attivit\u00e0 internazionale. La gravit\u00e0 della situazione indusse il club, multato per euro, a non presentare ricorso: nei giorni seguenti, Materazzi incontr\u00f2 privatamente Cirillo per scusarsi dell'accaduto.\nIl trentenne difensore ritorn\u00f2 a calcare i campi in primavera, contribuendo al quarto posto finale in campionato.\n2004-2008: il ciclo Mancini.\nNell'estate 2004 la conduzione tecnica fu affidata a Roberto Mancini, con il quale il difensore non trov\u00f2 inizialmente spazio tra i titolari. Resosi protagonista di un rendimento discontinuo, ottenne maggiori \"chance\" dopo l'affermazione al Mondiale 2006 con la maglia azzurra. Nel campionato 2006-2007 contribu\u00ec alla vittoria del tricolore con 10 reti, segnalandosi in particolare per un gol nel derby meneghino vinto per 4-3 (terminato per lui con un'espulsione) e per la marcatura in rovesciata contro il Messina. Fu inoltre autore di una decisiva doppietta nel successo contro il Siena, vittoria che assicur\u00f2 ai milanesi il titolo con cinque gare di anticipo.\nMinore fu invece l'apporto fornito nel torneo seguente, complice anche un infortunio sub\u00ecto con la nazionale ad inizio stagione. Chiuso nel proprio ruolo da Samuel e C\u00f3rdoba, trov\u00f2 l'unica rete il 27 aprile 2008 nel successo di misura con il Cagliari (2-1). Due settimane pi\u00f9 tardi fu protagonista in negativo della partita con il Siena, fallendo peraltro un calcio di rigore dopo aver sottratto la palla al tiratore designato Cruz. L'Inter si aggiudic\u00f2 comunque lo scudetto all'ultima giornata.\n2008-2011: i successi con Mourinho e l'ultimo anno.\nA sostituire Mancini dopo il vittorioso ciclo fu Jos\u00e9 Mourinho, con il quale Materazzi venne impiegato sporadicamente. La \"Beneamata\" conquist\u00f2 il titolo nazionale per la quarta stagione consecutiva, mentre il giocatore si rese protagonista dell'ennesimo fatto discusso: durante i festeggiamenti espose infatti uno striscione volgare in risposta al rossonero Ambrosini, che nel 2007 si era espresso in modo provocatorio verso i nerazzurri dopo la loro affermazione in campionato. Un'altra polemica sorse nel gennaio 2010, quando il calciatore indoss\u00f2 una maschera di Silvio Berlusconi dopo il derby vinto dalla propria squadra: il rischio di una squalifica venne scongiurato dallo stesso Materazzi, fornendo le proprie scuse al premier in via telefonica e attribuendo il fatto al contesto goliardico del dopo-partita. Dal punto di vista sportivo ebbe invece modo di arricchire ulteriormente il palmar\u00e8s nell'annata successiva: sotto la guida del portoghese i nerazzurri vinsero un altro campionato, il quinto consecutivo, oltre a trionfare in Coppa Italia e Champions League.\nNell'ultima stagione il difensore fin\u00ec ai margini della squadra, anche a causa del rapporto conflittuale con il nuovo allenatore Rafael Ben\u00edtez. Nel giugno 2011, dopo essersi aggiudicato la Coppa del mondo per club e un'altra coppa nazionale, risolse il contratto in accordo con la societ\u00e0, pur esprimendo alcune rimostranze verso il sostituto di Ben\u00edtez, il brasiliano Leonardo.\nChennaiyin.\nConseguita l'abilitazione ad allenatore nel luglio 2013, un anno pi\u00f9 tardi fu tesserato dagli indiani del Chennaiyin per svolgere un doppio ruolo sia in campo che in panchina. Terzo classificato nella stagione d'esordio, ricopr\u00ec successivamente il solo incarico di tecnico, portando la squadra a vincere il campionato nel dicembre 2015.\nNel 2016 si classific\u00f2 invece al penultimo posto, venendo poi esonerato nel marzo 2017.\nNazionale.\nEsord\u00ec in nazionale con il commissario tecnico Giovanni Trapattoni il 25 aprile 2001, a 27 anni, giocando titolare nella gara amichevole Italia-Sudafrica (1-0), disputata a Perugia. Entr\u00f2 quindi stabilmente nel giro della nazionale e viene convocato per il Mondiale 2002, nel quale ottenne una presenza subentrando al posto di Nesta nella seconda partita del girone, persa per 2-1 contro la Croazia. Partecip\u00f2 anche all'Europeo 2004, dove scese in campo nell'ultima partita del girone contro la Bulgaria, che malgrado la vittoria per 2-1 sanc\u00ec l'eliminazione degli \"Azzurri\" al primo turno.\nVenne poi confermato dal nuovo commissario tecnico, Marcello Lippi, tanto da indossare la fascia di capitano in due amichevoli. Convocato per il Mondiale 2006, debutt\u00f2 subentrando all'infortunato Nesta nella terza gara del girone vinta 2-0 contro la Repubblica Ceca, nella quale realizz\u00f2 anche il suo primo gol in nazionale. Espulso contro l'Australia negli ottavi di finale, ricevette un turno di squalifica. Gioc\u00f2 da titolare nella finale contro la Francia, nella quale provoc\u00f2 dopo pochi minuti il rigore con il quale Zidane port\u00f2 in vantaggio i transalpini, realizzando poi il pari con un colpo di testa su calcio d'angolo. Durante i tempi supplementari contribu\u00ec all'espulsione di Zidane, il quale lo colp\u00ec con una testata al petto dopo un diverbio. Trasform\u00f2 poi il secondo rigore della sequenza finale, con l'Italia che si aggiudic\u00f2 la vittoria dopo i tiri di rigore.\nPer via dello scontro con il francese, la FIFA inflisse due turni di squalifica al difensore. Le cause dello scontro rimasero ignote per oltre un anno: nell'agosto 2007 Materazzi rivel\u00f2, durante un'intervista a \"TV Sorrisi e Canzoni\", di aver insultato la sorella dell'avversario, scatenandone la scomposta reazione. I mezzi d'informazione avevano inizialmente parlato di possibili insulti alla madre di Zidane e di epiteti razziali, voci poi smentite negli anni seguenti e che valsero al calciatore un risarcimento economico da parte dei media per i danni d'immagine derivati.\nIl 22 agosto 2007 sub\u00ec un grave infortunio nell'amichevole di Budapest contro l'Ungheria. Salt\u00f2 anche la sfida con il Portogallo del 6 febbraio 2008 per problemi alla schiena. Rientrato in occasione della gara con la Spagna, fu convocato per l'Europeo 2008. L'unica apparizione avvenne nella prima giornata, con gli \"Azzurri\" battuti per 3-0 dai Paesi Bassi. In seguito al ritorno di Lippi, non venne pi\u00f9 preso in considerazione.\nStatistiche.\nStatistiche da allenatore.\n\"Statistiche aggiornate al 2 dicembre 2016.\" In grassetto le competizioni vinte."}
{"id": "2052194", "revid": "70217", "url": "https://it.wikipedia.org/wiki?curid=2052194", "title": "Frattile", "text": ""}
{"id": "2052199", "revid": "767487", "url": "https://it.wikipedia.org/wiki?curid=2052199", "title": "Yves-Marie Andr\u00e9", "text": "Yves-Marie Andr\u00e9, detto \"le P\u00e8re Andr\u00e9\", nel 1693 entra nell'ordine dei gesuiti e dapprima insegna filosofia a Amiens e successivamente nel collegio di Mont a Caen ma per la sua adesione al giansenismo e al cartesianesimo di Malebranche, di cui fu amico e autore di una sua biografia , fu sospeso dall'insegnamento e trasferito a una cattedra di matematica a Caen dove rimase per 39 anni. \nVictor Cousin si interess\u00f2 di far pubblicare le lettere postume di padre Andr\u00e9, a cui dobbiamo ben diciotto opere, alcune delle quali in folio, sulla metafisica, l'idrografia, l'ottica, la fisica, l'architettura civile e militare ed anche trattati di letteratura, sermoni , catechesi ecc. \nSeguace del cartesianesimo, specialmente nella versione data da Malebranche con cui ebbe una intensa corrispondenza, si \u00e8 distinto come teorico dell'estetica con un famoso saggio dal titolo \"Essai sur le beau\". Pubblicato nel 1741, questo saggio resta un punto di riferimento per tutta l'estetica settecentesca finch\u00e9 il pensiero illuministico non propone altri criteri di giudizio. Con esso Andr\u00e8 intende creare un canone di regole per produrre bellezza nell'arte sulla base di principi spiritualistici e razionalistici, pi\u00f9 o meno alla maniera di Malebranche. Egli classifica gerarchicamente il \"pi\u00f9\" o il \"meno\" bello scrivendo: \nQuesto schematismo critico, che pretende di \"fissare\" dei canoni di giudizio in base a dogmatismi assolutizzati era ci\u00f2 che indignava Diderot, che vi si opporr\u00e0 fortemente sia nella \"Lettera sui sordi e sui muti\", pubblicata nel 1751, e sia nella \"Enciclopedia\" in quelle voci che riguardavano l'estetica. D'altra parte Andr\u00e9 era un gesuita e traduceva nelle sue considerazioni sul bello gli schemi della morale gesuitica, all'epoca assai importanti e influenti, poich\u00e9 l'ordine dei Gesuiti aveva avuto dall Ancien R\u00e9gime praticamente l'appalto dell'istruzione pubblica in Francia."}
{"id": "2052206", "revid": "729019", "url": "https://it.wikipedia.org/wiki?curid=2052206", "title": "Tranvia Brescia-Sal\u00f2-Gargnano", "text": "La tranvia Brescia-Sal\u00f2 era una linea tranviaria della rete provinciale bresciana che collegava il capoluogo con la Riviera Gardesana.\nStoria.\nLa storia della linea tranviaria \u00e8 strettamente legata a quella della tranvia Brescia-Vobarno-Vestone. Tra le concessioni ottenute dall'ingegner Corti, poi cedute alla Compagnie Generale des Chemins de fer secondaires, vi fu quella relativa alla costruzione di una linea tranviaria che avrebbe collegato Brescia a Sal\u00f2 e Vobarno.\nLa Tramways \u00e0 Vapeur de la Province de Brescia, filiale italiana della societ\u00e0 belga che ottenne le concessioni nel 1880, inizialmente prefer\u00ec concentrarsi sulla Brescia-Vobarno, perch\u00e9 considerata pi\u00f9 redditizia per il traffico merci che sarebbe scaturito dal possibile allacciamento alla ferriera vobarnese. Il tronco in questione fu inaugurato l'8 dicembre 1881.\nLa costruzione della diramazione tranviaria che da Tormini di Ro\u00e9 sarebbe giunta a Sal\u00f2 fu invece rallentata dalla necessit\u00e0 di superare il dislivello fra le due localit\u00e0. Per far scendere la tranvia lungo il costone della cittadina gardesana si presentarono due progetti diversi:\nLa societ\u00e0 belga approv\u00f2 il progetto per Cunettone. Nonostante la minore acclivit\u00e0, superare concretamente il dislivello fra Tormini e la cittadina sul Benaco fu comunque complesso e richiese diverse proroghe alla scadenza dei lavori. La linea fu aperta all'esercizio il 1\u00ba maggio 1887.\nStando agli accordi tra la Tramways \u00e0 Vapeur con la Deputazione provinciale e con i comuni della Riviera gardesana, la linea avrebbe dovuto proseguire fino a Gargnano. Inizialmente, la societ\u00e0 belga non procedette ai lavori di prolungamento opponendo la mancata ristrutturazione della strada dopo Sal\u00f2. Tuttavia, nel dicembre 1897, si apr\u00ec all'esercizio la ferrovia Rezzato-Vobarno e fu presentata all'amministrazione provinciale una domanda di concessione per una tranvia a scartamento ridotto che avrebbe collegato Toscolano alla \"stazione ferroviaria di Tormini Scalo\". Il progetto prevedeva di utilizzare la strada per Sal\u00f2 che era stata scartata nei progetti del 1885. La \"Tramways \u00e0 Vapeur\" fu quindi costretta ad attivarsi per il prolungamento fino a Toscolano, chiedendo in cambio la proroga della concessione. La Deputazione provinciale bresciana accord\u00f2 l'inizio dei lavori e spost\u00f2 la scadenza della concessione dal 1929 al 1932. La tranvia giunse a Gardone Riviera il 13 maggio 1900, mentre \"Toscolano Ponte\" fu raggiunta il 22 marzo 1902. A causa della mancata ristrutturazione del ponte sul torrente Toscolano che impediva il passaggio in piena sicurezza del tram fino al centro della cittadina gardesana, per un certo periodo la linea si attest\u00f2 prima del manufatto, in territorio di Maderno.\nCon il passaggio della concessione alla Societ\u00e0 Elettrica Bresciana (SEB) avvenuto nel 1907, si apr\u00ec la fase di elettrificazione e di ristrutturazione della linea. In data 29 luglio, la societ\u00e0 elettrica stipul\u00f2 una convenzione con la Provincia con la quale si impegnava ad elettrificare entro il 1913 la Brescia-Tormini-Toscolano e a sostituire gli armamenti con rotaie pi\u00f9 pesanti. In cambio la societ\u00e0 bresciana avrebbe ottenuto una proroga della concessione al 31 dicembre 1960. L'apertura del tratto rinnovato avvenne il 27 giugno 1910.\nRestava da completare il prolungamento fino a Gargnano. La SEB, a seguito del ricorso in tribunale della Deputazione Provinciale, fu costretta a rispettare gli impegni della concessione costruendo il tratto elettrificato mancante da Toscolano a Gargnano che fu inaugurato il 10 dicembre 1921.\nCon il passaggio della concessione alla Tramvie Elettriche Bresciane (TEB), la SEB acquist\u00f2 dalla Provincia la concessione della ferrovia Rezzato-Vobarno, costitu\u00ec un'apposita societ\u00e0 anonima (FRV) la cui propriet\u00e0 fu affidata alla stessa TEB. Fallita l'ipotesi del marciatram, cio\u00e8 di separare la carreggiata occupata dai binari del tram onde garantire miglior sicurezza al traffico automobilistico, nel 1929 la TEB decise di elettrificare questa linea ferroviaria. Lo scopo era di instradare progressivamente i tram lungo quest'ultima, sfruttando i due punti dove tranvia e ferrovia correvano fianco a fianco: presso la localit\u00e0 Treponti di Rezzato e presso i Tormini. In questo modo la TEB avrebbe potuto disarmare il tronco fra la stazione tranviaria di Treponti e quella di Tormini liberando la provinciale Brescia - Sal\u00f2 come richiesto dall'Azienda Autonoma Statale della Strada (AASS).\nI lavori di elettrificazione e di costruzione degli opportuni allacciamenti furono concessi con il Regio Decreto 13 gennaio 1931, n. 146. Gi\u00e0 nell'agosto dello stesso anno risultano completati sia il raccordo fra la stazione tranviaria di Treponti e la fermata ferroviaria di Virle, tramutata nell'occasione in stazione, sia quello tra la stazione ferroviaria di Tormini Scalo e la linea tranviaria. La mattina del 24 fu instradato sul tracciato ferroviario il primo tram: l'accelerato Brescia \u2013 Gargnano. Non essendo stata completata la stesura della catenaria, nei primi periodi la ferrovia fu utilizzata solo per le corse \"dirette\", impiegando le locomotive a vapore di tipo ferroviario della FRV le quali trainavano le rimorchiate di tipo tranviario grazie all'interposizione di carri scudo con agganci di entrambi i tipi.\nNel giugno 1932 fu completata l'elettrificazione, per cui tutti i tram furono incanalati lungo la linea ferroviaria. Le soppresse fermate tranviarie di Nuvolera, Nuvolento e Paitone furono coperte da un servizio di autobus che si attestava a Treponti in coincidenza con la relazione tranviaria \"breve\" Brescia-Treponti.\nGrazie al Regio Decreto 14 ottobre 1932, n. 1496, che favor\u00ec il passaggio dai servizi tranviari a quelli automobilistici, la TEB soppresse il tronco Toscolano-Gargnano il 4 ottobre 1933, iniziando un servizio di autobus sostitutivo. Nel corso dell'anno seguente fu chiuso all'esercizio anche il tratto tra Sal\u00f2 e Toscolano.\nLa Brescia-Sal\u00f2 fu utilizzata per altri vent'anni: fu chiusa all'esercizio il 10 luglio 1954 con ordine di servizio n. 15 del 7 luglio. I tratti in sede promiscua furono smantellati due anni dopo, mentre rimase in servizio la ferrovia Rezzato-Vobarno per il solo servizio merci. Le linee sostitutive di autobus furono esercite dalla SIA, appartenente al gruppo SEB.\nCaratteristiche.\nLa linea fu una tranvia tram interurbana a binario semplice e a scartamento ordinario da 1445 mm.\nAl momento dell'apertura, le rotaie impiegate furono di tipo Vignoles da 18 kg/m. A seguito del rinnovamento effettuato dalla SEB, il peso delle nuove rotaie fu di 22\u00a0kg/m nei tratti extraurbani e di 34\u00a0kg/m in quelli urbani.\nAllo stesso modo, la trazione della linea fu a vapore, poi dal 1910 essa fu elettrificata in corrente continua da 1200 volt. Due furono le centrali di alimentazione: quella dalla centrale termoelettrica della SEB a Brescia e quella dalla sottostazione di Sal\u00f2.\nPercorso.\nLa linea, interamente a binario unico, lasciato il capolinea urbano seguiva inizialmente, alternando tratti in sede promiscua con altri in sede propria, la Strada statale 11 Padana Superiore fino a Rezzato, in localit\u00e0 Virle Treponti.\nQui il binario di raccordo realizzato nel 1931 si distaccava dalla linea tranviaria poco prima dell'ingresso nella stazione tranviaria, il cui edificio risulta ancora esistente in via Garibaldi, per immettersi, con un'ampia curva da sud, sul tracciato ferroviario in corrispondenza del casello posto a protezione del passaggio a livello sulla statale.\nPiegato verso nord il tracciato tranviario prendeva dunque la \"via Gardesana\" (strada statale 45 bis Gardesana Occidentale) servendo, nell'ordine, le localit\u00e0 di Mazzano, Nuvolera, Nuvolento, le ultime due sostituite da un autoservizio a partire dal 1931, Paitone, a sua volta sostituita dalla fermata ferroviaria di Prevalle, Gavardo, Villanuova sul Clisi e Ro\u00e8 Volciano, intersecando i raccordi ferroviari a servizio del Lanificio di Gavardo e del Cotonificio Bresciano Ottolini.\nDopo il raccordo con la ferrovia posto subito a monte della stazione di Tormini si raggiungeva l'omonima stazione tranviaria di diramazione, nella quale il binario per Sal\u00f2 si separava da quello della tranvia Brescia-Vestone-Idro percorrendo quella che in seguito fu denominata via Panoramica, per giungere fino a Sal\u00f2.\nQuesta risultava la sezione pi\u00f9 acclive della linea, raggiungendo una pendenza del 25 per mille, che richiese la realizzazione di una lunga tratta in sede propria.\nDopo il centro abitato di questa cittadina, la linea si reimmetteva lungo la statale 45 bis, a quel tempo strada provinciale, per arrivare fino a Gargnano, passando per Gardone Riviera, Maderno e Toscolano.\nMateriale rotabile.\nDurante l'epoca della trazione a vapore, le carrozze tranviarie erano trainate da locomotori a vapore prodotte dalla Krauss di Monaco.\nA seguito dell'elettrificazione, i tram erano composti da elettromotrici a carrelli della Carminati &amp; Toselli di Milano che rimorchiavano vetturette a due assi dotate di terrazzino. Quattro motrici Carminati (serie 21-24) e sei rimorchiate Casaralta furono cedute alla chiusura della linea all'ATM di Milano."}
{"id": "2052207", "revid": "466539", "url": "https://it.wikipedia.org/wiki?curid=2052207", "title": "Automobil und Aviatik", "text": "L'Automobil und Aviatik AG, semplificato Aviatik, era un'azienda aeronautica tedesco imperiale attiva nel periodo della prima guerra mondiale.\nStoria.\nL'Aviatik Automobil- und Flugapparatefabrik venne fondata nel 1910 dall'imprenditore tedesco Julius Spengler. Inizialmente l'azienda, che oltre alla produzione su licenza di velivoli della francese Hanriot si occupava di produzione automobilistica, aveva sede e stabilimenti nella cittadina di Mulhouse, nella regione dell'Alsazia, oggi nel dipartimento francese dell'Alto Reno, ma allora ancora in territorio tedesco (annesso assieme alla Lorena in seguito al Trattato di Francoforte del 1871).\nNell'agosto 1914, a guerra appena iniziata, ritenendo l'Alsazia troppo vulnerabile, Spengler prefer\u00ec trasferire la produzione a Friburgo in Brisgovia, nell'attuale Land di Baden-W\u00fcrttemberg. Successivamente apr\u00ec una succursale a Vienna, la \u00d6-UF Aviatik, generalmente chiamata anche Aviatik-Berg o Aviatik (Berg) dal nome del suo capo progettista Julius von Berg, per trasferirsi definitivamente a Lipsia-Heiterblick nel 1916 acquisendo la definitiva denominazione aziendale Automobil und Aviatik AG.\nAl termine della prima guerra mondiale, a causa del trattato di Versailles, la produzione di velivoli venne proibita e l'azienda, non riuscendo a riqualificarsi per uscire dalla conseguente crisi, fu costretta a chiudere definitivamente nel 1920."}
{"id": "2052208", "revid": "124077637", "url": "https://it.wikipedia.org/wiki?curid=2052208", "title": "Sergio Campailla", "text": "Biografia.\nNasce a Genova da genitori siciliani che avevano da pochi mesi lasciato l'isola. \nInsegna Storia e tecniche del Giornalismo all'Universit\u00e0 degli Studi Suor Orsola Benincasa ed \u00e8 stato fino al 2010 professore di Letteratura Italiana all'Universit\u00e0 degli Studi Roma Tre. In precedenza \u00e8 stato professore ordinario all'Universit\u00e0 di Genova e a \"La Sapienza\" di Roma.. Studioso e curatore di molteplici opere italiane dell'Otto-Novecento (Leopardi, Capuana, Verga, De Roberto, Pirandello e Salgari), \u00e8 noto soprattutto per la pubblicazione delle opere e la produzione saggistica su Carlo Michelstaedter.\nDopo l'esordio narrativo con il romanzo breve nel 1981, \"Una stagione in Sicilia\", si afferma con \"Il Paradiso terrestre\", 1988, Premio Napoli. Nel 1990 d\u00e0 alle stampe il volume di racconti \"Voglia di volare\", dove si alternano racconti romani ad altri siciliani. Nel 1992 esce il romanzo \"Domani domani\", ambientato nella Roma alle soglie del Duemila; il libro vince alcuni premi letterari, tra i quali il \"Premio Internazionale Nino Martoglio\". Seguono, nel 1994, il \"Romanzo americano\", (Premio Nazionale Rhegium Julii) sei racconti unitari per l'atmosfera degli Stati Uniti agli albori dell'era Clinton, vissuta da italiani di diverso ceto sociale, e il volume \"Il Carnevale della Luna e altri racconti\". Altre prove narrative sono: \"La divina truffa\", Bompiani 2008; \"Il Segreto di Nadia B.\", Marsilio, 2010; \"Divorati dal dragone\", Bompiani, 2013; \"Wanted. Benjam\u00edn Mendoza y Amor\", Marsilio 2016. \nNel 2019 pubblica \"Un\u2019eterna giovinezza. Vita e mito di Carlo Michelstaedter\", biografia del giovane ragazzo di Gorizia che, sebbene abbia vissuto appena ventitr\u00e9 anni, \u00e8 stato salutato come precursore dell\u2019esistenzialismo e di Heidegger in filosofia, dell\u2019espressionismo in pittura, di Wittgenstein e della scuola viennese, di una controcultura alla Deleuze e dell\u2019ermeneutica alla Derrida. Un genio straordinario, per molti versi ancora sconosciuto. Campailla, esplora il background ebraico, si addentra in un\u2019ampia documentazione e porta elementi inediti sulla figura della misteriosa musa, Nadia Baraden, e sulle dinamiche che queste storie private hanno innescato.\nSono molte le novit\u00e0 di questo romanzo rispetto alla biografia \"Ai ferri corti con la vita\" sull\u2019esistenza inimitabile di Carlo Michelstaedter a cominciare dagli elementi emersi nel ritrovamento di alcuni libri della sua biblioteca personale e di un elenco molto pi\u00f9 esteso che indica alcuni importanti volumi smarriti. Un volume fondamentale per conoscere la vita di un classico del pensiero del Novecento ma anche una narrazione originale che si rivela una vera e propria ricerca sulle questioni fondamentali dell\u2019esistere."}
{"id": "2052209", "revid": "125099360", "url": "https://it.wikipedia.org/wiki?curid=2052209", "title": "Moresca", "text": "La moresca \u00e8 un'antica danza di origine araba di carattere grottesco in ritmo binario o ternario.\nLe sue origini sono incerte: secondo alcuni storici sarebbe stata introdotta in Europa a seguito di contaminazioni spagnole e si diffuse soprattutto nel periodo compreso tra il XV ed il XVI secolo. In Inghilterra si sovrappose ad altri balli preesistenti di tradizione popolare variando il suo nome in Morris Dance.\nSecondo altri l'origine di questa danza sarebbe legata alle crociate in quanto simulerebbe la lotta tra cristiani e mori. Infine altri studiosi ritengono che avrebbe origini molto pi\u00f9 antiche e sarebbe legata a rituali contadini arcaici, come propiziazione del buon raccolto rappresentata dalla lotta contro gli spiriti maligni.\nCaratteristiche.\nLa danza moresca era eseguita solitamente in forma di pantomima mascherata, allo scopo di rappresentare azioni coreografiche perlopi\u00f9 di richiamo guerresco, sebbene durante l'epoca rinascimentale fosse considerata come bassa danza di derivazione popolare. Veniva comunque rappresentata nelle corti gentilizie da compagnie di danzatori professionisti o da giullari.\nEra una danza collettiva con elementi pantomimici in quanto era formata da due schiere contrapposte armate di spade che mimavano un combattimento al ritmo marziale di uno o pi\u00f9 tamburi. Una delle due schiere di danzatori si anneriva il volto e tutti portavano dei campanelli ai polsi e alle caviglie per simulare il rumore delle armi.\nMolti musicisti dell'epoca e successivi composero numerose danze in questa forma. Uno degli esempi pi\u00f9 conosciuti \u00e8 infatti di derivazione operistica, ovvero la moresca del finale dell'Orfeo di Claudio Monteverdi.\nLa moresca \u00e8 una delle danze dalle origini molto antiche che esistono ancora oggi nella forma di danza tradizionale di alcune regioni italiane: celebre, ad esempio, \u00e8 la moresca di Contigliano, paese della Sabina."}
{"id": "2052213", "revid": "1305772", "url": "https://it.wikipedia.org/wiki?curid=2052213", "title": "Just Friends", "text": "Just Friends (\"solo amici\" in lingua inglese) pu\u00f2 riferirsi a:"}
{"id": "2052218", "revid": "729019", "url": "https://it.wikipedia.org/wiki?curid=2052218", "title": "Boduhithi", "text": "Boduhithi \u00e8 un'isola corallina che fa parte dell'Atollo di Male Nord, nelle Maldive.\nDa un punto di vista amministrativo fa parte dell'Atollo Kaafu. Isola disabitata, da alcuni anni ospita un resort internazionale.\nDista 29\u00a0km dall'aeroporto della capitale Mal\u00e9."}
{"id": "2052221", "revid": "339392", "url": "https://it.wikipedia.org/wiki?curid=2052221", "title": "Tranvia Brescia-Gargnano", "text": ""}
{"id": "2052222", "revid": "339392", "url": "https://it.wikipedia.org/wiki?curid=2052222", "title": "Tranvia Brescia-Toscolano", "text": ""}
{"id": "2052223", "revid": "339392", "url": "https://it.wikipedia.org/wiki?curid=2052223", "title": "Tranvia Brescia-Gardone Riviera", "text": ""}
{"id": "2052224", "revid": "339392", "url": "https://it.wikipedia.org/wiki?curid=2052224", "title": "Tranvia Brescia-Vestone", "text": ""}
{"id": "2052226", "revid": "339392", "url": "https://it.wikipedia.org/wiki?curid=2052226", "title": "Tranvia Brescia-Vobarno", "text": ""}
{"id": "2052232", "revid": "1632387", "url": "https://it.wikipedia.org/wiki?curid=2052232", "title": "Grade (gruppo musicale)", "text": "I Grade furono un gruppo hardcore punk/emo canadese.\nStoria.\nI loro primi album studio, \"Separate the Magnets\" e \"Such Is Progress\" furono pubblicati nel 1998. Permisero ai Grade di acquistare notoriet\u00e0 andando in tour assieme a gruppi come Jimmy Eat World e Fugazi.\nNel 1999 firmarono per Victory Records e realizzarono un EP, \"Triumph and Tragedy\" ed anche \"Under the Radar\".\nNel 2000 usc\u00ec \"The Embarrassing Beginning\", una collezione dei loro vecchi brani.\nSempre nel 2000 rimpiazzarono il chitarrista Greg Taylor con Brad Casarin, ed il batterista Chris Danner, con Charlie Moniz.\nL'anno successivo pubblicarono l'album \"Headfirst Straight to Hell\".\nLa band si sciolse ad inizio 2002."}
{"id": "2052238", "revid": "228587", "url": "https://it.wikipedia.org/wiki?curid=2052238", "title": "Primatech Paper Company", "text": ""}
{"id": "2052240", "revid": "1573940", "url": "https://it.wikipedia.org/wiki?curid=2052240", "title": "Myotis daubentonii", "text": "Il vespertilio di Daubenton o vespertilio d'acqua (Myotis daubentonii ) \u00e8 un pipistrello della famiglia dei Vespertilionidi diffuso nell'Ecozona paleartica.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 43 e 55\u00a0mm, la lunghezza dell'avambraccio tra 35 e 41\u00a0mm, la lunghezza della coda tra 31 e 44\u00a0mm, la lunghezza delle orecchie tra 10 e 14\u00a0mm, un'apertura alare fino a 27,5\u00a0cm e un peso fino a 15\u00a0g.\nAspetto.\nLa pelliccia \u00e8 corta, lanuginosa e folta. Le parti dorsali sono bruno-rossastre, mentre le parti ventrali sono grigio-argentate, con la linea di demarcazione netta. Il muso \u00e8 bruno-rosato, con una zona priva di peli intorno agli occhi. Le orecchie sono grigio-brunastre, corte, strette, con l'estremit\u00e0 arrotondata ed un incavo superficiale a circa met\u00e0 del bordo posteriore. Il trago \u00e8 largo, lanceolato e lungo meno della met\u00e0 del padiglione auricolare. Le membrane alari sono grigio-brunastre e attaccate posteriormente sotto le caviglie. I piedi sono grandi, le dita sono fornite di grossi artigli uncinati. Il calcar \u00e8 lungo circa un terzo del bordo libero dell'uropatagio ed \u00e8 privo di carenatura. I canini inferiori sono poco sviluppati. Il terzo premolare superiore \u00e8 piccolo e situato lungo la linea alveolare. Il cariotipo \u00e8 2n=44 FNa=52.\nEcolocazione.\nEmette ultrasuoni ad alto ciclo di lavoro sotto forma di impulsi di breve durata a frequenza modulata iniziale di 85\u201390\u00a0kHz e finale di 28\u00a0kHz.\nBiologia.\nComportamento.\nIn estate si rifugia in colonie numerose formate da individui di entrambi i sessi all'interno delle cavit\u00e0 degli alberi, nelle bat-boxes, negli edifici, nelle fessure dei muri e delle rocce, nei nidi di uccelli come il topino, mentre in inverno entra in ibernazione dalla fine di settembre o la met\u00e0 di ottobre fino alla fine di marzo o gli inizi di aprile in ambienti sotterranei naturali o artificiali con umidit\u00e0 dell'80-100% e temperatura di 0-10\u00a0\u00b0C dove pu\u00f2 formare anche colonie di 17.000 esemplari, sebbene si trovi solitamente singolarmente o in piccoli gruppi. Forma vivai di diverse centinaia di femmine, spesso insieme ad altre specie di vespertili, frequentati talvolta dai maschi che per\u00f2 tendono a vivere in questo periodo solitariamente o in piccoli gruppi fino a 20 individui. L'attivit\u00e0 predatoria inizia mezz'ora dopo il tramonto, talvolta anche di giorno e si prolunga per tutta la notte, allontanandosi dai ricoveri a non oltre 2\u20135\u00a0km e in gruppi fino a qualche centinaio di esemplari. Il volo \u00e8 regolare e se accidentalmente cade in acqua, raggiunge la riva ed involarsi nuovamente. \u00c8 una specie sedentaria, con spostamenti massimi fino a 260\u00a0km, effettuati principalmente tra i siti estivi e quelli invernali.\nAlimentazione.\nSi nutre di insetti catturati in volo sopra specchi d'acqua e di piccoli pesciolini raccolti immediatamente sotto la loro superficie grazie ai possenti artigli dei quali sono muniti i grossi piedi. Sono state registrate anche ingestioni, presumibilmente involontarie di piccoli crostacei ostracodi e cladoceri.\nRiproduzione.\nDanno alla luce un piccolo alla volta dalla seconda met\u00e0 di giugno fino a luglio dopo una gestazione di 50-55 giorni. I parti gemellari e trigemini sono rari. Il nascituro apre gli occhi a 8-10 giorni di vita, \u00e8 completamente ricoperto di pelo dopo 21 giorni, raggiunge le dimensioni adulte dopo 31-55 giorni e viene definitivamente svezzato a due mesi. Gli accoppiamenti avvengono da agosto fino alla primavera successiva, talvolta anche durante l'ibernazione. Raggiunge la maturit\u00e0 sessuale a due anni di et\u00e0. L'aspettativa di vita massima \u00e8 di 28 anni.\nDistribuzione e habitat.\nQuesta specie \u00e8 diffusa nell'Ecozona paleartica dall'Europa occidentale fino alla Siberia centrale, nell'Oblast' di Omsk e nel Caucaso. In Italia \u00e8 presente su tutto il territorio, isole comprese, ma in maniera frammentata.\nVive nei boschi e in ambienti urbani in prossimit\u00e0 di specchi d'acqua fino a 1.800 metri di altitudine.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale, l'abbondanza e la mancanza di minacce rilevanti, classifica \"M.daubentonii\" come specie a rischio minimo (LC)."}
{"id": "2052246", "revid": "122315", "url": "https://it.wikipedia.org/wiki?curid=2052246", "title": "Myotis daubentoni", "text": ""}
{"id": "2052249", "revid": "1748167", "url": "https://it.wikipedia.org/wiki?curid=2052249", "title": "Giro d'Italia 2009", "text": "Il Giro d'Italia 2009, novantaduesima edizione della \"Corsa Rosa\", si \u00e8 svolto in 21 tappe dal 9 al 31 maggio 2009, per un totale di 3\u00a0456,5 km, ed \u00e8 stato vinto dal russo Denis Men'\u0161ov.\nPercorso.\nDue i giorni di riposo (18 e 26 maggio), tre le cronometro (di cui due individuali - 12\u00aa e 21\u00aa tappa - e la cronosquadre di Venezia) e sei gli arrivi in salita (San Martino di Castrozza, Alpe di Siusi, la Madonna di San Luca a Bologna, Monte Petrano (Cagli), Blockhaus e Vesuvio). Era previsto uno sconfinamento in Austria, tra 6\u00aa e 7\u00aa tappa (nella quale i corridori hanno attraversato anche la Svizzera). Inizialmente la Cima Coppi doveva essere il Colle dell'Izoard, ma dopo la modifica della tappa Cuneo-Pinerolo la cima pi\u00f9 alta \u00e8 stata assegnata al Blockhaus, termine della 17\u00aa tappa a quota 2\u00a0064 metri s.l.m.; a causa, per\u00f2, delle condizioni climatiche avverse, la direzione del Giro ha deciso di non far percorrere interamente anche questa salita, eliminando i 5,5 chilometri finali della tappa abruzzese e portando l'arrivo a quota 1\u00a0631 metri. Pertanto, l'ultima Cima Coppi \u00e8 stata designata sul Colle del Sestriere nella 10\u00aa tappa, posto a 2\u00a0035 metri di altitudine. Madrina dell'evento fu la showgirl Justine Mattera.\nResoconto degli eventi.\nPresentato ufficialmente al Gran Teatro La Fenice di Venezia il 13 dicembre 2008, il Giro ha preso il via proprio dal \"Lido\" del capoluogo veneto (dopo 12 anni) con una cronometro a squadre di 20,5\u00a0km, concludendosi a Roma con una cronometro individuale di 14,4\u00a0km.\nL'ultima edizione non conclusasi a Milano era stata quella del 1989 (la corsa termin\u00f2 a Firenze con una cronometro). Prima del 2009, il Giro era finito a Roma altre due volte: nel 1911 e nel 1950.\nLa corsa del 2009 ha commemorato il centenario della kermesse; ha toccato importanti capoluoghi italiani e riproposto traguardi \"storici\" come la Maiella (Blockhaus), il Vesuvio e la Cuneo-Pinerolo (che inizialmente prevedeva il passaggio attraverso il Colle della Maddalena, il Col de Vars ed il Colle dell'Izoard, ma per via di problemi di una frana in territorio francese nella discesa dal Maddalena \u00e8 stato modificato, prevedendo il passaggio dei corridori verso il Colle del Moncenisio, il Sestriere e l'ultima fatica, a pochi chilometri dall'arrivo, la salita di Pr\u00e0 Martino).\nMen'\u0161ov ha portato a termine la corsa in 86 ore, 3 minuti e 11 secondi, a una media di 40,191\u00a0km/h. Il corridore della Rabobank, primo all'Alpe di Siusi e nella cronometro delle Cinque Terre, succede nell'albo d'oro all'iberico Alberto Contador. L'ultimo russo a vincere un'edizione del Giro d'Italia era stato Pavel Tonkov nel 1996.\nLe classifiche finali sono state successivamente modificate in seguito alle squalifiche per doping di Danilo Di Luca (terminato secondo in gara), Franco Pellizotti (terzo) e Tadej Valjavec (nono).\n\u00c8 stata l'ultima edizione da telecronista per conto della Rai di Auro Bulbarelli, promosso nel novembre dello stesso anno a vicedirettore di Rai Sport.\nDettagli delle tappe.\n1\u00aa tappa.\nCome nell'edizione 2008, la prima frazione del Giro d'Italia 2009 era una cronometro a squadre: si \u00e8 corso sulle strade del Lido di Venezia. La tappa, prettamente pianeggiante, \u00e8 stata condizionata dal vento che, cambiando direzione, ha sfavorito le ultime squadre partite. La cronometro \u00e8 stata vinta dalla squadra statunitense Team Columbia-High Road.\nIl primo a tagliare la linea del traguardo \u00e8 stato il britannico Mark Cavendish, che ha di conseguenza vestito la prima maglia rosa; secondo \u00e8 l'italiano Marco Pinotti e terzo il norvegese Edvald Boasson Hagen.\nLa seconda squadra classificata \u00e8 stata la Garmin-Slipstream, mentre terza si \u00e8 piazzata l'Astana.\n2\u00aa tappa.\nAltra tappa in piano quella che ha condotto da Jesolo in Piazza Unit\u00e0 d'Italia a Trieste, lungo la costa Adriatica. Una volta arrivato nella citt\u00e0 sede d'arrivo, il gruppo ha affrontato per tre volte un circuito di 11\u00a0km con in mezzo il primo GPM di questo Giro (Montebello, 3\u00aa categoria).\nLeonardo Scarselli (ISD) movimenta la giornata: partito dopo 9\u00a0km di corsa, viene ripreso ai meno 20. Gilbert, Pozzato e Gasparotto tentano la fuga a pochi chilometri dalla fine, ma vengono ripresi dai \"treni\" dei velocisti. La volata va ad Alessandro Petacchi, che tiene dietro la confermata maglia rosa Mark Cavendish. David Garc\u00eda Dapena (Xacobeo-Galicia) \u00e8, invece, la prima maglia verde; Matthias Russ, caduto nella prima discesa dal Montebello, il primo ritirato.\n3\u00aa tappa.\nPer il terzo giorno consecutivo, tappa prevalentemente pianeggiante. Si \u00e8 saliti solo sul colle del Combai (3\u00aa categoria), prima di affrontare per due volte un circuito di 20\u00a0km tra Valdobbiadene e Bigolino.\nUna fuga di cinque uomini, Palumbo (Acqua &amp; Sapone), Krivtsov (Ag2r), Facci (Quick Step), Ignatiev (Katusha) e Schroder (Milram), partita dopo 6 chilometri ed arrivata a guadagnare fino a 7 minuti, caratterizza la frazione fino ai 29 dall'arrivo. Una caduta al km 140 causa il ritiro di Christian Vandevelde, prima maglia rosa del Giro 2008. A 10\u00a0km dal traguardo una caduta spezza il gruppo in due tronconi ed esclude la maglia rosa Cavendish dalla volata finale, in cui si impone ancora Petacchi che conquista anche la vetta della classifica generale.\n4\u00aa tappa.\nL'arrivo a San Martino di Castrozza \u00e8 il primo in salita. Rispetto alle recenti edizioni, si giunge sulle Dolomiti dopo sole quattro tappe. \u00c8 pianura da Padova a Feltre, dove si sale verso il Croce d'Aune (2\u00aa categoria). Fiera di Primiero \u00e8 l'anticamera che porta all'arrivo: da l\u00ec i corridori affronteranno 14\u00a0km con pendenze medie superiori al 5% (13,7\u00a0km, pendenza media 5,5%, massima 10%) .\nA pochi chilometri dalla partenza si ritira lo spagnolo Francisco P\u00e9rez a causa di una caduta. La fuga che caratterizza la tappa vede inizialmente cinque uomini, Martinez (Xacobeo-Galicia), gli italiani Bellotti (Barloworld), Vigan\u00f2 (Fuji-Servetto) e De Bonis (Diquigiovanni), il britannico Stannard (Isd) ed il tedesco Jens Voigt (Saxo Bank). Sull'ascesa del Croce d'Aune rimangono Bellotti, Voigt e De Bonis, con quest'ultimo che si stacca all'inizio della salita finale. Il tedesco \u00e8 l'ultimo ad essere raggiunto dal gruppo a meno di 3\u00a0km dal traguardo. Negli ultimi metri scatta Soler, ma viene recuperato e sorpassato nella volata da Di Luca, Garzelli e Pellizotti. Maglia rosa allo svedese L\u00f6vkvist, 26 anni dopo Tommy Prim, prima maglia rosa del Giro 1983. Armstrong termina a 15 secondi, Petacchi a 20 minuti.\n5\u00aa tappa.\nPartenza ed arrivo in salita, con lo scollinamento al Passo Rolle (2\u00aa cat.) dopo circa 8\u00a0km e il traguardo all'Alpe di Siusi, a quota 1844 metri. Si \u00e8 saliti per 25 chilometri con una pendenza media del 6% (massima 11%).\nSulle prime rampe del Rolle scattano Thomas Voeckler (Bouygues Telecom), Eros Capecchi (Fuji-Servetto), Francesco Gavazzi (Lampre-Ngc), Daniele Pietropolli (Lpr-Farnese), l'ex campione italiano Giovanni Visconti (ISD), Jos\u00e9 Serpa e Carlos Ochoa (S. Diquigiovanni-Androni). La loro azione termina ai meno 10 dalla vetta dell'Alpe di Siusi, dove la Liquigas inizia a far selezione grazie a Sylvester Szmyd. Stefano Garzelli, Damiano Cunego e Lance Armstrong sono alcuni dei nomi rimasti al gancio. All'ultimo chilometro prova a vincere la tappa Carlos Sastre, ma, nello sprint, viene surclassato nell'ordine da Denis Men'\u0161ov, Danilo Di Luca e Thomas L\u00f6fkvist. Proprio Di Luca, in virt\u00f9 dell'abbuono e del lieve distacco, strappa la maglia rosa dalle spalle dello svedese. Si annovera anche il ritiro della prima maglia verde del Giro, David Garc\u00eda Dapena.\n6\u00aa tappa.\nI corridori hanno effettuato il primo sconfinamento, attraversando la Val Pusteria fino a Lienz. All'inizio della galleria di Felbertauern era posizionato un GPM di 3\u00aa categoria. Poi pianura fino agli 8\u00a0km (con pendenze massime del 12%) di ascesa verso Hochkrimml. Dalla cima mancavano 45 chilometri alla linea d'arrivo.\nGi\u00e0 dalle prime fasi sono susseguiti diversi scatti, ma l'azione migliore si \u00e8 avuta intorno al 55\u00b0 chilometro con la fuga di Michele Scarponi (S. Diquigiovanni-Androni), Vasil' Kiryenka (Caisse d'Epargne), Oscar Gatto (ISD), Guillaume Bonnafond (AG2R) e Kasper Klostergaard (Saxo Bank). Solo dopo la lunga discesa del Felbertauern il vantaggio di circa 10' dei 5 al comando diminuiva. Sulla seconda salita, in testa rimanevano solo Scarponi e Kiryenka, mentre dal gruppo tentava di uscire per l'ennesima volta Stefano Garzelli, senza successo. Nel tratto finale, anche il bielorusso \u00e8 costretto a mollare prima per una foratura, poi per i crampi. Scarponi resiste quel tanto che basta per aggiudicarsi la tappa in solitaria, a dispetto del forcing delle squadre Quick Step e Katusha. L'autorevole volata di Edvald Boasson Hagen (Team Columbia) \u00e8 servita solo al piazzamento.\n7\u00aa tappa.\nV'\u00e8 stato il ritorno in Italia, dopo aver attraversato Austria e Svizzera. I primi 200 chilometri erano in continua, seppur impercettibile, salita fino al GPM di 3\u00aa categoria del Passo Maloja. Dal valico \u00e8 partita la picchiata verso la Provincia di Sondrio, il cui confine con il Canton Grigioni \u00e8 posto a circa 20\u00a0km da Chiavenna.\nIl tragitto \u00e8 stato percorso sotto la pioggia. Pochi istanti dopo la partenza tentano la fuga Huzarski (ISD), Facci (Quick Step), Klimov (Katusha) e Isaichev (Xacobeo-Galicia). Il quartetto acquisisce 9'15\" di vantaggio dopo appena 25\u00a0km di gara. Resteranno in testa fino al Passo Maloja. Nella discesa successiva se ne va, con qualche rischio di troppo, Alessandro Bertolini (S. Diquigiovanni). Nei chilometri successivi si aggiungono Robert Hunter (Barloword), Davide Vigan\u00f2 (Fuji), Pavel Brutt (Katusha) e Edvald Boasson Hagen (Team Columbia). Hrivko parte all'inseguimento dei cinque troppo tardi (venendo nuovamente ripreso dal gruppo): la volata va al giovane velocista Boasson Hagen che, approfittando del tentativo da \"finisseur\" di Bartolini, supera nell'ordine Hunter e Brutt. Invariata le classifiche. Da segnalare la protesta della Astana: a causa della morosit\u00e0 nel pagamento degli stipendi, ad eccezione del kazako Zeits, l'intera formazione ha corso senza sponsor. Jes\u00fas Del Nero, invece, allunga la lista dei ritirati.\n8\u00aa tappa.\nLa prima fatica di giornata \u00e8 stata la Culmine di San Pietro, di 1\u00aa categoria. Al termine della discesa si \u00e8 passati da Bergamo una prima volta. Il gruppo ha proseguito fino a Sarnico, poi ha scalato lo sperone del Colle del Gallo (2\u00aa categoria) per rientrare nel capoluogo e affrontare cos\u00ec lo strappo della Citt\u00e0 Alta, gi\u00e0 sede d'arrivo di tappa nel Giro 2007.\nUna serie di controscatti porta un drappello di 10 uomini in testa fino alle prime rampe del Colle del Gallo, tra cui Cataldo, Visconti, Gonz\u00e1lez e Ochoa (poco pi\u00f9 di 4' il vantaggio massimo). Alla spicciolata, i fuggitivi della prima ora vengono ripresi da un gruppo di inseguitori formato da Damiano Cunego, Franco Pellizotti, Stefano Garzelli, Leonardo Bertagnolli, David Arroyo, i corridori del Team Columbia Edvald Boasson Hagen (vincitore della 7\u00aa frazione) e Michael Rogers, nonch\u00e9 i compagni di squadra della Astana Levi Leipheimer e Chris Horner. Il loro tentativo, comunque, si esaurisce a 16\u00a0km dall'arrivo. Poco dopo parte in avanscoperta il bielorusso Kanstancin Si\u016dco\u016d, che accumula un vantaggio tale da garantirgli la vittoria e rendere cos\u00ec inutile la rimonta tentata da Danilo Di Luca sullo strappo di Bergamo Alta. La maglia rosa viene beffata in volata anche dal solito Boasson Hagen.\nNotevole rilievo ha avuto la caduta nella discesa della Culmine di San Pietro di Pedro Horrillo Munoz, in forza alla Rabobank. L'atleta, dopo un \"volo\" di 60 metri in una scarpata, ha riportato l'incrinazione di alcune costole con conseguente versamento di liquido nei polmoni e altre fratture esposte di femore e rotula sinistri. In seguito all'accaduto, come segno di solidariet\u00e0, non si sono svolte le rituali cerimonie di premiazione. Oltre al corridore spagnolo, hanno abbandonato il Giro anche Julien Loubet e Ruslan Pidhornyj.\n9\u00aa tappa.\nPercorso, totalmente pianeggiante, interamente disposto lungo le vie di Milano, citt\u00e0 sede da diversi anni della tappa conclusiva del Giro, nonch\u00e9 della prima tappa dell'edizione del 1909. Proprio in occasione del centenario della \"corsa rosa\" \u00e8 stato organizzato nel capoluogo lombardo un circuito di 16\u00a0km da ripetere per dieci volte. Il ritrovo di partenza era sito in Piazza Duomo, ma la corsa vera e propria ha avuto inizio davanti al Castello Sforzesco. L'arrivo era posto su Corso Venezia.\nSuccessivamente alla caduta di Horrillo nella tappa precedente, al fine di mantenere un clima sereno, nei primi chilometri la direzione gara ha deciso di neutralizzare eventuali distacchi. Il gruppo si \u00e8 mantenuto perennemente compatto, procedendo ad andatura turistica. Nonostante ci\u00f2, nelle prime fasi, una caduta ha coinvolto alcuni partecipanti. Dopo 3 giri del circuito, i corridori si fermano e, per voce di Danilo Di Luca, lamentano la pericolosit\u00e0 del circuito, ragione della mancanza di competizione. Ad ogni modo, gli atleti hanno ripreso la marcia, aumentando anche la velocit\u00e0. Alla fine, l'ovvio arrivo in volata \u00e8 stato regolato da Mark Cavendish (Team Columbia; terza tappa di fila vinta dalla squadra statunitense), che anticipa Allan Davis, Tyler Farrar, Matthew Harley Goss e Alessandro Petacchi. Prima del giorno di riposo, classifiche invariate.\n10\u00aa tappa.\nLa frazione pi\u00f9 lunga del Giro \u00e8 venuta dopo un giorno di riposo. Avrebbe dovuto ripercorrere nel suo disegno la storica tappa che aveva consacrato Fausto Coppi nell'edizione del 1949. Per problemi logistici, il percorso \u00e8 stato profondamente modificato: non si \u00e8 sconfinati pi\u00f9 in Francia, passando su Maddalena, Izoard e Vars, ma si \u00e8 rimasti in Piemonte scalando il Moncenisio (1\u00aa categoria; 14,6\u00a0km di salita con gli ultimi chilometri costanti al 10%), il Sestriere (Cima Coppi a quota 2035\u00a0m; 11\u00a0km al 6% di media) e il Pr\u00e0 Martino, colle di 2\u00aa categoria, dalla cui cima mancavano 11 chilometri al traguardo.\nAncora una volta, giorno di tristezza al Giro per la morte di un motociclista in mattinata in seguito ad un incidente. Medie altissime nella prima ora di corsa e vani vari tentativi di fuga. Lungo il Moncenisio parte da solo Stefano Garzelli e in cima al Sestriere ha un vantaggio di circa 6'25\" sul gruppo dei migliori, dove altri corridori tentano l'attacco. I due della ISD, Visconti e Hrivko, compiono un'azione pi\u00f9 concreta. Sfavorito dal vento contrario, viene ripreso dagli immediati inseguitori prima e dal gruppo dei favoriti poi lungo le pendici del Pr\u00e0 Martino. Franco Pellizotti rompe gli indugi creando una selezione. \u00c8 Danilo Di Luca in prima persona ad inseguirlo prima nella discesa tecnica, poi su uno strappo a pochi chilometri dal traguardo. Staccando il corridore della Liquigas, il \"killer di Spoltore\" legittima il simbolo del primato vincendo in solitaria, dando ulteriori secondi ai diretti pretendenti. Hanno perso soprattutto terreno Thomas L\u00f6fkvist, Marzio Bruseghin e Damiano Cunego. La nuova maglia verde \u00e8 proprio Garzelli, passato per primo in cima anche alla Cima Coppi. Si ritira Scholz della Milram.\n11\u00aa tappa.\nDa Torino a Tortona la strada ha accostato le Langhe. Arrivato a Novi Ligure, il gruppo ha ricalcato parte del percorso della Milano-Sanremo, con il passaggio sul GPM di 3\u00aa categoria del Passo del Turchino. Dal tunnel mancavano meno di 20\u00a0km all'arrivo.\nA dispetto della giornata soleggiata, diverse le cadute durante il tragitto. Tra le vittime anche Levi Leipheimer, Oscar Gatto e Filippo Pozzato, che hanno comunque ripreso senza troppi problemi. Molte anche le fughe: una delle pi\u00f9 rilevanti \u00e8 stata quella di Vladimir Isaichev della Xacobeo-Galicia, che ha guadagnato 8' sul gruppo prima di essere ripreso ad una trentina di chilometri da Arenzano. Anche il tentativo di Garcia e Marzano non va a buon fine. Armstrong disegna le traiettorie nei tornanti in discesa del Passo del Turchino, dove \u00e8 transitato per primo Stefano Garzelli, che cos\u00ec consolida il primato di miglior scalatore. Gasparotto e Popovych provano uno scatto da \"finisseur\", inutilmente: in volata Mark Cavendish regola Farrar e Petacchi, che lamenta alcune irregolarit\u00e0 di altri corridori nel finale. Nelle statistiche figurano i ritiri di Horner (Astana) e Joaquin Rodr\u00edguez (Caisse d'Epargne).\n12\u00aa tappa.\nCronometro atipica, per la lunghezza e il tragitto, che ha tagliato le Cinque Terre con circa 1300\u00a0m di dislivello. Solo i primi tre chilometri, infatti, potevano definirsi pianeggianti. Una tortuosa salita di quasi 16\u00a0km, con tratti duri alternati da falsopiani, ha portato i singoli in cima al Passo del Bracco (colle di 3\u00aa categoria). Poi ancora un falsopiano prima della picchiata verso Levanto, sede del rifornimento. Da l\u00ec altri 10\u00a0km di ascesa lungo il Passo del Termine (2\u00aa categoria, 6% di pendenze medie) e 16 di discesa piena di curve prima del finale.\nDenis Men'\u0161ov guadagna tappa e maglia rosa, anticipando Levi Leipheimer e Stefano Garzelli. Danilo Di Luca, 6\u00b0 odierno a 1'54\", si ritrova un gap di 34\" da recuperare sul russo. Leipheimer, invece, scavalca Michael Rogers, che precipita al 6\u00ba posto della classifica generale. La maglia verde, Garzelli (per lui un punto per i GPM), passa dalla posizione 27 alla 15, rientrando di fatto in corsa. Nell'elenco dei ritirati si aggiunge Fabian Cancellara.\n13\u00aa tappa.\nL'unica asperit\u00e0 \u00e8 stata il GPM di 3\u00aa categoria del Montemagno, dopo il passaggio da Massa. Da Lucca i corridori hanno tagliato la valle dell'Arno, passando per Fucecchio ed Empoli: l'arrivo era posto nel capoluogo lungo le rive del fiume, poco dopo il Parco delle Cascine.\nAncora una volta, una fuga non va in porto. Scarselli (ISD), Ignat'ev (Katusha) e Schr\u00f6der (Milram) conducono a lungo la tappa. L'ultimo a cedere, a 5\u00a0km dalla conclusione, \u00e8 il tedesco. L'arrivo in volata, sul lungo rettilineo di 1300\u00a0m, \u00e8 regolato da Mark Cavendish (4\u00aa vittoria, cronosquadre compresa) su Alessandro Petacchi e Allan Davis. Nulla cambia nelle classifiche.\n14\u00aa tappa.\nFrazione molto mossa, che ha attraversato l'Appennino Pistoiese, con cinque GPM, compreso l'arrivo in salita. Il Passo della Collina e i valichi di Mediano e Tol\u00e8 erano difficolt\u00e0 di 2\u00aa categoria. L'ascesa meno faticosa, il Mongardino (3\u00aa categoria), era alle porte di Sasso Marconi. Il colle di San Luca era una scalata relativamente breve (circa 2\u00a0km), ma con pendenze che in alcuni tratti superano il 18%. Da diversi anni \u00e8 l'arrivo abituale del Giro dell'Emilia.\nGi\u00e0 dalle prime fasi di gara vanno in fuga 14 corridori, tra cui gli scattisti Visconti, Hrivko, Petrov, Kiryenka, Froome, Gerrans e Bertogliati. Sul Mongardino rimangono in 11, mentre il gruppo \u00e8 trainato dalla LPR. Prima della ripida ascesa verso la Madonna di San Luca, i fuggitivi hanno un vantaggio di circa 1'40\". In testa rimane solo Gerrans della Cerv\u00e9lo, che si aggiudica la tappa. I compagni di fuga arriveranno alla spicciolata, alcuni \"ciondolando\" letteralmente. Hrivko (9\u00b0) viene ripreso sulla linea d'arrivo dal gruppetto dei migliori, regolato da Franco Pellizotti e Danilo Di Luca. Pressoch\u00e9 invariate rimangono le posizioni di vertice. Il vincitore di tre tappe (compresa quella precedente), Mark Cavendish, non si \u00e8 presentato alla partenza, cos\u00ec come Chainel, Meyer, Renshaw e Pozzato. Vanendert, invece, si \u00e8 ritirato durante la competizione.\n15\u00aa tappa.\nA dispetto dei dodici chilometri che separano Forl\u00ec e Faenza, il percorso ha attraversato il basso Appennino prima di giungere al traguardo. La prima asperit\u00e0 \u00e8 stata il Passo dell'Eremo (2\u00aa categoria), dopo 55\u00a0km prettamente pianeggianti lungo la valle del Montone. Poi il tragitto \u00e8 stato un intero \"mangia e bevi\": tratti di discesa e salita senza mai spianate. I corridori sono transitati sui colli Carnevale e Casale (entrambi 3\u00aa categoria) e per ultimo il Monte Trebbio, di 2\u00aa categoria, con pendenze superiori al 10%, dalla cui cima mancavano 26\u00a0km (in picchiata) al traguardo.\nEnnesima fuga andata in porto, anche grazie al percorso adatto a questo tipo di azioni. In questa occasione a tagliare il traguardo in solitaria \u00e8 stato Leonardo Bertagnolli (S. Diquigiovanni-Androni). Il corridore trentino era partito assieme ad altri 13 atleti (poi divenuti 16), che hanno preso, lungo i saliscendi, un vantaggio massimo di circa 6'. Mentre il gruppo dei battistrada si sgranava sui vari terreni, da quello dei favoriti partivano Ivan Basso e Stefano Garzelli, dopo una selezione nella discesa tecnica del Colle Carnevale. La coppia, aiutata prima da Stangelj e poi da Donati, rispettivi gregari alla Liquigas e Acqua &amp; Sapone, guadagna sul gruppetto di Denis Men'\u0161ov e Danilo Di Luca fino a 1', ma il tentativo non va a buon fine. Lieve ritardo per Lance Armstrong e Damiano Cunego; esce invece dalla classifica Gilberto Simoni, giunto a Faenza con 18' di distacco dal compagno di squadra. Capecchi, Farrar, Serrano, Mayoz e Millar riducono la carovana a 175 unit\u00e0.\n16\u00aa tappa.\nLa tappa numero 16, che si \u00e8 disputata prima del secondo giorno di riposo, \u00e8 stata una delle pi\u00f9 dure frazioni del Giro, con oltre 4800 metri di dislivello. Interamente corsa nella Provincia di Pesaro-Urbino, ha visto come prima vera difficolt\u00e0 il Monte delle Cesane: 7,7\u00a0km con segmenti che raggiungevano il 18% (2\u00aa categoria). Ma era l'asperit\u00e0 pi\u00f9 semplice: dopo la poca pianura della valle del Metauro, i corridori hanno svettato sul Monte Nerone (1\u00aa categoria), che presentava circa 13\u00a0km di effettiva ascesa con pendenze costanti del 10%. Ritornati a Pianello (Cagli), si \u00e8 giunti dopo pochi chilometri (con qualche strappetto, tra cui quello di Moria) a Chiaserna ai piedi del Massiccio del Catria, \"il gibbo Dantesco\". Qui cominciava la dura salita di 11\u00a0km fino a raggiungere i 1400\u00a0m circa sul Monte Catria (1702\u00a0m la vetta), con un dislivello di circa 870\u00a0m e con picchi del 13% e una media del 9% circa (altro GPM di 1\u00aa categoria). Dopo una ventina di chilometri di discesa che terminava a Cagli, restava l'arrivo in salita del Monte Petrano. Altri 10,4\u00a0km di scalata al 9% di media.\nDopo appena due chilometri percorsi, i compagni di squadra della Diquigiovanni-Androni, Francesco De Bonis e Michele Scarponi, danno il via ad una fuga di 20 corridori, tra cui Pavel Brutt (protagonista di ben tre cadute nella discesa del Cesane), Damiano Cunego (vincitore del GPM del Monte Catria) e Yaroslav Popovych, ultimi a cedere dopo la scalata dei quattro GPM, con l'ucraino che si era avvantaggiato nella picchiata tecnica del Monte Catria. La reazione pi\u00f9 veemente del gruppo della maglia rosa si \u00e8 avuta, infatti, solo sull'ascesa finale, anche a causa del forte caldo che ha condizionato la corsa. Dopo una prima fase di controllo e qualche allungo di Ivan Basso, a scattare per davvero \u00e8 Carlos Sastre, vincitore dello scorso Tour de France. Basso tenta di seguirlo, ma non riuscir\u00e0 a raggiungerlo. Danilo Di Luca e Denis Menchov si controllano, pi\u00f9 che tentare di riprendere il varesino (che verr\u00e0 comunque raggiunto in prossimit\u00e0 dell'arrivo) e lo spagnolo. Cedono Thomas L\u00f6fkvist (arriver\u00e0 con quasi 25' di ritardo, perdendo la maglia bianca), Gilberto Simoni, David Arroyo e Levi Leipheimer (che ha limitato i danni anche grazie al lavoro di Lance Armstrong). Sastre supera anche lo stremato Popovych e vince con 24\" sull'attuale leader del Giro, che anticipa in volata Di Luca e Basso, guadagnando qualche secondo grazie agli abbuoni. Il capitano della Cerv\u00e9lo si piazza cos\u00ec al 3\u00ba posto della classifica generale. Non ce l'hanno fatta a proseguire Massimo Codol, Yohann G\u00e8ne e Mauricio Soler.\n17\u00aa tappa.\nIl Giro doveva giungere su uno dei suoi traguardi storici, designato come iniziale Cima Coppi. A causa delle nevicate invernali, l'organizzazione ha accorciato la salita della Maiella di circa 5\u00a0km sui 23,5 globali, dislocandoli nel lungo tratto in pianura (eccezion fatta per lo strappo di Villamagna), che, da Chieti, ha condotto a Pretoro. In appena 83\u00a0km, il dislivello finale era di 1200 metri per giungere all'Hotel a quota 1631 che sorvola il Passo Lanciano.\nDopo una decina di chilometri, Thomas Voeckler lancia una fuga alla quale si uniscono altre nove unit\u00e0 (tra cui il \"solito\" Visconti, Cardenas e Chiarini). Sulle prime rampe del Blockhaus, il gruppo recupera sui fuggitivi. Il lavoro di Sylvester Szmyd \u00e8 il trampolino per il tentativo di Franco Pellizotti (entrambi Liquigas), che trionfa sulla vetta in solitaria, amministrando il vantaggio accumulato con una certa costanza. Danilo Di Luca forza per cercare di staccare la maglia rosa, Denis Men'\u0161ov, che cede solo nel finale (5\" persi, pi\u00f9 altri 8 di abbuono). Stefano Garzelli, del suo passo, ottiene un prezioso secondo posto in vista della classifica del miglior scalatore, battendo proprio Di Luca in volata. Lance Armstrong, dopo uno scatto atto a seguire Pellizotti, ha comunque preferito aiutare Levi Leipheimer. Carlos Sastre, invece, perde 2' e viene scavalcato in classifica generale proprio dal vincitore di tappa e da Ivan Basso.\n18\u00aa tappa.\nL'unica difficolt\u00e0 di giornata era il Piano delle Cinque Miglia, GPM di seconda categoria, posto a pochi chilometri dalla partenza. Dopo lo strappetto di Rionero Sannitico era praticamente tutto un saliscendi senza grosse problematiche, tra le valli del Sangro e del Matese. A Benevento la carovana ha affrontato un circuito di 7,5\u00a0km.\nLa prima azione, senza esito, \u00e8 di Gilberto Simoni. Poi, tra scatti e controscatti, in testa si va a formare un drappello di 25 unit\u00e0 (ancora una volta in fuga Scarponi e Visconti, assieme ai vari Popovych, Cardenas e la maglia bianca Seeldraeyers). Il gruppo lascia fare (per i battistrada un vantaggio massimo superiore ai 6'). Una volta rotta la collaborazione nelle fasi finali, tra i 7 rimasti in testa si impone Scarponi, che cos\u00ec bissa il successo di Mayrhofen. Nessuna variazione in generale nelle posizioni di vertice, con Men'\u0161ov e Di Luca che regolano il gruppone, a 3'57\". Da segnalare una caduta di Francesco Gavazzi e Andrey Zeits, senza gravi conseguenze, mentre erano in fuga e il ritiro di Davide Malacarne.\n19\u00aa tappa.\nL'ultimo arrivo in salita di quest'edizione era posto lungo le pendici del vulcano campano. Da Ercolano partiva un'ascesa di 10\u00a0km all'8% di pendenze medie. \u00c8 solo il finale di una tappa mossa che percorre l'intera Costiera Amalfitana, con il passaggio sul Valico Costapiana (non contemplato come GPM) e sul Picco Sant'Angelo (terza categoria).\nDopo 16 chilometri dalla partenza, Mauro Facci e Yuriy Krivtsov si staccano dal gruppo e verranno riassorbiti solo nel finale, poco prima della scalata al Vesuvio. Nel frattempo, in Costiera Amalfitana, Denis Men'\u0161ov buca una ruota mentre Lance Armstrong viene coinvolto in una caduta, finendo anch'egli sull'asfalto: entrambi i casi si risolvono senza gravi conseguenze. Arrivati alle pendici del vulcano, iniziano i primi attacchi: il primo \u00e8 quello di Valerio Agnoli (Liquigas), poi raggiunto da Paolo Tiralongo (Lampre); successivamente, a 9 chilometri dall'arrivo, ci provano Basso, Ochoa e Garzelli. Quest'ultimo, un chilometro dopo, tenta l'attacco, ma viene agguantato da Men'\u0161ov. A 7 chilometri e mezzo dalla conclusione della tappa, Basso si riporta in testa assieme a Carlos Sastre, a cui fanno seguito Gilberto Simoni e David Arroyo, che poco dopo vengono superati da Di Luca, Men'\u0161ov e Pellizotti. Sastre vince la sua seconda tappa in solitaria, mentre Pellizotti, dopo vari tentativi d'attacco, ottiene il secondo posto e Di Luca batte Men'\u0161ov in un testa a testa per la terza posizione, strappandogli 8 secondi in classifica generale grazie all'abbuono; Basso, invece, perde posizioni e termina 5\u00b0. Lascia la corsa Dario Andriotto.\n20\u00aa tappa.\nL'ultima tappa in linea era in gran parte pianeggiante e seguiva per un lungo tratto la costa tirrenica. I corridori hanno attraversato Anagni due volte, dopo uno strappo di un paio di chilometri. Il primo passaggio sul traguardo era valido per la classifica GPM.\nOtto corridori ormai fuori classifica restano per quasi 150\u00a0km in fuga, venendo ripresi alle porte di Frosinone. Proprio per lo sprint posto nella localit\u00e0 ciociara, valido anche per gli abbuoni, Denis Men'\u0161ov brucia la LPR (che tirava il gruppo) guadagnando altri 2\" su Danilo Di Luca (3\u00b0 nella volata), grazie al secondo posto alle spalle di un Alessandro Petacchi in rimonta. Approfittando della situazione, si avvantaggiano Garzelli, Agnoli, Brutt e Markus Fothen. Solo gli ultimi due proseguono nell'azione, ma anch'essi vengono riassorbiti a pochi metri dal primo passaggio da Anagni. Poi tentano un nuovo allungo Tiralongo, Charteau e Huzarski, raggiunti da Pinotti. La LPR recupera con l'intero plotone sui fuggitivi, ma nulla pu\u00f2 sullo scatto da \"finisseur\" di Philippe Gilbert: solo Popovych e Voeckler tentano di stargli a ruota, invano. Il belga della Silence-Lotto \u00e8 l'ennesimo corridore a vincere in solitaria. Garzelli e Di Luca, matematicamente e salvo colpi di scena, avrebbero vinto rispettivamente le classifiche del miglior scalatore e a punti. Men'\u0161ov, con i 20\" di vantaggio da amministrare nella cronometro, ha posto l'ipoteca sull'edizione del centenario del Giro. L\u00f3pez, in seguito ad una caduta, \u00e8 invece fuori dalla corsa.\n21\u00aa tappa.\nLo sprint per definire la classifica finale \u00e8 andato in scena a Roma, lungo un esclusivo tracciato cittadino. La partenza era alla base dell'Altare della Patria e subito i singoli atleti hanno affrontato uno strappetto, anticamera di Via Nazionale. Il passaggio dal tunnel del Quirinale serviva per giungere a Via Veneto e Trinit\u00e0 dei Monti dopo qualche curva. Lieve discesa per Piazza del Popolo e da l\u00ec partiva un lungo rettilineo che conduceva in prossimit\u00e0 del colonnato del Bernini. Da Via della Conciliazione si \u00e8 ritornati in Piazza del Popolo. L'intera Via del Corso ha riportato i corridori sotto l'Altare della Patria. Svolta a destra per \"circumnavigare\" i Fori Imperiali e garantire l'arrivo all'ombra del Colosseo.\nLa cronometro \u00e8 stata falsata dalla pioggia. Infatti, atleti partiti inizialmente hanno avuto dalla loro condizioni climatiche favorevoli. Nonostante tutto, Denis Men'\u0161ov voleva legittimare con una vittoria di tappa la corsa rosa. Tuttavia, una caduta proprio all'ultimo chilometro, dovuta ai sampietrini bagnati, ha rischiato di compromettere il Giro del russo. Il vantaggio accumulato, comunque, era sufficiente per guadagnare altri 21\" su Danilo Di Luca, che \u00e8 restato in seconda posizione.\nA seguito dei numerosi casi doping la classifica finale \u00e8 stata vistosamente riscritta, con Di Luca, Pellizotti e Valjavec finiti secondo, terzo e nono eliminati dalla classifica finale, che vede ora sul podio Sastre e Basso."}
{"id": "2052250", "revid": "93556", "url": "https://it.wikipedia.org/wiki?curid=2052250", "title": "Elettra (A 5340)", "text": "La Elettra \u00e8 un'unit\u00e0 della Marina Militare classificata come \"Nuova Unit\u00e0 Polivalente di Supporto\" (NUPS), contraddistinta dalla sigla A 5340 in quanto nave ausiliaria secondo la classificazione NATO. Ufficialmente la forza armata italiana la definisce una unit\u00e0 destinata al supporto logistico e operativo. Secondo gli analisti militari \u00e8 una nave SIGINT, cio\u00e8 in grado di svolgere l'attivit\u00e0 di raccolta di informazioni mediante l'intercettazione e analisi di segnali radio e radar, quali quelli utilizzati per le comunicazioni, i sistemi di difesa aerea o per la guida di missili.\nCaratteristiche.\nL'equipaggiamento per assolvere ai compiti di ricerca, raccolta, analisi e valutazione di emissioni acustiche ed elettromagnetiche risulta consistere in 27 differenti sensori elettronici e acustici ai quali si unisce la possibilit\u00e0 di operare aeromobili a pilotaggio remoto dal ponte posteriore. Sull'unit\u00e0, oltre all'equipaggio standard di 30 persone, possono operare ulteriori 65 tecnici per i sistemi imbarcati.\nAltri compiti cui pu\u00f2 essere destinata la nave sono il supporto a missioni di ricerca idro-oceanografica e di ispezione dei fondali marini grazie alla disponibilit\u00e0 di un sommergibile in grado di raggiungere la profondit\u00e0 di 1000 metri.\nIl particolare sistema di propulsione consiste in due motori diesel-elettrici realizzati abbinando due generatori diesel GMT W\u00e4rtsil\u00e4-CW 12V200 da 2785 KVA con due motori elettrici a magneti permanenti ognuno da 1500 KW, che prendono il nome di MEMP e sono prodotti dalla ABB. Questa soluzione \u00e8 normalmente utilizzata per i gruppi motori sincroni dei sottomarini e il costruttore Fincantieri dichiara essere la prima volta che viene usata per una nave di superficie. Grazie a questa scelta progettuale, la nave ha una segnatura acustica ridotta e si contraddistingue sia per l'elevata efficienza sia per la silenziosit\u00e0 elettromagnetica, grazie alla singolare erogazione dei gruppi di inverter denominati MCM di estrazione automotive. Gli MCM sono gestiti da una unit\u00e0 di controllo superiore denominata ISC che, sfruttando le caratteristiche operative in tempo reale del sistema operativo OS-9000, controlla e comanda i 4 MCM per sottomotore secondo precisi modelli di intervento dei drives.\nLa nave \u00e8 dotata di armamento per autodifesa, consistente in due cannoni Alenia OTO Melara-Oerlikon KBA/KBB 25/80mm automatici.\nServizio.\nLa nave, costruita da Fincantieri nel Cantiere navale del Muggiano di La Spezia \u00e8 stata varata il 24 luglio 2002 e battezzata Elettra in ricordo della nave su cui Guglielmo Marconi effettu\u00f2 numerosi esperimenti di radiofonia. Alla cerimonia del battesimo la madrina \u00e8 stata la figlia dello scienziato, la Principessa Elettra Marconi, peraltro presente in foto da bambina in alcune scatti a bordo del panfilo da cui l'unit\u00e0 prende il nome e custoditi a bordo nella bacheca dei cimeli insieme ad alcuni tra i primi apparati di trasmissione radio realizzati dal padre.\nL'unit\u00e0 ha ulteriormente sviluppato le esperienze fatte dal costruttore sulla nave NRV \"Alliance\" commissionata negli anni ottanta al cantiere italiano dal centro di ricerca NATO per l'esplorazione marittima e subacquea NATO Undersea Research Centre (NURC), ora Centre for Maritime Research and Experimentation (CMRE). La Alliance entr\u00f2 in servizio con la NATO nel 1988 e si caratterizzava per la bassissima rumorosit\u00e0, utile per le ricerche acustiche oceanografiche cui si dedica, anche per enti civili che la noleggiano.\nDal 1\u00ba gennaio 2016 la NRV \"Alliance\" \u00e8 entrata a far parte della flotta della Marina Militare Italiana con la sigla ottica A5345.\nDopo questa esperienza e dopo una unit\u00e0 simile per la marina di Taiwan (Ta Kuan AGS-1601 oceanographic research ship, consegnata il 26.9.1995), nel 1999 venne ordinata una nave pensata per le esigenze specifiche della Marina Militare. Varata il 24 luglio 2002, due anni dopo il taglio della prima lamiera del marzo 2000, l'unit\u00e0 venne consegnata alla forza armata il 2 aprile 2003, ricevendo la bandiera di combattimento il 7 ottobre 2005 a Gaeta.\nL'unit\u00e0 \u00e8 inquadrata nel COMDINAVUNO, il Comando della I Divisione navale, ed ha la sua sede di servizio alla Spezia.\nNel febbraio 2011, la nave venne impiegata al largo della Libia nel quadro del dispositivo di forze che realizzo l'intervento militare conseguente alla guerra civile di quel paese.\nNel giugno 2014 l'Elettra ha dato il cambio alla omologa francese Dupuy de L\u00f4me nelle attivit\u00e0 di pattugliamento nel Mar Nero continuando il monitoraggio effettuato da forze NATO di quanto collegato alla crisi politica ucraina in corso nello stesso periodo. Il ritorno di una nave dell'intelligence italiana nelle acque del Mar Nero, per la prima volta dalla fine della Guerra fredda, ha l'obiettivo di intercettare le comunicazioni e le emissioni elettroniche delle forze militari russe e dei separatisti ucraini sostenuti da Mosca. L'agenzia russa definisce questa unit\u00e0 \u201cnave spia da ricognizione\u201d e la Marina Militare di \u201csupporto polivalente\".\nCollegamenti esterni.\nScheda sul sito della Marina Militare"}
{"id": "2052251", "revid": "287204", "url": "https://it.wikipedia.org/wiki?curid=2052251", "title": "Serie A 1991-1992 (calcio femminile)", "text": "L'edizione 1991-1992 \u00e8 stata la venticinquesima edizione del campionato di Serie A femminile italiana di calcio.\nIl Milan 82 ha conquistato lo scudetto per la prima volta nella sua storia, vincendo gli spareggi per il titolo, che hanno visto impegnate le squadre classificatesi ai primi 5 posti della classifica della stagione regolare. Il titolo di capocannoniere della Serie A \u00e8 andato a Carolina Morace, calciatrice del Milan 82, autrice di 31 gol. Sono retrocessi in Serie B il Monteforte Irpino, il Carrara e il Prato Sport. Al termine del campionato la Turris ha rinunciato a iscriversi alla Serie A e il Monteforte Irpino \u00e8 stato riammesso in Serie A.\nStagione.\nNovit\u00e0.\nAl termine della stagione 1990-1991 il Centomo Verona e il Derthona sono stati retrocessi in Serie B, mentre il Prato era stato escluso nel corso del campionato. Al loro posto sono stati promossi l'Aurora Mombretto e il Fiamma Bari, vincitori dei due gironi della Serie B 1990-1991, pi\u00f9 la Juventus, vincitore dello spareggio promozione. Poich\u00e9 il Fiamma Bari non si \u00e8 iscritto alla Serie A, il Centomo Verona \u00e8 stato riammesso.\nFormato.\nLe 16 squadre partecipanti si affrontano in un girone all'italiana con partite di andata e ritorno per un totale di 30 giornate. Al termine della stagione regolare le prime cinque classificate accedono agli spareggi per decretare la squadra campione d'Italia. Nel primo turno la seconda classificata affronta la quinta e la terza affronta la quarta. Le due squadre vincenti si affrontano in semifinale e, infine, la vincente affronta la prima classificata nella finale. Le ultime tre classificate retrocedono in Serie B.\nClassifica finale.\nLegenda:\nNote:"}
{"id": "2052253", "revid": "44939", "url": "https://it.wikipedia.org/wiki?curid=2052253", "title": "Poliposi familiare", "text": ""}
{"id": "2052254", "revid": "76963", "url": "https://it.wikipedia.org/wiki?curid=2052254", "title": "Scott Steindorff", "text": "Biografia.\nNoto per aver prodotto molti adattamenti cinematografici di romanzi di importanti autori, come Philip Roth, Richard Russo, T.C. Boyle e Nicholas Sparks. Gli ci sono voluti tre anni per convincere lo scrittore colombiano Gabriel Garc\u00eda M\u00e1rquez a cedere i diritti del romanzo \"L'amore ai tempi del colera\", da cui \u00e8 stato realizzato un omonimo film nel 2007.\nTra gli altri film prodotti da Steindorff vi sono \"La macchia umana\" del 2003, la commedia romantica del 2006 \"Penelope\" e l'horror \"Turistas\", inoltre tra il 2003 e il 2005 \u00e8 stato produttore esecutivo della serie televisiva \"Las Vegas\"."}
{"id": "2052258", "revid": "6923", "url": "https://it.wikipedia.org/wiki?curid=2052258", "title": "Tranbjerg", "text": "Tranbjerg si trova nella penisola dello J\u00fctland (\"Midtjylland\" in lingua danese) a 10\u00a0km a sud dal centro del comune di Aarhus.\nStoria.\nDal 1\u00ba gennaio 2007 \u00e8 parte del comune di Aarhus. \nLa periferia \u00e8 costituita da edifici bassi, principalmente villette e condomini.\n\u00c8 diviso a sua volta in piccoli centri quali \u00d8sterby (sudest), Havebyen (nordest) e Stationsbyen (nordovest).\nGeografia fisica.\nTranbjerg \u00e8 attraversato dalla Sekund\u00e6rrute 433 in direzione nord-sud che collega \u00c5rhus a Solbjerg e Horsens.\nCaratteristiche.\nAll'interno della citt\u00e0 vi \u00e8 una parco molto ampio circondato da scuole, chiamato Laurb\u00e6rparken.\nCi sono due scuole a Tranbjerg:\nSulla piazza Centrale, Kirketorvet, vi sono Tranbjerg Kirke e Center Syd, ampia zona con due grossi supermarket e molte butiques.\nLa Stazione di Tranbjerg \u00e8 situata sul Odderbanen, che collega Odder e \u00c5rhus."}
{"id": "2052264", "revid": "181699", "url": "https://it.wikipedia.org/wiki?curid=2052264", "title": "R\u00e9volution Nationale", "text": ""}
{"id": "2052272", "revid": "767487", "url": "https://it.wikipedia.org/wiki?curid=2052272", "title": "Et\u00e0 del ferro germanica", "text": "Et\u00e0 del ferro germanica \u00e8 il nome dato al periodo compreso tra il 400 e l'800 in Europa settentrionale, una parte delle invasioni barbariche.\nDescrizione.\nSegue l'et\u00e0 del ferro romana, ed il suo inizio \u00e8 segnato dalla caduta dell'Impero romano d'Occidente e dalla nascita dei regni germanici dell'Europa occidentale. In Scandinavia viene seguito dall'epoca vichinga.\nViene divisa in due parti, la seconda delle quali (550-800) \u00e8 nota come era di Vendel, sviluppatasi in Norvegia.\nDurante la caduta dell'impero romano una gran quantit\u00e0 d'oro afflu\u00ec in Scandinavia, dove venne usato per la creazione di eccellenti oggetti artigianali. L'oro venne usato per forgiare foderi e bratteati.\nDopo la scomparsa dei romani l'oro inizi\u00f2 a scarseggiare, e gli scandinavi iniziarono a produrre oggetti in bronzo dorato, con raffigurazioni di animali in stile scandinavo. Le decorazioni della prima parte di questa et\u00e0 (400-550) mostrano animali abbastanza fedeli dal punto di vista anatomico, mentre nella seconda parte si evolsero in forme pi\u00f9 complicate tipiche dell'epoca vichinga."}
{"id": "2052276", "revid": "400518", "url": "https://it.wikipedia.org/wiki?curid=2052276", "title": "Cronometro a squadre", "text": ""}
{"id": "2052281", "revid": "1543377", "url": "https://it.wikipedia.org/wiki?curid=2052281", "title": "Metti", "text": "Metti \u00e8 una piccola frazione del comune di Bore, in provincia di Parma.\nLa localit\u00e0 dista 1,65\u00a0km dal capoluogo e circa 60\u00a0km dalla citt\u00e0 di Parma.\nGeografia fisica.\nLa localit\u00e0 dell'Appennino parmense sorge alla quota di 579\u00a0m s.l.m. nella valle del torrente Cenedola, affluente sinistro del Ceno.\nStoria.\nCentro principale della val Cenedola in epoca romana, insieme a Pozzolo, come si pu\u00f2 evincere dalla \"Tabula alimentaria traianea\" di epoca imperiale, fu interessata dalle lotte per il possesso della Val Ceno fra Longobardi e Bizantini, finendo per essere devastata nel IX secolo dagli Ungari, periodo nel quale in prossimit\u00e0 di Metti venne edificata la rocca degli Orsi.\nNel 1180 gli abitanti di Metti chiesero di essere riconosciuti come pieve autonoma divenendo indipendenti da Castell'Arquato senza tuttavia riuscire nell'intento poich\u00e9 solo nel 1352 la locale pieve, ancora dipendente da Castell'Arquato, pass\u00f2 sotto la giurisdizione della pieve di Iggio, posta nel territorio di Pellegrino Parmense. La pieve comunque fu eretta a parrocchia indipendente durante il XIV secolo.\nLa costruzione della casa cantoniera sorta per volere di Maria Luigia sulla strada per Genova che si dirigeva presso il passo Cento Croci diede origine al primo nucleo dell'odierno capoluogo, allora chiamato Bore di Metti. \nNel 1919 Metti e Pozzolo vennero scorporate dal comune di Pellegrino Parmense per formare un comune autonomo chiamato inizialmente Metti e Pozzolo, rinominato nel 1920 Bore di Metti. Nel 1932, riconosciuta la sempre maggior importanza che la localit\u00e0 di Bore aveva assunto a livello commerciale, il comune assunse la denominazione di Bore e Metti divenne una semplice frazione.\nMonumenti e luoghi d'interesse.\nMetti ha un nucleo costituito da una cinquantina di case, costruite prevalentemente in pietra, legno e ciottoli di fiume lavorati a spacco. \nChiesa di San Leonardo Abate.\nCostruita originariamente nel XII secolo, la chiesa parrocchiale di San Leonardo, minacciata da frane tra il XVII e il XVIII secolo, fu ricostruita in posizione pi\u00f9 sicura tra il 1801 e il 1825, in stile neoclassico; decorata internamente con lesene in finto marmo e con affreschi sulle volte della navata, del presbiterio absidato e delle sei cappelle laterali, conserva alcune opere d'arte.\nOratorio di San Rocco.\nEdificato in stile tardo-romanico probabilmente in seguito alla pestilenza del 1524, l'oratorio, posto nella localit\u00e0 di Pereto, fu successivamente ristrutturato a pi\u00f9 riprese e decorato internamente in stile barocco; rivestito esternamente in pietra, all'interno \u00e8 ornato con dipinti a motivi floreali e religiosi sulla volta a botte lunettata e sulle pareti.\nMulino dei Raffi.\nMenzionato gi\u00e0 nel XVI secolo, il mulino in pietra, posto direttamente sul torrente Cenedola, si sviluppa su una pianta quadrata; al suo interno sono ancora conservati gli ingranaggi in legno, mentre la macina \u00e8 spostata all'esterno dell'edificio."}
{"id": "2052290", "revid": "767487", "url": "https://it.wikipedia.org/wiki?curid=2052290", "title": "Storia di Barletta", "text": "La storia di Barletta affonda le sue radici all'epoca classica, in un periodo che oscilla tra il IV e il III secolo a.C. Il nucleo urbano invece ha le sue origini nel primo Medioevo, con l'arrivo dei cannesi e dei canosini prima e con una pi\u00f9 ampia fioritura, durante l'epoca normanna, poi. La citt\u00e0 \u00e8 stata luogo di diverse dominazioni, avvicendatesi dall'XI al XVII secolo, ed ha visto la presenza di normanni, svevi, angioini, aragonesi e spagnoli. Alla storia di Barletta \u00e8 legata la celeberrima Disfida.\nLa citt\u00e0 \u00e8 stata insignita della Medaglia al Valor Militare e della Medaglia al Merito Civile, per gli episodi legati alla resistenza durante la seconda guerra mondiale.\nEt\u00e0 antica.\nLa cronologia tradizionale fa risalire le origini dei primi insediamenti nel territorio barlettano all'epoca classica, pi\u00f9 precisamente al IV secolo a.C.\nCirca l'origine del nome, i latini la chiamarono Barulum; con l'arrivo dei Bardei fu denominata \"Barduli\" e poi ancora nel III secolo a.C. \"Bardulos\" infine, con l'arrivo della lingua volgare, Barletta.\nSulle origini della citt\u00e0 sono state avanzate diverse ipotesi:\nNel 216 a.C. nell'attuale agro barlettano, nei pressi della vicina Canne, durante la seconda guerra punica si tenne la nota \"battaglia di Canne\", che vide la pesante sconfitta dei romani da parte dei Cartaginesi di Annibale.\nTra il III e il IV secolo si ha l'ampliamento del porto, mentre risale all'inizio del V secolo l'edificazione del primo borgo cittadino, nei pressi di San Vitale, sulla via per Andria.\nTra la fine del V e l'inizio del VI secolo si and\u00f2 formando il secondo agglomerato urbano, denominato \"borgo Santa Maria\". Questo \u00e8 caratterizzato da una disposizione dell'edificato a lisca di pesce rispetto all'asse stradale principale, con sezioni stradali molto strette e perpendicolari rispetto alla costa, per motivi climatici e difensivi. Al momento dell'incursione romana l'antica \"Bardulos\" si trovava in un punto di crocevia tra la strada che conduceva nell'entroterra sannitico passando per Canne e Canosa e la via litoranea che, costeggiando l'Adriatico, collegava il Gargano con \"Barium\" e \"Brundisium\".\nPeriodo altomedioevale.\nNel 547, in seguito alla guerra gotica durante la quale Canne fu distrutta dalle truppe ostrogote di Totila, si ebbero le prime ondate migratorie che indussero al primo insediamento cannese a Barletta, lungo quei tracciati che riconducevano al vicino villaggio.\nTra il 584 e il 590 in seguito all'invasione longobarda vi furono ulteriori migrazioni verso il mare, questa volta provenienti da Canosa.\nNella prima parte del IX secolo, sui resti dell'antica basilica paleocristiana, vi fu la costruzione della chiesa di Santa Maria Maggiore, nei pressi della quale si andranno ad attestare le abitazioni civili.\nLe ondate migratorie si susseguiranno fino al XII secolo e gli insediamenti continueranno a posizionarsi lungo le antiche direttrici per Canosa e per Canne, dando vita alla futura struttura aggregativa dei vari borghi, che, a ridosso del X secolo, dovevano essere costituiti da piccoli nuclei quali \"San Vitale\", \"Santa Maria\", \"San Giacomo\" e \"Sant'Antonio Abate\", lungo la strada per Canosa.\nL'espansione della citt\u00e0 fu particolarmente attiva lungo le direzioni nord ed ovest, anche perch\u00e9 arealmente pi\u00f9 vicine alle citt\u00e0 da cui provenivano le antiche migrazioni. Maggiori resistenze si sono riscontrate verso sud ed est, a causa della forza logistica della citt\u00e0 di Trani.\nPeriodo normanno (1046 - 1194).\nLa citt\u00e0 ottenne una reale importanza militare ed economica solo in epoca normanna, nell'XI secolo, quando il conte Pietro fond\u00f2 nell'entroterra le citt\u00e0 di Andria e Corato e sulla costa quella di Barletta e Bisceglie, con l'intento di impadronirsi della vicina citt\u00e0 di Trani, obiettivo primario del conte normanno, tenuta strenuamente fino al 1054 sotto il dominio bizantino.\nLa citt\u00e0 fu munita di una prima cinta muraria proprio dai Normanni durante la met\u00e0 dell'XI secolo, che inglobava l'area della marineria e una prima rocca normanna, che corrisponde al primo nucleo di formazione del castello.\nNel 1054 Trani entr\u00f2 nelle mani del conte Pietro, che poi la affid\u00f2 dodici anni dopo in eredit\u00e0 a suo figlio Pietro II, con le citt\u00e0 di Andria, Barletta, Bisceglie e Corato. Nel 1073 Roberto il Guiscardo espropri\u00f2 a Pietro la citt\u00e0 di Trani, liberando anche Barletta che fu prima assegnata ad un suo uomo di fiducia, tale Rainaldo Vellavalle, e poi fu presa da Roberto di Quintavalle.\nLa distruzione dell'insediamento di Canne, nel 1083 ad opera di Roberto il Guiscardo, provoc\u00f2 un'ingente ondata migratoria dei cannesi che contribu\u00ec alla formazione del borgo \"San Giacomo\", dando vita ad una sorta di dualit\u00e0 interna tra gli aggregati urbani, attestati intorno agli edifici religiosi pi\u00f9 importanti, la chiesa di Santa Maria Maggiore ad oriente e la chiesa abbaziale di San Giacomo, costruita intorno alla fine dell'XI secolo, ad occidente. \nSugli inizi del XII secolo Goffredo II di Andria ebbe per concessione il territorio di Barletta da Roberto, conteso nel frattempo dai due figli del Guiscardo, Boemondo I d'Antiochia, principe di Taranto, e Ruggero Borsa. Dopo la morte dei due, avvenuta a pochi giorni di distanza nel 1111, Barletta giunse nelle mani del giovane Guglielmo, figlio di Ruggero. La morte nel 1127 di Guglielmo, privo di eredi legittimi, apr\u00ec una violenta guerra di successione che vide l'ascesa al trono di suo cugino Ruggero II di Sicilia, mal visto dai comuni pugliesi che guidati da alcuni feudatari protrassero le ribellioni fino alla sua morte, avvenuta nel 1154, riducendo la Puglia ad un aperto campo di guerra. Dopo la morte di suo padre, Guglielmo I di Sicilia, quartogenito di Ruggero, successe direttamente essendo morti i suoi fratelli maggiori.\nPeriodo svevo (1194 - 1266).\nNel periodo compreso tra il'XII e il XIII secolo fu completamente saturato lo spazio compreso tra i due nuclei abitativi. Un ruolo importante a tal proposito lo ha avuto la costruzione della chiesa del Santo Sepolcro, situata in un punto di crocevia tra la \"strada del Cambio\", fondamentale per il cambio di valuta e la presenza di banche, \"via della Cordoneria\", l'attuale corso Vittorio Emanuele, che conduceva a Canne e \"via della Selleria\", oggi corso Garibaldi che proseguiva fino a Canosa. Un importante nucleo urbano fu quello delle \"Sette Rue\", le sette strade, che si presentavano in maniera ortogonale alla costa, con una disposizione di case a schiera. Nel 1190 Tancredi di Sicilia elesse la citt\u00e0 di Barletta \"citt\u00e0 regia\".\nNel 1194 termin\u00f2 il periodo normanno ed inizi\u00f2 quello svevo, dominato dalla figura di Federico II: divenuto imperatore nel 1220, quattro anni dopo avvi\u00f2 la costruzione della sua \"domus\" nel castello barlettano, allora costituito unicamente dal fortino costruito precedentemente dai Normanni.\nDopo la morte di Enrico nel 1197, e di Costanza nel 1198, Federico venne condotto sotto la tutela di papa Innocenzo III. Tale avvenimento port\u00f2 ad un ampio coinvolgimento della chiesa negli affari reali. Nel 1202 si accese infatti la contesa per il dominio sul Regno di Sicilia, che contrappose i tedeschi guidati da Marcovaldo di Annweiler e Diopoldo di Acerra ai francesi di Gualtieri III di Brienne.\nDiopoldo e Marcovaldo pretendevano il tutoraggio sul piccolo Federico II, affidato invece dalla madre Costanza al papa Innocenzo III; il pontefice quindi nomin\u00f2 Gualtieri III Principe di Taranto, Duca di Apulia e Conte di Lecce e lo scelse come proprio paladino per riportare il controllo nel Regno di Sicilia. Il 6 ottobre dello stesso anno, nei pressi di Canne, Gualtieri dovette respingere prima un assalto delle truppe di Diopoldo ed in seguito, dopo aver occupato Barletta ed il suo castello, l'assedio delle truppe di Guglielmo di Palearia.\nNel 1228 Federico II di Svevia, adunato il parlamento dei baroni nel castello di Barletta, annunci\u00f2 la partenza per la sesta crociata, durante la Dieta tenutasi proprio nella \"domus\" federiciana.\nLo stesso imperatore, nel 1234, concesse alla chiesa barlettana di santa Maria Maggiore la \"Fiera dell'Assunta\", una delle otto pi\u00f9 importanti fiere del Regno, che contribu\u00ec notevolmente all'economia della citt\u00e0.\nAlla morte di Federico nel 1250 gli successe suo figlio Corrado. Il 21 maggio 1254 con la dipartita di Corrado, morto a Lavello di malaria, divenne erede del regno suo figlio Corradino, di soli due anni, la cui tutela fu assunta da Manfredi di Sicilia, figlio naturale di Federico II e fratellastro di Corrado. Quattordici anni dopo, in seguito alla battaglia di Tagliacozzo tra le truppe angioine di Carlo I e i ghibellini sostenitori di Corradino di Svevia, quest'ultimo venne prima fatto prigioniero e poi decapitato. Fin\u00ec cos\u00ec la dinastia sveva a favore di quella angioina, con la figura di Carlo I d'Angi\u00f2 che rilev\u00f2 al contempo il possesso di Barletta e del suo castello.\nPeriodo angioino (1266 - 1442).\nIn questo periodo la sede di capoluogo fu spostata da Palermo a Napoli ma Barletta continu\u00f2, con Carlo I, a beneficiare di ricchezza economica e di attenzioni da parte del sovrano, tanto che tre dei sette membri del Consiglio dell'Imperatore erano barlettani. Carlo I mor\u00ec a Foggia nel 1285 e a lui subentrarono Carlo II prima e Roberto d'Angi\u00f2 poi.\nNel 1291, in seguito alla caduta in mano musulmana di San Giovanni d'Acri di Palestina, ospit\u00f2 il Patriarca di Gerusalemme, Randolfo. Nel 1294 con un diploma di Carlo I d'Angi\u00f2 i territori di Canne e di Barletta furono unificati. Dal 1327, in seguito alla distruzione della cittadina palestinese di Nazaret, gli Arcivescovi Nazareni si trasferirono a Barletta, che divenne loro sede definitiva fino alla soppressione del titolo episcopale, attuata da papa Pio VII nel 1818.\nNel 1343 alla morte di Roberto d'Angi\u00f2 gli successe al trono sua nipote Giovanna d'Angi\u00f2, figlia del primogenito di Roberto Carlo di Calabria, moglie di Andrea d'Ungheria, fratello minore del re di Ungheria e Polonia Luigi I d'Ungheria, la quale regn\u00f2 per quarant'anni in un periodo convulso, apertosi con l'assassinio di Andrea nel 1345, velato dal dubbio che si trattasse di una congiura operata della regina Giovanna. Nel 1351, per vendicare l'assassinio del fratello, Luigi d'Ungheria scese in Puglia, risiedendo nel castello di Barletta. Gli eventi precipitarono dopo uno scontro verbale sfociato in rissa avvenuto in un'osteria tra un barlettano e un soldato ungherese, che port\u00f2 gli ungheresi ad assediare i luoghi cardine della difesa della citt\u00e0. Il massacro ebbe fine all'arrivo dell'ordine da parte del re di lasciare la citt\u00e0 per evitare ritorsioni e di muovere verso Canosa.\nLa fine del regno di Giovanna d'Angi\u00f2 giunse nel 1382, quando Carlo III di Napoli, marito di sua nipote Margherita, dopo aver occupato Napoli e imprigionato i sovrani, ordin\u00f2 di strangolare la regina e porre fine al suo dominio. L'anno seguente, durante la guerra di successione che vide la vittoria di Carlo di Durazzo ai danni di Luigi I d'Angi\u00f2, nipote di Giovanna, il castello di Barletta fu occupato da Raimondo Orsini Del Balzo, agli ordini di Carlo. A quest'ultimo nel 1386 successe suo figlio Ladislao che regn\u00f2 fino alla sua morte avvenuta nel 1414, anno in cui prese il potere sua sorella Giovanna II. Questa, priva di eredi, design\u00f2 suo successore prima Alfonso V d'Aragona, detto il Magnanimo, e poi Luigi III d'Angi\u00f2, provocando nel 1424 una guerra di successione tra i due che ebbe il suo seguito nello scontro tra Alfonso, e il fratello di Luigi, Renato d'Angi\u00f2, e si concluse nel 1442 con l'ascesa al Regno di Napoli del sovrano aragonese.\nPeriodo aragonese (1442 - 1501).\nTra la fine del XIV secolo e i primi anni del XV secolo vi fu un'ulteriore espansione della cinta muraria, da parte degli angioini, che inglob\u00f2 le \"sette strade\" e tutte quelle aree nate nel secolo precedente. Fu proprio in questo periodo che si ebbe il primo vero piano urbanistico, che regolamentava il comune dal punto di vista dell'igiene e dell'edilizia. Lo sviluppo della citt\u00e0 in questo periodo prosegue lungo le principali direttrici di traffico, ossia quella per Canosa e per Canne e tale propensione risulta evidente anche nella costruzione e nell'ampliamento della cinta muraria, che tende a proteggere gli edifici pi\u00f9 esposti verso queste aree.\nLa dinastia aragonese subentr\u00f2 nel 1442 a quella angioina e nel 1459 il nuovo re, Ferrante I, fu incoronato proprio nella cattedrale di Barletta.\nDurante i primi anni del Quattrocento la citt\u00e0 di Margherita di Savoia e le sue attigue saline prendono il nome di \"Saline di Barletta\" e saranno acquistate da Alfonso I d'Aragona nel 1442.\nIl 4 febbraio 1459 fu incoronato sovrano nella Cattedrale Santa Maria Maggiore a Barletta Ferrante I d'Aragona.\nAll'inizio del XVI secolo, durante la seconda guerra d'Italia che vedeva coinvolte Francia e Spagna, la citt\u00e0 fu teatro di storiche vicende cavalleresche.\nIn seguito al fallimento del \"trattato di Granada\", stipulato segretamente nel 1500 tra francesi e spagnoli, che vedeva l'assegnazione della Campania e dell'Abruzzo ai primi e della Puglia e della Calabria ai secondi, l'astio tra le due compagini era giunto al culmine.\nNel 1500 Gonzalo Fern\u00e1ndez de C\u00f3rdoba, noto come \"Consalvo di Cordova\", \"Gran Capitano\" del Regno di Napoli, giunse in Italia per ottemperare al trattato segreto che Francia e Spagna avevano stipulato per dividersi il regno. Due anni dopo i francesi diedero avvio all'assedio di Barletta, durato sette mesi, durante il quale si susseguirono tornei e dispute cavalleresche. Fu cos\u00ec che durante uno scontro gli spagnoli catturarono numerosi militari francesi, tra cui Charles de Tongue, detto Monsieur de La Motte.\nIl 15 gennaio 1503 la tradizione vuole che, nel quartier generale del capitano degli spagnoli, la Cantina della Disfida, si sia tenuto un banchetto offerto dal capitano Consalvo da Cordova, a cui parteciparono anche i militari francesi tenuti prigionieri.\nIn quella sede Monsieur de La Motte provoc\u00f2 ripetutamente gli italiani accusandoli di codardia, tanto che si giunse al lancio della sfida tra italiani e francesi che ha portato alla cosiddetta Disfida. La sfida, avvenuta il 13 febbraio 1503, vedeva opposti tredici cavalieri italiani, tra cui il noto capitano Ettore Fieramosca, al servizio degli spagnoli, contro altrettanti cavalieri francesi, tra cui figurava il capitano La Motte.\nIl combattimento, tenutosi tra Andria e Corato, in territorio di Trani, si concluse con la vittoria degli italiani, per mano del capitano, che uccise l'avversario francese.\nQuest'evento storico segn\u00f2 l'inizio della predominio spagnolo nella conquista del meridione italiano e nel potere della citt\u00e0.\nPeriodo spagnolo (1504 - 1707).\nProsegue con l'arrivo degli spagnoli l'ampliamento della cinta muraria della citt\u00e0 e all'inizio del XVI secolo borgo San Giacomo fu incluso nella cinta spagnola\nNel 1528 Barletta, gi\u00e0 lacerata da divisioni interne, ed in particolar modo il borgo di San Vitale e quello di Sant'Antonio Abate, che non erano ancora abbracciati dalle mura cittadine, fu preda di un'imponente devastazione per mano francese, subendo saccheggi e incendi, che videro la distruzione di numerose chiese ed edifici conventuali. Dal sacco del 1528 ne uscivano illese unicamente le chiese pi\u00f9 grandi situate intra moenia di santa Maria Maggiore, di san Giacomo e del Sepolcro, ma al di fuori delle mura urbiche tutto era ormai ridotto a rovina. Da quel momento cominci\u00f2 il declino di Barletta, ormai devastata, favorito dal malgoverno spagnolo e dalle calamit\u00e0 naturali susseguitesi per tutto il XVII secolo. Con la pace di Cambrai del 1529, la citt\u00e0 di Barletta pass\u00f2 nelle mani dell'imperatore Carlo V d'Asburgo, nipote di Ferdinando II di Aragona.\nLa peste del 1656 colp\u00ec la citt\u00e0 dimezzandola nel numero. La tradizione vuole che l'epidemia si sia arrestata nel marzo del 1657 per intercessione della Madonna dello Sterpeto, la cui icona fu rinvenuta proprio in quel periodo in uno dei luoghi devastati dal morbo, nella cui area \u00e8 stato costruito il Santuario della Vergine.\nPer ben tre volte, nel 1689, 1731, 1743 dei terremoti ridussero in ginocchio la popolazione. Solo alla fine del XVIII secolo si verificarono elementi di rinascita in particolar modo durante i regni di Giuseppe Bonaparte e di Gioacchino Murat.\nCon la morte nel 1700 di Carlo II di Spagna il diciassettenne duca Filippo d'Angi\u00f2, venne proclamato nuovo re di Spagna.\nDal XVIII al XX secolo.\nL'arrivo di Filippo d'Angi\u00f2 caus\u00f2 lo scoppio di una guerra di successione tra Francia e Austria. Gli Asburgo, impossessandosi prima della Lombardia e poi del Regno di Napoli, riuscirono a detenere il potere dal 1707 al 1734 con la guida di Carlo VI d'Austria.\nLa fine del viceregno austriaco giunse il 25 maggio 1734, con la Battaglia di Bitonto, combattuta contro i Borbone di Spagna guidati da Carlo III di Spagna, figlio di Filippo V. Con il trattato di pace, navigazione e commercio del 1740 stipulato con l'Impero ottomano, terminarono i timori di invasione turca.\nI Borbone regnarono in maniera stabile fino al 1799, con il passaggio di consegne tra Carlo III e suo figlio Ferdinando, avvenuto nel 1759. Proprio sul finire del XVIII secolo, sull'onda della Prima Campagna d'Italia delle truppe della Francia repubblicana, dopo la Rivoluzione francese, ebbero inizio i moti rivoluzionari che portarono alla proclamazione della Repubblica partenopea. Barletta fu tra le prime citt\u00e0 ad aderire al movimento insurrezionale, tanto che il protettorato francese pot\u00e9 giungere fino al 1805, proseguendo, dopo l'incoronazione di Napoleone Bonaparte, con una vera e propria dominazione francese, che vide dal 1806 al 1808 la presenza di Giuseppe Bonaparte, fratello dell'imperatore, seguito da Gioacchino Murat fino al 1815.\nOramai consolidatosi l'impianto urbanistico e la conformazione della cinta muraria la citt\u00e0 vede un folto numero di edifici ecclesiastici rispetto a quelli civili. Proprio durante il periodo murattiano i numerosi edifici conventuali sorti in citt\u00e0 furono soppressi, precisamente nel 1809, e con essi tutti gli Ordini monastici a cui venivano requisiti anche i beni materiali. Tuttavia Barletta restava un attivo centro culturale e religioso, e, nel 1860, fu elevata a arcidiocesi da papa Pio IX col nome di Barletta-Nazareth.\nIl XX secolo si apr\u00ec con lotte contadine e scioperi; le lotte politiche furono particolarmente sostenute, in Puglia, dal cerignolano Giuseppe Di Vittorio.\nEt\u00e0 contemporanea.\nIl 24 maggio 1915, durante la prima guerra mondiale, la citt\u00e0 fu bombardata dalla flotta austro-ungarica, che centr\u00f2, con sei colpi di cannone, il fronte settentrionale del castello. L'edificio non sub\u00ec ulteriori colpi grazie all'intervento del cacciatorpediniere \"Turbine\", immolatosi al suo posto.\nDurante la seconda guerra mondiale la citt\u00e0 si \u00e8 resa protagonista di una strenua resistenza e fu teatro del primo episodio della Resistenza italiana contro elementi della Luftwaffe e di Fallschirmjager tedeschi. Non appena giunse il fonogramma in cui si ordinava di considerare i tedeschi come nemici, le truppe del Regio Esercito di stanza a Barletta furono posizionate dal colonnello Francesco Grasso, comandante della piazza, a difesa delle vie d'accesso alla citt\u00e0. Il giorno 11 settembre 1943, s'ingaggi\u00f2 una battaglia su via Andria nei pressi della chiesa del Crocifisso, dove in quel caso gli italiani ebbero la meglio distruggendo un panzerjager del tipo Mader II, una camionetta e due sidecar. Il giorno successivo, bench\u00e9 provati dal giorno prima e dopo un bombardamento aereo di tipo Stukas, le truppe italiane furono costrette alla resa per la grande supremazia tedesca e per evitare che Barletta fosse rasa al suolo. Da quel momento si ebbero numerosi episodi di rappresaglia che fecero trentadue vittime civili, oltre a decine di feriti. L'episodio pi\u00f9 grave avvenne il 12 settembre giorno dell'occupazione militare, quando per rappresaglia, undici vigili urbani e due netturbini furono fucilati presso il Palazzo delle Poste erroneamente incolpati dell'uccisione di un tedesco il giorno prima. Per questi motivi la citt\u00e0 di Barletta \u00e8 stata insignita, unico caso in Italia, con la medaglia d'oro al valor militare ed al merito civile. Inoltre, con 11 medaglie d'oro e 215 medaglie d'argento Barletta \u00e8 la citt\u00e0 pi\u00f9 decorata d'Italia.\nUna delle tematiche pi\u00f9 sentite dalla popolazione barlettana \u00e8 la sua proclamazione a provincia, che arriva nel maggio 2004. Assieme alle citt\u00e0 di Andria e Trani, former\u00e0 infatti la sesta provincia della Puglia. La nuova Provincia di Barletta-Andria-Trani \u00e8 stata istituita dalla legge 148/2004 dell'11 giugno 2004. Le prime elezioni del Consiglio provinciale si sono svolte per il mese di giugno 2009. Nel dicembre 2004 \u00e8 stato nominato il Commissario di Governo, Giuseppe Capriulo. Nel febbraio 2006, con decreto governativo, la sigla automobilistica della Provincia \u00e8 diventata ufficialmente BT.\nCon D.P.C.M. (Decreto del Presidente del Consiglio dei ministri) del 16 novembre 2007 \u00e8 stata assegnata la Prefettura alla citt\u00e0 di Barletta. La sede designata dal Governo per l'istituzione provinciale \u00e8 l'edificio del Real Monte di Piet\u00e0."}
{"id": "2052293", "revid": "15756", "url": "https://it.wikipedia.org/wiki?curid=2052293", "title": "\u0160koda Superb", "text": "La \u0160koda Superb \u00e8 un'autovettura berlina appartenente al segmento D prodotta dalla casa automobilistica ceca \u0160koda Auto a partire dal 2001. Rappresenta il modello di punta della gamma \u0160koda. Come in altri casi simili, la denominazione del modello ha ripreso quella di un modello omonimo di diversi anni prima, la Superb del 1934.\nPrima serie (2001-2008).\nLa prima generazione utilizza il pianale della quinta serie di Volkswagen Passat dalla quale ereditava numerosi organi meccanici e parte degli interni. Anche il design risulta fortemente ispirato alla sorella tedesca. La prima serie di Superb \u00e8 stata lanciata nel 2001.\nPer quanto riguarda la sicurezza automobilistica la \"Superb B5\" \u00e8 stata premiata, nel 2003, con le 4 stelle (su un massimo di 5) nell'urto frontale dei crash test Euro NCAP.\nMotori e trasmissioni.\nLe motorizzazioni disponibili al lancio erano un 1.8 Turbo a benzina da 150 cavalli con distribuzione a 5 valvole per cilindro (per un totale di 20 valvole), un 2.0 8 valvole benzina da 116 cavalli, un 2.8 V6 30 valvole sempre a benzina da 193 cavalli e tre turbodiesel a iniettore pompa 1.9 TDI da 101 e 130 cavalli e un 2.5 TDI V6 da 163 cavalli. In seguito il motore 1.9 TDI venne sostituito da una nuova unit\u00e0 2.0 TDI dotata di filtro attivo antiparticolato e 140 cavalli.\nIl 1.9 TDI da 101 cavalli consentiva un'accelerazione 0-100\u00a0km/h in circa 13 secondi mentre la velocit\u00e0 massima si attestava sui 190\u00a0km/h. La versione da 130 cavalli di questo motore consentiva prestazioni migliori (velocit\u00e0 massima intorno ai 200\u00a0km/h con spunto 0-100 intorno a 10 secondi). Con il 2.8 V6 la Superb raggiungeva invece i 238\u00a0km/h e da 0 a 100\u00a0km/h impiegava circa 8 secondi. Il cambio era automatico sequenziale \"Tiptronic\" a sei rapporti o manuale a cinque e sei marce.\nRestyling del 2006.\nLa Superb ha ricevuto un leggero restyling nel mese di agosto 2006 per incorporare una nuova griglia del radiatore \u0160koda. Sono diversi i fari, gli indicatori di direzione laterali adesso sono integrati negli specchietti retrovisori esterni e le luci della coda a forma di C ricordano lo stile introdotto dalle moderne \u0160koda Roomster e dell'ultima \u0160koda Octavia, gli interni vengono ridisegnati e viene aggiornata la gamma motori.\nSeconda serie (dal 2008 al 2015).\nLa seconda serie della Superb \u00e8 stata presentata nel 2008 al salone dell'automobile di Ginevra.\nUtilizza la piattaforma comune alle ultime Volkswagen Golf e Passat mentre adotta sospensioni anteriori MacPherson e posteriori a 4 bracci multipli (schema Multilink). Il design \u00e8 ispirato al concept car \"\u0160koda Joyster\" che ha anticipato le future generazioni di vetture prodotte dalla casa ceca. La nuova Superb presenta soluzioni all'avanguardia come il baule apribile parzialmente o completamente (sistema \"Twin-Door\"), il tettuccio con celle solari per l'alimentazione della ventilazione, i fari allo xeno \"AFS\" adattativi, il riscaldamento con telecomando a veicolo fermo e quello dei sedili posteriori, oltre agli equipaggiamenti come le regolazioni elettriche dei sedili, gli specchietti gestibili in modo interamente elettrico e il navigatore satellitare a schermo tattile con display da 6\" e sintonizzatore TV. Tre sono i diversi livelli di allestimento proposti in Italia (\"Confort\", \"Ambition\" ed \"Elegance\"). Venne introdotta anche la versione Combi.\nPer quanto riguarda i crash test dell'EuroNCAP, la Superb \u00e8 stata sottoposta all'esame due volte, la prima nel 2008 e la seconda nel 2009 raggiungendo in entrambi i casi il punteggio di 5 stelle.\nMotori e trasmissioni.\nLa Superb \u00e8 stata proposta in otto motorizzazioni, tutte a iniezione diretta, quattro a benzina e quattro turbodiesel. Su una parte di esse \u00e8 stato disponibile il cambio automatico e la trazione integrale.\nLe motorizzazioni a benzina includono tre unit\u00e0 a quattro cilindri, funzionanti a iniezione diretta e turbocompresse (1.4 TSI 92\u00a0kW; 1.8 TSI 118\u00a0kW e 2.0 TSI 147\u00a0kW) e un propulsore a sei cilindri disposti a V, a iniezione diretta e non turbocompresso (3.6 FSI 191\u00a0kW).\nLe motorizzazioni turbodiesel includono quattro unit\u00e0 a quattro cilindri funzionanti a iniezione diretta. Una di esse, la 1.9 TDI 77\u00a0kW, adotta un sistema di alimentazione pompa-iniettore (PD, \"Pumpe-D\u00fcse\"); le restanti tre unit\u00e0 (1.6 TDI 77\u00a0kW; 2.0 TDI 103\u00a0kW e 2.0 TDI 125\u00a0kW) adottano invece un sistema di alimentazione di tipo \"common-rail, \"in linea con l'aggiornamento dei sistemi di alimentazioni per i motori Diesel in atto presso il gruppo Volkswagen che ha visto il sistema \"common-rail \"avvicendarsi al sistema pompa-iniettore a partire dal 2008.\nLe motorizzazioni 1.8 TSI (118\u00a0kW), 2.0 TSI (147\u00a0kW) e 2.0 TDI (103\u00a0kW e 125\u00a0kW) sono state offerte con la trazione integrale opzionale; la motorizzazione 3.6 FSI (191\u00a0kW) \u00e8 stata invece disponibile soltanto con la trazione integrale.\nIl cambio automatico DSG (\"Direct Shift Gearbox\") \u00e8 stato disponibile, in Italia, per tutti i motori a eccezione di 1.6 e 1.9 TDI. La versione a 6 rapporti ha equipaggiato 2.0 TSI, 3.6 FSI e 2.0 TDI, mentre la versione a 7 rapporti \u00e8 stata venduta con i motori 1.4 TSI e 1.8 TSI.\nIn taluni mercati le unit\u00e0 turbodiesel di cilindrata minore (1.6 TDI 77\u00a0kW; 1.9 TDI 77\u00a0kW) sono state disponibili soltanto nel livello di equipaggiamento \"GreenLine\", mentre in altri mercati \u00e8 stato possibile acquistare almeno una delle due motorizzazioni con un altro livello di equipaggiamento (non \"GreenLine\").\nRestyling del 2013.\nAll'inizio del 2013, l'autovettura viene sottoposta a un aggiornamento estetico.\nI cambiamenti riguardano frontale e posteriore. Ora i fari sono pi\u00f9 squadrati e il cofano prosegue fin dentro la mascherina per abbracciare il logo della casa, mentre il paraurti presenta delle nervature orizzontali e la presa d'aria \u00e8 pi\u00f9 grande. Dietro, la targa \u00e8 migrata dal paraurti al portellone e le porzioni di fanali su quest'ultimo puntano ora verso l'alto. Inoltre, le luci sono caratterizzate da elementi a led che disegnano motivi a forma di \u201cC\u201d concentrici.\nNell'abitacolo della \u0160koda Superb le novit\u00e0 si limitano al nuovo disegno del volante e a nuovi rivestimenti.\nTerza serie (dal 2015).\nLa terza generazione della Superb, che utilizza la nuova piattaforma MQB, \u00e8 stata annunciata nel febbraio 2015 per il Salone di Ginevra, con la produzione che \u00e8 iniziata a met\u00e0 dello stesso anno. Il nuovo modello \u00e8 pi\u00f9 grande della seconda generazione.\nLa nuova generazione ha tutti motori turbo a iniezione diretta costituiti da unit\u00e0 a 4 cilindri; sono cinque i motori a benzina di dimensioni variabili da 1,4 a 2,0 litri, e tre diesel da 1.6 o 2.0 litri. La \u0160koda Superb 2.0 TSI 4x4\u00a0206\u00a0kW \u00e8 attualmente la pi\u00f9 veloce vettura di serie della \u0160koda, con una velocit\u00e0 massima di 250\u00a0km/h e accelerazione 0-100\u00a0km/h in 5,8 secondi.\nRestyling 2019.\nNel maggio 2019 viene presentato il restyling della Superb che introduce novit\u00e0 sia estetiche che meccaniche: il design viene evoluto modificando la calandra di dimensioni maggiori con nuovi listelli verticali e nuovi fanali dalla forma pi\u00f9 spigolosa con optional i fari anteriori Matrix Full Led, nuovi paraurti anteriori e posteriori e nuovo logo sul baule a caratteri cubitali (come sul modello Skoda Scala). \nLa gamma motori viene aggiornata e omologata Euro 6D-Temp e debutta la versione \"Suberb iV\" con motore di tipo ibrido plug-in ricaricabile composto dal 4 cilindri a benzina 1.4 TSI da 156 CV e un motore elettrico da 115,6 CV con batterie agli ioni di litio da 13,6 kWh posizionate nel pianale posteriore. La potenza combinata (termico pi\u00f9 elettrico) \u00e8 di 218 cavalli e in modalit\u00e0 elettrica la vettura \u00e8 in grado di percorrere 55 km (ciclo WLTP). La Superb iV plug-in Hybrid \u00e8 abbinata al cambio a doppia frizione DSG a sei rapporti. La ricarica avviene tramite una presa da 3,6 kW in 3,30 ore, \u00e8 presente anche la ricarica parziale in frenata.\nViene introdotta anche la versione Scout wagon stile crossover con assetto rialzato di 15 mm e protezioni in plastica grezza lungo la carrozzeria.\nL\u2019interno viene aggiornato con l\u2019introduzione del nuovo sistema di infotainment da 8 o 9,2 pollici touchscreen con bluetooth, wifi, connessione internet e Apple CarPlay o Android Auto, a pagamento \u00e8 disponibile anche la ricarica wireless per smartphone. Viene introdotto anche il radar di assistenza alla guida che frena automaticamente la vettura in caso di ostacolo, mantiene le linee di carreggiata ed \u00e8 in grado di leggere la segnaletica stradale e di regolare automaticamente la velocit\u00e0.\nModelli derivati.\nDalla \u0160koda Superb di prima generazione deriva la Volkswagen Passat cinese, prodotta dal 2005 come Passat LingYu. Il frontale \u00e8 cambiato. I fari sono leggermente diversi, la griglia frontale e il paraurti sono simili a quella della Passat europea. Posteriormente cambiano i gruppi ottici e il portellone posteriore. Internamente cambiano solamente i loghi, adesso ci sono quelli Volkswagen e non quelli \u0160koda."}
{"id": "2052294", "revid": "599013", "url": "https://it.wikipedia.org/wiki?curid=2052294", "title": "Paulinho Santos", "text": "Carriera.\nInizi\u00f2 a giocare nella squadra della sua citt\u00e0 natale, il Rio Ave, restandovi per quattro stagioni. Dal 1992 fino a fine carriera (avvenuta nel 2003) ha militato nel , vincendo sette campionati portoghesi, cinque Coppe di Portogallo, sei Supercoppe di Portogallo ed una Coppa UEFA.\nCon la Nazionale di calcio del Portogallo ha collezionato 30 presenze dal 1994 al 2000 e segnato 2 gol, partecipando agli Europei del 1996, in cui ricopriva il ruolo di difensore sinistro."}
{"id": "2052295", "revid": "125432029", "url": "https://it.wikipedia.org/wiki?curid=2052295", "title": "Piero Camporesi", "text": "Biografia.\nAllievo di Carlo Calcaterra ha dedicato le prime ricerche a Francesco Petrarca, Vittorio Alfieri e Ludovico di Breme, nel solco della tradizione filologica dello Studio bolognese. Punto di svolta nel suo percorso di studioso \u00e8 stato l'incontro con il manuale di cucina di Pellegrino Artusi, \"La scienza in cucina e l'arte di mangiar bene\" - di cui ha curato l'edizione critica nel 1970 - dimostrando la centralit\u00e0 letteraria dell'opera e rivalutando, sotto il profilo dell'identit\u00e0 collettiva, il ruolo che un simile manuale di genere ha svolto, non soltanto nel fondare e unificare una tradizione gastronomica nazionale, ma anche nel promuovere la consapevolezza di una comune lingua italiana nei vasti strati di una popolazione ancora poco coinvolta nel processo unitario italiano.\nI suoi studi successivi hanno sempre pi\u00f9 esplorato, in tale direzione, le condizioni materiali di vita della societ\u00e0 d\"'ancien r\u00e9gime\" dal punto di vista popolare (come nel \"Libro dei vagabondi\", altra pietra miliare della sua ricerca), le relazioni con i cibi e gli atti alimentari, il governo delle pratiche legate alla cura e alla salute del corpo, la concretezza del mondo delle arti e dei mestieri popolari, ponendo in luce l'apparato simbolico e le trasformazioni antropologiche che un tale scambio osmotico ha esercitato nell'influenzare in profondit\u00e0 l'immaginario collettivo umano, in particolare nell'epoca tra Medioevo ed et\u00e0 moderna. Contemporaneamente ha continuato ad esercitare un'attenta rilettura di figure di spicco della storia nazionale - ricostruendone avvincenti ritratti - spaziando da autori del canone come Petrarca e Galileo Galilei, ma rivalutando anche un cantastorie popolare bolognese come Giulio Cesare Croce, di cui \u00e8 stato il pi\u00f9 importante studioso. Attento anche alle figure di raccordo tra mondo scientifico e realt\u00e0 quotidiana (Lorenzo Magalotti e Francesco Redi sopra tutti), ha dedicato infine il suo ultimo lavoro alla figura del protomedico bolognese Leonardo Fioravanti. I suoi temi preferiti, pur trattati con puntigliosa precisione scientifica, risultano accessibili anche ai lettori non specialisti, grazie ad un sapiente intarsio in cui scrittura erudita e linguaggio dei documenti, impiegati come fonti, vengono utilizzati per ricostruire la societ\u00e0 preindustriale, attraverso i sensi degli uomini che vi avevano materialmente vissuto.\nHa insegnato Letteratura Italiana nelle Facolt\u00e0 di Magistero e di Lettere dell'Universit\u00e0 di Bologna. Tra i saggisti italiani pi\u00f9 conosciuti al mondo, i suoi libri sono stati tradotti nei principali paesi europei, negli Stati Uniti, in Brasile e in Giappone.\nStudi su Piero Camporesi.\nSulla figura e l'opera di Piero Camporesi possono essere utilmente consultati i seguenti studi:"}
{"id": "2052296", "revid": "30300", "url": "https://it.wikipedia.org/wiki?curid=2052296", "title": "Giro 2009", "text": ""}
{"id": "2052297", "revid": "30300", "url": "https://it.wikipedia.org/wiki?curid=2052297", "title": "92\u00b0 Giro d'Italia", "text": ""}
{"id": "2052301", "revid": "1444886", "url": "https://it.wikipedia.org/wiki?curid=2052301", "title": "Voltammetria a scansione lineare", "text": "La voltammetria a scansione lineare \u00e8 un metodo voltammetrico dove la corrente di un elettrodo di lavoro, immerso in una soluzione, \u00e8 misurata durante una variazione del potenziale applicato alla soluzione in analisi.\nIl potenziale applicato \u00e8 calcolato dalla differenza tra il potenziale dell'elettrodo di lavoro e quello di un elettrodo di riferimento.\nSe una specie elettroattiva che si trova in soluzione \u00e8 capace di ridursi o ossidarsi nell'intervallo di potenziale usato, essa scambier\u00e0 elettroni con l'elettrodo di lavoro generando una corrente elettrica, che \u00e8 il segnale di interesse.\nL'ossidazione e/o la riduzione delle specie chimiche \u00e8 registrata come un picco nel grafico intensit\u00e0 di corrente contro potenziale applicato.\nQuesto picco indica a quale potenziale inizia il trasferimento di elettroni e quando questo processo cessa per esaurimento della sostanza coinvolta."}
{"id": "2052303", "revid": "782789", "url": "https://it.wikipedia.org/wiki?curid=2052303", "title": "James Lassiter", "text": "Biografia.\nCresciuto nell'area periferica di Filadelfia, dove conosce il vicino di casa DJ Jazzy Jeff, noto per aver formato un duo rap con Will Smith, grazie a lui ha modo di conoscere Smith con il quale inizia una prolifica collaborazione d'affari. Tra il 1997 e il 1999 Lassiter e Smith fondano la Overbrook Entertainment, societ\u00e0 che produce musica, film e programmi televisivi. La societ\u00e0 prende il nome dalla scuola frequentata da Lassiter e Smith, la Overbrook High School.\nLassiter ha prodotto molti film di successo con protagonista l'amico Will Smith, \"Al\u00ec\", \"Io, robot\" e \"Hitch - Lui s\u00ec che capisce le donne\". Nel 2006 produce \"La ricerca della felicit\u00e0\", esordio americano del regista italiano Gabriele Muccino, con protagonista sempre Smith. Tra il 2004 e il 2007 \u00e8 produttore esecutivo della sit-com \"All of Us\". Produce altri successi cinematografici di Will Smith come \"Io sono leggenda\" e \"Hancock\".\nCon la Overbrook Entertainment produce i film \"La vita segreta delle api\" e \"La terrazza sul lago\", nel 2008 torna a produrre la coppia Muccino-Smith in \"Sette anime\" ed \u00e8 produttore esecutivo dell'esordio alla regia di Jada Pinkett Smith."}
{"id": "2052305", "revid": "254059", "url": "https://it.wikipedia.org/wiki?curid=2052305", "title": "Pietro Marone", "text": "Biografia.\nFiglio del pittore Andrea Marone da Manerbio e nipote di Paolo Marone, anch'egli pittore, poi divenuto frate gesuita con il nome di Fr\u00e0 Benedetto da Brescia, Pietro ha presumibilmente ammirato e imitato lo stile di Paolo Veronese, Tiziano Vecellio e del Moretto. \nSi \u00e8 distinto per la pittura manierista a Brescia: gli affreschi sull' \"Iliade\" a Palazzo Caprioli nella contrada delle Grazie, l\"'Assunzione in Santa Maria dei Miracoli\", la \"Strage degli innocenti\" nella chiesa del Carmine, presente anche in San Lorenzo. Sempre a Brescia nel 1581 dipinse con Tommaso Bona in San Pietro (Duomo vecchio); nel 1588, lavor\u00f2 nella sala del consiglio nel palazzo della Loggia, e nel 1591, aiut\u00f2 la decorazione di archi di festa per celebrare la venuta a Brescia del cardinale Gianfrancesco Morosini, di ritorno da Parigi dove aveva ricoperto l'incarico di legato pontificio e dove rimarr\u00e0 come vescovo fino alla morte. A Lonato del Garda nella basilica della Nativit\u00e0 di San Giovanni Battista (dal 2017 riesposto nella chiesa di Sant'Antonio Abate) \u00e8 presente la \"pala dell'Assunta\".\nDell'artista si conserva come pala d'altare nella chiesa di Santa Maria Assunta in Valvendra l\"'Assunta\" eseguita nel 1592."}
{"id": "2052306", "revid": "1568601", "url": "https://it.wikipedia.org/wiki?curid=2052306", "title": "Dobratsch", "text": "Il Dobratsch (2.166 m s.l.m.) \u00e8 una montagna delle Alpi della Gail. Si trova nella regione austriaca della Carinzia sui bordi della Gailtal. A 2.150\u00a0m vi si trova la chiesa \"Maria am Stein\" che risulta essere la chiesa pi\u00f9 alta in Europa. "}
{"id": "2052308", "revid": "123842534", "url": "https://it.wikipedia.org/wiki?curid=2052308", "title": "Cromato", "text": "Il cromato \u00e8 l'anione &lt;chem&gt;CrO4^2-&lt;/chem&gt;,derivante dalla dissociazione dell'acido cromico, in soluzione acquosa \u00e8 in equilibrio con il bicromato o \"dicromato\":\nIn entrambe le specie lo stato di ossidazione del cromo \u00e8 +6 e sono quelle cui fa riferimento la dicitura cromo esavalente, nota ai pi\u00f9 per i casi di inquinamento ambientale.\nLa presenza di cromato o di dicromato \u00e8 strettamente legata al pH: in ambiente basico predomina il cromato (giallo) mentre ad alti valori di attivit\u00e0 idrogenionica (pH inferiore a 7) prevale il dicromato di colore arancione.\nPreparazione.\nI composti contenenti questi anioni vengono generalmente preparati per ossidazione del cromo trivalente:\nReattivit\u00e0.\nCromati e dicromati sono energici ossidanti e per questo hanno un largo utilizzo in laboratorio di sintesi e analisi.\nInsieme al permanganato il dicromato \u00e8 uno dei reattivi principali nelle titolazioni redox. Le titolazioni dicromatometriche, al contrario di quelle permanganometriche, necessitano l'utilizzo di indicatori poich\u00e9 la riduzione del dicromato porta alla formazione di Cr3+, il quale d\u00e0 alla soluzione un colore verde poco intenso. Tra gli indicatori pi\u00f9 utilizzati: ferroina, acido \"N\"-fenilantranilico e difenilamminosolfonato.\nIl cromato forma con Ag+ un sale insolubile che viene sfruttato per la determinazione del punto finale nell'argentometria secondo Mohr. Il cromo(VI) \u00e8 in grado di ossidare la difenilcarbazide. I prodotti della reazione di ossidoriduzione, Cr(III) e difenilcarbazone, reagiscono tra loro formando un complesso color magenta utilizzato nell'analisi spettrofotometrica.\nI composti utilizzati sono generalmente i sali potassici.\nI cromati e i bicromati reagiscono con l'acqua ossigenata H2O2 sia in ambiente alcalino, che in ambiente acido, dando prodotti in cui una o pi\u00f9 unit\u00e0 perossidiche [-O\u2013O-] vanno a sostituire uno o pi\u00f9 ossigeni [-O-]. In soluzione acida si forma subito il perossocomplesso CrO5 azzurro scuro, ossia O=Cr(O2)2; questo in soluzione acquosa \u00e8 piuttosto instabile ma, essendo neutro e un acido di Lewis, pu\u00f2 venire estratto in etere che con esso forma un labile addotto. Questo procedimento costituisce anche un saggio di riconoscimento di cromati e bicromati (Barresville). Aggiungendo piridina, che \u00e8 una base di Lewis migliore, questa sposta l'etere dando un complesso dello stesso tipo, ma pi\u00f9 stabile. \nStruttura.\nIl cromato \u00e8 un tetraedro:\nIl dicromato \u00e8 formato da due tetraedri che hanno un vertice in comune (il legame Cr\u2212O\u2212Cr):"}
{"id": "2052309", "revid": "200568", "url": "https://it.wikipedia.org/wiki?curid=2052309", "title": "Cromati", "text": ""}
{"id": "2052311", "revid": "200568", "url": "https://it.wikipedia.org/wiki?curid=2052311", "title": "Dicromato", "text": ""}
{"id": "2052312", "revid": "200568", "url": "https://it.wikipedia.org/wiki?curid=2052312", "title": "Dicromati", "text": ""}
{"id": "2052316", "revid": "200568", "url": "https://it.wikipedia.org/wiki?curid=2052316", "title": "Bicromato", "text": ""}
{"id": "2052318", "revid": "15756", "url": "https://it.wikipedia.org/wiki?curid=2052318", "title": "Carlotta di Prussia (1860-1919)", "text": "Famiglia d'origine.\nEra la figlia maggiore e secondogenita del principe Federico di Prussia, al momento della sua nascita \"Principe della Corona\", figlio di Guglielmo I di Germania, e di sua moglie, la principessa reale Vittoria, nota come \"Vicky\" in famiglia, figlia primogenita della regina Vittoria I del Regno Unito. Nacque diciannove mesi dopo la difficile nascita di suo fratello maggiore, il principe Guglielmo.\nSua nonna, la regina Vittoria, voleva che la sua prima nipotina prendesse il suo nome. Tuttavia, i prussiani volevano che la nuova principessa venisse chiamata Carlotta, come l'imperatrice Alexandra Feodorovna di Russia, che era nata la principessa Carlotta di Prussia. Come compromesso, il suo primo nome era Vittoria, tuttavia, \u00e8 stata sempre chiamata Carlotta. Prende il nome anche da sua nonna paterna, la regina Augusta.\nCarlotta era un membro degli Hohenzollern, una casa reale che aveva governato la Prussia dal XVII secolo. Poco prima del suo primo compleanno suo padre divenne il principe ereditario di Germania. Lei e suo fratello ricevevano spesso le visite dei loro nonni materni. Vicky e Federico a loro volta portarono Guglielmo e Carlotta in visita in Inghilterra nel giugno 1861, sei mesi prima della morte di Alberto.\nLa famiglia trascorreva gli inverni a Berlino e le estati a Potsdam; inoltre includeva solitamente un soggiorno in campagna, per la gioia dei bambini. Nel 1863 Vicky e Federico acquistarono una propriet\u00e0 in rovina e la ristrutturarono in una fattoria, consentendo alla famiglia di vivere periodicamente una semplice vita di campagna. Federico era un marito amorevole, ma come ufficiale nell'esercito prussiano, i suoi doveri lo allontanavano sempre pi\u00f9 da casa. Vicky era una madre intellettualmente esigente che si aspettava che i suoi figli esibissero una guida politica e morale, e in assenza del marito sorvegliava attentamente la loro educazione. Poco dopo essere arrivata nel suo nuovo paese d'adozione, Vicky osserv\u00f2 le continue discussioni e intrighi all'interno della famiglia reale prussiana. Questo rafforz\u00f2 la sua fede nella superiorit\u00e0 della cultura inglese; ha cresciuto i suoi figli in scuole materne in stile inglese, e ha promosso con successo l'amore per il suo paese nativo incorporando aspetti della cultura inglese a casa e portandoli a frequenti viaggi in Inghilterra.\nDurante la sua infanzia Carlotta dimostr\u00f2 di avere una personalit\u00e0 nervosa e agitata, si mangiava spesso le unghie e rovinava i suoi vestiti, tanto che la nonna Vittoria scrisse in pi\u00f9 di una occasione alla figlia la sua disapprovazione. Nonostante le punizioni che venivano inflitte alla bambina, questa non abbandon\u00f2 mai le sue abitudini, che si esternavano anche con il poco interesse per lo studio, atteggiamento che preoccupava la madre.\nNel corso del tempo, si \u00e8 sviluppata una frattura tra i tre primogeniti e i tre figli pi\u00f9 piccoli. Le morti dei fratelli di Carlotta, Sigismondo e Waldemaro, devastarono la principessa ereditaria. La rigida educazione che Vicky diede ai tre figli pi\u00f9 grandi non si replic\u00f2 nella sua relazione con i suoi tre figli pi\u00f9 piccoli. I figli pi\u00f9 grandi, a loro volta, si risentirono per l'indulgenza di Vicky verso i loro fratelli pi\u00f9 piccoli.\nCarlotta fu molto amata dai nonni paterni, l'imperatore Guglielmo e l'imperatrice Augusta, e anche il fratello maggiore Guglielmo le fu sempre molto affezionato. Carlotta era sostenitrice della politica conservatrice del fratello maggiore e del cancelliere Bismarck, in contrasto con la madre, favorevole ad una politica pi\u00f9 liberale.\nMatrimonio.\nLa principessa aveva le gambe corte, che, abbinate a vita e braccia lunghe, la facevano apparire alta quando si sedeva. Era anche abbastanza semplice. Soffr\u00ec di problemi di salute significativi per la maggior parte della sua vita adulta; questo era accompagnato da uno stato quasi continuo di disturbi mentali. I suoi numerosi problemi di salute includevano reumatismi, dolori alle articolazioni, mal di testa e insonnia.\nIn seguito ad alcuni flirt, si diffusero pettegolezzi maliziosi che causarono problemi.\nNell'aprile 1877 Carlotta si fidanz\u00f2 con il duca Bernardo di Sassonia-Meiningen (1851-1928), figlio maggiore del duca Giorgio II di Sassonia-Meiningen e della sua prima moglie la principessa Carlotta di Prussia. Van der Kiste ritiene che la decisione di Carlotta di sposare Bernardo derivi anche dal desiderio di diventare indipendente dai suoi genitori, e in particolare dalle critiche di sua madre.\nIl matrimonio venne celebrato il 18 febbraio 1878 a Berlino in una doppia cerimonia che comprendeva anche il matrimonio della principessa Elisabetta Anna di Prussia con Federico Augusto di Oldenburg. Gli zii materni di Carlotta, il Principe di Galles e il Duca di Connaught e Strathearn, presenziarono alle nozze, cos\u00ec come il re Leopoldo II e la regina Maria Enrichetta del Belgio.\nLa nuova coppia si stabil\u00ec vicino al Neues Palais, in una piccola villa in precedenza abitata da Auguste von Harrach, la moglie morganatica di Federico Guglielmo III di Prussia. Acquisirono anche una villa a Cannes, una decisione che fece arrabbiare Guglielmo, che considerava la Francia un paese nemico. Alla fine Carlotta trascorse la maggior parte dei suoi inverni nella citt\u00e0 francese, sperando che il suo clima caldo avrebbe aiutato ad alleviare la sua cattiva salute.\nLa coppia ebbe una figlia:\nDopo la nascita della figlia, Carlotta abbandon\u00f2 la vita famigliare in favore della vita sociale di Berlino e in lunghi viaggi. Durante questi viaggi, Carlotta lasciava spesso sua figlia a sua madre Vicky. Feodora fece spesso lunghe visite a Friedrichshof, la propriet\u00e0 della nonna materna; in un'occasione, Vicky osserv\u00f2 che Feodora \"\u00e8 davvero una brava bambina e molto pi\u00f9 facile da gestire di sua madre\". Come sua madre, Fedora soffriva di malattie e vari dolori fisici, oltre a gravi emicranie.\nGuglielmo I concesse a Carlotta e a Bernardo una villa vicino a Tiergarten e trasfer\u00ec Bernardo in un reggimento della citt\u00e0. Carlotta passava gran parte del suo tempo a socializzare con altre dame, dove era normale perseguire attivit\u00e0 come pattinaggio, spettegolare e organizzare cene. Era ammirata per il suo senso della moda, avendo importato tutti i suoi vestiti da Parigi. Anche Carlotta fumava e beveva. Si guadagn\u00f2 la reputazione di pettegola e molti la trovarono acida; era conosciuta per far amicizia con qualcuno e guadagnarsi la fiducia, solo per diffondere i loro segreti agli altri.\nIl padre di Carlotta ascese al trono tedesco come Federico III nel marzo 1888, solo per soccombere al cancro alla gola nel giugno di quell'anno. Carlotta rimase con suo padre malato durante questo periodo, insieme alla maggior parte dei suoi fratelli. Con l'ascesa di suo fratello come Guglielmo II, l'influenza sociale di Carlotta aument\u00f2 a Berlino, dove si circond\u00f2 di un gruppo di nobili, diplomatici e giovani funzionari della corte. Mentre si era riconciliata gradualmente con sua madre durante la malattia di suo padre, Carlotta si schier\u00f2 con Guglielmo quando si lament\u00f2 che avrebbe dovuto assistere al Giubileo d'oro della Regina Vittoria al posto di suo padre malato. Dopo l'ascensione di Guglielmo II, Carlotta e Bernardo si schierarono dalla sua parte nelle dispute con la madre.\nScandalo delle lettere.\nAll'inizio del 1891, la societ\u00e0 di Berlino esplose in uno scandalo dopo che una serie di lettere anonime circolarono tra i membri di spicco della corte, tra cui Guglielmo II e sua moglie Augusta Vittoria. Le lettere erano scritte con la stessa calligrafia e presentavano pettegolezzi salaci, accuse e intrighi tra i potenti della corte. Alcuni includevano immagini pornografiche stratificate su fotografie reali. Guglielmo II ordin\u00f2 un'indagine, ma lo scrittore (o gli scrittori) non furono mai identificati. Alcuni contemporanei ipotizzarono che Carlotta, nota per la sua lingua tagliente e l'amore per il gossip, avrebbe potuto essere la responsabile. Gli storici hanno suggerito che lo scrittore potrebbe essere stato il fratello di Augusta Vittoria, il duca Ernesto Gunther di Schleswig-Holstein-Sonderburg-Augustenburg in collaborazione con la sua amante.\nDurante lo scandalo delle lettere, Carlotta perse il suo diario che conteneva sia i segreti di famiglia che le critiche su vari membri della sua famiglia; il diario venne infine consegnato a Guglielmo II, che non la perdon\u00f2 mai per i suoi contenuti. Bernardo fu trasferito a un reggimento nella tranquilla citt\u00e0 di Breslavia, in effetti esiliandoli. Gli venne limitata anche la possibilit\u00e0 di viaggiare fuori dal paese, a meno che non fossero disposti a rinunciare agli onori reali. Nel 1896, Augusta Vittoria accus\u00f2 Carlotta di intrattenere una relazione con Karl-August Freiherr Roeder von Diersburg, un funzionario di corte. Carlotta neg\u00f2 le accuse. Bernardo difese sua moglie e critic\u00f2 gli Hohenzollern per aver tentato di mantenere ogni principessa prussiana sotto il controllo della famiglia.\nDuchessa di Sassonia-Meiningen.\nNel giugno del 1911, Carlotta prese parte all'incoronazione di suo cugino Giorgio V in Inghilterra, ma la calura estiva del paese le lasci\u00f2 a letto con la faccia gonfia e il dolore alle membra. Il 25 giugno 1914, Bernardo divenne duca di Sassonia-Meiningen. La prima guerra mondiale scoppi\u00f2 il 28 luglio; Bernardo part\u00ec per il fronte mentre Carlotta rimase al governo del ducato, prestandosi principalmente come prestanome. Durante la guerra, Carlotta speriment\u00f2 sempre pi\u00f9 dolori come dolori cronici, gambe gonfie e problemi ai reni. Il grado del dolore divenne cos\u00ec forte che cominci\u00f2 a prendere l'oppio come unico rimedio.\nMorte.\nLa fine della guerra port\u00f2 alla fine politica dell'Impero tedesco, cos\u00ec come a tutti i suoi numerosi ducati; di conseguenza, Bernardo fu costretto ad abdicare. L'anno seguente, Carlotta si rec\u00f2 a Baden-Baden per cercare cure mediche per il suo cuore, morendo infine a causa di un infarto il 1 ottobre 1919, all'et\u00e0 di 59 anni.\nRecenti esami medici sui suoi resti e su quelli della figlia, morta dopo una vita di sofferenza, hanno evidenziato che entrambe probabilmente soffrivano di porfiria, una rara malattia genetica che si ritiene abbia colpito alcuni membri della famiglia reale britannica, in particolare Giorgio III."}
{"id": "2052322", "revid": "670021", "url": "https://it.wikipedia.org/wiki?curid=2052322", "title": "Fontana del Nettuno (Trento)", "text": "La fontana del Nettuno si trova in piazza Duomo a Trento, dove era consueto installare la \"macchina dei fuochi\" per la festa di san Vigilio, e fu costruita su progetto dello scultore Francesco Antonio Giongo di Lavarone fra il 1767 e il 1769. Per questa fontana lo scultore ide\u00f2 un sistema di scorrimento dell'acqua senza interruzioni.\nCaratteristiche.\nLa statua del Nettuno originaria \u00e8 opera di Stefano Salterio da Laglio, ma a causa dei danni subiti nel tempo essa \u00e8 stata spostata alla fine del 1939 nel cortile del vicino palazzo Thun, mentre sulla fontana \u00e8 presente dal 1945 una copia in bronzo realizzata nel 1942 da Davide Rigatti.\nSotto la statua del Nettuno la fontana \u00e8 ornata da tritoni, cavalli marini ed altri gruppi scultorei, anch'essi originariamente opera di Stefano Salterio, poi sostituiti nel XIX secolo da copie eseguite dallo scultore Andrea Malfatti (1832-1917) su disegni del pittore Ferdinando Bassi (Trento, 1819 - Venezia, 1883). Il tritone superiore meridionale \u00e8 un'ulteriore copia realizzata nel 1920 da Davide Rigatti.\nIncisa su quattro mensole ai lati del fusto, a met\u00e0 altezza, si legge la scritta \u00ab\"Magnificum hunc fontem\"\u00bb, \u00ab\"cum acquarum perpetuo cursu\"\u00bb, \u00ab\"[d]esperanti[bus] omni[bus]\"\u00bb, \u00ab\"Franciscus An[tonius] Iongo tri[dentin]us fecit\"\u00bb. In cartigli scolpiti ai lati del fusto sono incise le scritte \u00abMDCCLXVIII\u00bb (1768) e \u00abSPQT\u00bb (\"Senatus Popolusque Tridenti\").\nDalla costruzione fino alla seconda met\u00e0 del XIX secolo la fontana fu circondata da una serie di sedici pilastrini uniti da catene, in seguito rimossi.\nA Elberfeld (Wuppertal) esiste una copia della fontana (Jubil\u00e4umsbrunnen), realizzata nel 1895 ad opera dello scultore Leo M\u00fcsch.\nStoria.\nLa costruzione.\nIl primo atto ufficiale per la costruzione di una fontana che portasse acqua salubre entro la cinta muraria di Trento fu compiuto dal Magistrato consolare, l'organo di autogoverno della citt\u00e0, con una delibera del 23 dicembre 1766, per il \"riguardo della salute e decoro\" della citt\u00e0. L'intenzione iniziale era tuttavia modesta, e prevedeva di ricorrere al finanziamento privato in cambio della concessione della cittadinanza. L'iniziativa ebbe per\u00f2 poco successo in quanto gli aderenti furono solamente due.\nIl progetto ed i lavori della fontana furono affidati all'architetto Flavio Antonio Giongo di Lavarone (1723-1776), che scolp\u00ec le vasche, il fusto ed i cartigli, e fu poi affiancato nel 1767 da Stefano Salterio da Como (1730-1806) che scolp\u00ec la statua del Nettuno e gli altri gruppi statuari (tritoni, centauri, putti e cavalli marini). La fontana fu completata l'anno successivo, nel 1768, come riportato in uno dei cartigli sul fusto, tuttavia ancora priva d'acqua.\nContemporaneamente alla costruzione della fontana, infatti, procedevano i lavori per l'approvvigionamento idrico della stessa, che prevedevano l'allacciamento ad una sorgente sopra l'abitato di Cadine, con il quale si stabilirono accordi in proposito nel 1767, mediante un acquedotto di tubi di pino che scendeva da occidente nella gola del torrente Vela (B\u00f9s de Vela) fino alla citt\u00e0. Le condutture tuttavia non ressero alla pressione dell'acqua, scoppiando, ed anche le esondazioni del torrente Vela provocarono danni.\nIl compito di portare acqua alla fontana fu quindi affidato ancora a Flavio Antonio Giongo, con una ricompensa di 500 fiorini se avesse garantito \"un'acqua continua e perenne\". Allo scopo egli utilizz\u00f2 una fonte ad oriente, presso la frazione di San Don\u00e0, ed anche parte dell'acqua del torrente Fersina depurata tramite apposite vasche. Negli atti civici, in una nota a margine della Matricola dei cittadini del 1768 si legge \"Seppe condurre facilmente a termine ci\u00f2 che altri tentarono invano\", ed a tali episodi probabilmente si riferiscono le incisioni \u00ab\"cum acquarum perpetuo cursu\"\u00bb e \u00ab\"[d]esperanti[bus] omni[bus]\"\u00bb sulle mensole ai lati del fusto della fontana.\nL'8 luglio 1769 l'acqua finalmente prese a zampillare dalla fontana, ed appena un mese dopo, il 13 agosto 1769, il Magistrato consolare emise un proclama che vietava di inquinare l'acqua lavandovi \"pannolini, trippe, rane e cose simili\".\nLa fontana del Nettuno rappresenta un abbinamento audace, infatti lega una citt\u00e0 alpina al mare, e una storica sede vescovile (l'antistante Palazzo Pretorio) ad una divinit\u00e0 pagana.\nI motivi che portarono alla scelta di tale soggetto non sono noti, ma si ipotizza che siano stati influenzati dal declino del principato vescovile unitamente all'espansione dell'illuminismo (da qui la scelta di un soggetto laico), ed anche dall'assonanza tra l'antico nome romano della citt\u00e0, \"Tridentum\", con il tridente del dio Nettuno.\nLe critiche.\nLa spesa totale per la costruzione della fontana raggiunse la cifra di 22000 fiorini, e per questo fu oggetto di critiche, rivolte pi\u00f9 che altro al Magistrato consolare: il padre francescano Giangrisostomo Tovazzi riporta di un foglietto anonimo affisso alla fontana poco dopo l'inaugurazione in cui si leggeva \u00ab\"Illustrissime domine Voltoline, dic ut lapides isti panes fiant\"\u00bb, un invito all'arciconsole Voltolini a trasformare in pane le pietre della fontana. Gi\u00e0 durante la costruzione, nel 1767, il decano Sigismondo Antonio Manci scriveva nei propri annali: \u00abil capo Voltolini ottenne di poter far ergere una dispendiosissima fontana in mezzo alla piazza\u00bb. Ancora, in un libello anonimo stampato nella primavera del 1798 dal titolo \"Dissertazione storico-giuridica in cui si prova che il Magistrato Municipale di Trento prima d'imporre Collette deve giustificare con un formale rendimento di Conti la sua passata Amministrazione\" si leggeva \u00abLa superba, ed inutile fontana di marmo, che vedesi nella pubblica piazza: opera di tanto costo, che poche citt\u00e0 capitali avrebbero avuto il coraggio di eseguirla, e che per soprappi\u00f9 esige un'annuale gravissima spesa pel suo mantenimento\u00bb.\nGli interventi del XIX secolo.\nNel 1857, su segnalazione dell'allora ingegnere civico di Trento Paolo Leonardi, lo scultore Giorgio Bernasconi di Milano si propose per effettuare un primo restauro dei gruppi scultorei della fontana, che risultavano \"mutili e guasti\" in pi\u00f9 parti. Secondo lo stesso Bernasconi, nei gruppi inferiori mancavano il braccio d'un tritone e cinque gambe di cavallo, mentre nei gruppi superiori mancavano due braccia ed una gamba, oltre che essere il tutto ricoperto da uno strato terroso e mucoso. Ci\u00f2 port\u00f2 alla stipula, il 13 febbraio 1858 di un contratto per il restauro di due gruppi meridionali, che per\u00f2 non si dimostr\u00f2 risolutivo in quanto, nel 1862, l'ingegner Leonardi segnalava nuovamente il deperimento delle statue e la necessit\u00e0 di intervenire.\nIl 9 maggio 1865 lo scultore Andrea Malfatti (1832-1917), che gi\u00e0 aveva lavorato per il comune di Trento, si propose per un restauro generale della fontana (eccetto che per la statua del Nettuno), presentando un dettagliato preventivo di spesa che ammontava a 12000 fiorini. Una commissione istituita appositamente per esaminare il preventivo sugger\u00ec di affiancare nell'opera di restauro il pittore Ferdinando Bassi (Trento, 1819 - Venezia, 1883), affinch\u00e9 eseguisse lo studio ed il disegno dei gruppi scultorei. Il 17 marzo 1869 fu quindi stipulato un contratto col Malfatti, che per la somma di 5250 fiorini austriaci si impegnava a \"eseguire a nuovo in pietra statuaria delle migliori cave di Arco tutti i gruppi di statue che ornano la fontana in Piazza grande, eccettuato soltanto il Nettuno che vi sta sul culmine, attenendosi alle medesime primitive proporzioni ed agli originari disegni dei gruppi attualmente esistenti, disegni, che sono stati riprodotti con speciale riguardo alla loro forma, carattere, e dettagli originari e primitivi dal signor Ferdinando Bassi artista-pittore trentino per commissione del Municipio\", sostituire i vecchi gruppi statuari con quelli nuovi, oltre che a pulire e riparare le vasche ed il fusto della fontana, rieseguire il primo gradone riparando gli altri e rinnovando il sistema di canne di piombo e di getti. Nel 1871 fu completata la sostituzione delle statue, i cui calchi in gesso sono esposti nella gipsoteca del MART, e nell'estate del 1873 furono completati anche i lavori rimanenti.\nDa notare che, forse per coprire i guasti dell'et\u00e0 e le stuccature, la statua del Nettuno fu periodicamente dipinta in tinta bronzea quantomeno fino al 1907 (in una fotografia del 1936 appare priva di tintura).\nGli interventi ed i restauri del XX secolo.\nIl 10 ottobre 1920, in occasione della cerimonia ufficiale di annessione di Trento al Regno d'Italia, il modiglione che reggeva il tritone superiore meridionale cedette sotto il carico della folla che si era spinta fin sulla fontana, facendo crollare la statua. Anche in questo caso si procedette al rifacimento e sostituzione della stessa anzich\u00e9 alla riparazione, affidando il lavoro allo scultore Davide Rigatti, allievo di Andrea Malfatti, che gi\u00e0 aveva realizzato dei busti di Giovanni Prati e Giuseppe Verdi per i giardini di piazza Dante. Il tritone fu scolpito in pietra viva trentina anzich\u00e9 in arenaria d'Arco, in previsione di ulteriori sostituzioni.\nIn un saggio del 1926 Achille Albertini denunciava il cattivo stato di conservazione della vasca superiore e della statua del Nettuno in particolare, che era in procinto di sgretolarsi: le fessure e crepe infatti erano state da decenni otturate con mastice da vetraio, che non poteva fornire il necessario supporto strutturale. Anche lo scultore Stefano Zuech, in una lettera al comune di Trento del 16 maggio 1929 segnalava un \"dimagrimento anormale non solo dei dettagli, ma pur anco nelle masse grandi\" della statua, proponendo di sostituirla con una copia in bronzo.\nLa statua del Nettuno fu rimossa dalla fontana nell'autunno del 1939, e collocata nel cortile del municipio a Palazzo Thun. La copia in bronzo, realizzata ancora da Davide Rigatti nel 1942 e rimasta durante la seconda guerra mondiale nel cantiere comunale, fu collocata sulla fontana dopo il termine del conflitto, nel Natale del 1945.\nTra il 1989 ed il 1990 sia la statua originaria del Nettuno, che era in pessimo stato di conservazione, che la fontana furono oggetto di un profondo restauro, in occasione del quale l'alimentazione di quest'ultima fu sostituita da un sistema a ricircolo alimentato dall'acquedotto cittadino, che provvede a filtrare e decalcificare l'acqua e all'aggiunta di additivi alghicidi."}
{"id": "2052326", "revid": "181699", "url": "https://it.wikipedia.org/wiki?curid=2052326", "title": "Vindex", "text": "Il vindex era una figura del diritto romano di et\u00e0 arcaica e repubblicana, previsto dalle \"legis actiones\" (processo privato).\nSi tratta di un garante che sostituisce in toto il debitore sottoposto alla \"manus iniectio\". Dopo essersi assunto l'obbligo \u00e8 sul \"vindex\" che grava la sentenza del processo e le eventuali conseguenze negative, che secondo il principio della litiscrescenza vengono raddoppiate.\nIl creditore, una volta posta la \"manus \"sul debitore, doveva portarlo a casa con s\u00e9, tenerlo legato e sfamarlo per 60 giorni al massimo, lasso di tempo in cui il \"vindex \"poteva farsi avanti. Se non si presentava nessun \"vindex\", l'autorit\u00e0 pronunciava in iure l'addictio, ovvero l'aggiudicazione del debitore al creditore. Va specificato che in questo caso la libert\u00e0 del debitore fosse solo limitata,in quanto non avrebbe perso n\u00e9 lo status libertatis, n\u00e9 lo status civitatis. A questo punto il creditore poteva portare il suo debitore al mercato, dove i parenti o amici lo avrebbero potuto riscattare pagando il suo debito, ma passato il \"trinundium\" (ovvero tre giorni di mercato) il creditore poteva uccidere il proprio debitore o venderlo trans Tiberim peregre (ovvero al di l\u00e0 del Tevere), in quanto era severamente vietato in citt\u00e0 vendere uomini liberi che godevano dello status libertatis e dello status civitatis. In questo processo, quindi, il vindex rappresentava una figura molto importante: non solo era vantaggioso per l'eventuale creditore, che nel migliore dei casi avrebbe ottenuto il doppio della cifra dovuta, ma era anche l'unica speranza del debitore di non finire venduto al mercato, gesto che comunque lo macchiava di disonore (al mercato veniva esposto al pubblico con appeso il prezzo del suo debito, sia per informare gli eventuali compratori ma anche per rendere pubblica la sua inadempienza a eventuali creditori futuri)."}
{"id": "2052327", "revid": "125997328", "url": "https://it.wikipedia.org/wiki?curid=2052327", "title": "Laurent Truguet", "text": "Biografia.\nPrimi imbarchi.\nDi famiglia aristocratica, fu nominato guardiamarina nel 1765. Fu assegnato in forza alle navi \"Hirondelle\", \"Provence\", \"Atalante\", \"Pl\u00e9iade\" e \"Chim\u00e8re\". Ottenne diversi riconoscimenti, assegnati da Luigi XV ai soldati pi\u00f9 valorosi. Divenne \"enseigne de vaisseau\" nel 1773 e nel 1778 aveva gi\u00e0 preso parte a 8 campagne quando fu dichiarata guerra alla Gran Bretagna.\nDurante la guerra d'America, prest\u00f2 servizio sulla fregata \"Atalante\", poi sul vascello \"Hector\", agli ordini del conte d'Estaing, e partecip\u00f2 ai combattimenti dell'isola di Saint Lucia. Tenente di vascello nel 1779, malgrado fosse stato gravemente ferito, salv\u00f2 la vita al conte suo comandante durante l'assedio di Savannah e per questo fu nominato cavaliere dell'Ordine di San Luigi.\nImbarcato sul \"Languedoc\" prima e sul \"Citoyen\" poi, partecip\u00f2 alle battaglie delle squadre navali del conte di Guichen e dell'ammiraglio de Grasse (battaglie della Baia di Chesapeake, di Saint Kitts e delle Saintes).\nCapitano di corvetta nel 1784, fu inviato a Costantinopoli come assistente dell'ambasciatore e qui fu addetto all'addestramento dei Turchi in materia di fortificazioni, artiglieria, fonderia e costruzione di navi. Ebbe il comando del \"Torleton\", un brick sul quale effettu\u00f2 rilievi idrografici dei Dardanelli fra il 1785 e il 1786; nel 1787 pubblic\u00f2 a Costantinopoli un \"Trattato di marina\".\nDurante la Rivoluzione.\nTornato in Francia nel 1789, fu inviato a Brest nel 1790 per prendere il comando di una fregata destinata a una missione che gli eventi avrebbero impedito di effettuare. Fece allora un viaggio in Gran Bretagna per completarvi le sue conoscenze di nautica. Capitano di vascello il 1\u00ba gennaio 1792, fu promosso nel luglio successivo a contrammiraglio e gli fu assegnato il comando delle forze navali del Mediterraneo, sul vascello \"Tonnant\". Bombard\u00f2 Nizza, Villafranca e il 22 novembre 1792 partecip\u00f2 con la sua flotta, di concerto con il generale di fanteria Anselme, alla conquista della citt\u00e0 ligure di Oneglia, enclave sabaudo nel genovese, mentre il generale Montesquiou s'impadroniva della Savoia.\nFu incaricato, lo stesso anno, di cooperare con la sua flotta alla conquista dell'isola di Sardegna. Si disponeva a bombardare Cagliari, quando fra le truppe da sbarco scoppi\u00f2 un'insurrezione che lo costrinse a togliere l'assedio ed a reimbarcarle, decisivo fu anche l'intervento di numerosi volontari sardi e dei loro mastini, probabilmente progenitori dell'odierno pastore fonnese, come documentato da Padre Antonio Bresciani.\nAl rientro, passando per la Corsica, fu ricevuto dalla famiglia Bonaparte ed accenn\u00f2 ad un inizio d'idillio con Elisa, sorella del futuro imperatore. Ebbe sempre relazioni di vicinanza con la famiglia di Napoleone.\nDi ritorno a Tolone nel marzo 1793, si rec\u00f2 a Parigi dove ottenne l'adozione di un codice penale marittimo, finalizzato a prevenire nuove insurrezioni ed ammutinamenti, ma che provoc\u00f2 dei tumulti nei porti. Destituito il 31 marzo, fu arrestato per effetto della pubblicazione della \"loi des suspects\" (legge dei sospetti). Fu liberato il 9 termidoro, alla morte di Robespierre.\nFu promosso ammiraglio di divisione nel 1795 e nominato ministro della marina dal Direttorio dal novembre 1795 al luglio 1797. Durante il mandato ristabil\u00ec disciplina ed ordine nei porti e negli arsenali, richiam\u00f2 anziani ufficiali estromessi dagli avvenimenti politici, fece riprendere le ostilit\u00e0 con la Gran Bretagna e, su pressione del generale Hoche, present\u00f2 al Direttorio un progetto di spedizione di 30.000 uomini in Irlanda, nonch\u00e9 60.000 sulle coste di Scozia e Inghilterra, con Morard de Galles come comandante delle forze di mare. L'operazione fu un fiasco. Organizz\u00f2 ed invi\u00f2 poi nell'Oceano indiano la divisione di fregate agli ordini del Sercey.\nSi sforz\u00f2 di far rispettare nelle colonie il decreto di abolizione della schiavit\u00f9 del 1794 ed appoggi\u00f2 la fondazione nei pressi di Parigi di un collegio destinato ai bambini neri e meticci; questo collegio accolse fra gli altri i figli di Toussaint Louverture. Fu poi chiuso da Denis Decr\u00e8s nel 1802.\nTruguet prese anche l'iniziativa di far redigere un nuovo regolamento di tattica navale, che fu adottato nell'anno V e che infrangeva la tradizione esclusivamente difensiva ratificata dal regolamento del 1769. Ufficializz\u00f2 e organizz\u00f2 la costituzione di una squadra leggera d'attacco in seno a ciascuna flotta. Questo regolamento fu poi completato da quello dell'anno X, ispirato anch'esso dal Truguet.\nIn occasione del rimpasto ministeriale che preparava la strada al colpo di stato del 18 fruttidoro dell'anno V, fu sostituito da Georges-Ren\u00e9 Pl\u00e9ville Le Pelley. Gli fu attribuita comunque l'ambasciata di Francia in Spagna, ma fu radiato dai quadri con la scusa di non essere tornato tempestivamente in servizio alla fine del mandato ministeriale; il ministro degli esteri Talleyrand, del quale Truguet aveva riscontrato malversazioni in Spagna, utilizz\u00f2 questo pretesto per estraniarlo dalla vita politica.\nEsiliato nei Paesi Bassi, ci rest\u00f2 9 mesi. Tornato dall'Egitto, Napoleone gli offr\u00ec la carica di ministro della marina. Truguet la rifiut\u00f2, ma accett\u00f2 la nomina al consiglio di stato (20 settembre 1801).\nEbbe a redigere quattro relazioni per il Primo Console, proponendo una riorganizzazione della marina, e soprattutto prese posizione contro la ri-legalizzazione della schiavit\u00f9, in nome delle sue solide convinzioni repubblicane, per le quali la \"egalit\u00e9\" era uno dei principali acquisti della rivoluzione. Fu forse il solo ufficiale a prendere una simile posizione e ad opporsi a Napoleone su questo punto. Fu attaccato violentemente dalle fazioni del ripristino dell'antico sistema coloniale. Le sue coraggiose prese di posizione furono oggetto di derisione ed il primo Console lo richiam\u00f2 gravemente.\nNel 1802 ebbe il comando dell'armata navale combinata, riunita a Cadice, col grado di \"ammiraglio capo\". A Truguet rispondevano le squadre di Linois, di Gantheaume e di Bedout. Con la pace di Amiens, l'ammiraglio rientr\u00f2 a Parigi.\nDurante l'Impero.\nAlla ripresa della guerra, Bonaparte affid\u00f2 a Truguet l'organizzazione ed il comando dell'armata navale di Brest, prima sullo \"Alexandre\", poi sul \"Vengeur\". Nel 1804, mentre in tutta la flotta i comandanti sollecitavano agli equipaggi la sottoscrizione di una petizione \"spontanea\" per chiedere una corona imperiale per Napoleone, Truguet prese pubblicamente posizione contro la costituzione di un impero in una lettera divenuta storica. La lettera gli valse 5 anni di gravi disgrazie, con la perdita di tutti suoi titoli ed anche la decadenza dalla \"l\u00e9gion d'honneur\".\nNel 1809, tuttavia, l'imperatore lo chiam\u00f2 alla prefettura marittima di Rochefort dopo averne destituito l'ammiraglio Pierre Martin (che era entrato in urto col consiglio di guerra a seguito del processo ai capitani responsabili del disastro dell'attacco britannico nella rada dell'Isola di Aix). L'anno successivo Napoleone confer\u00ec a Truguet l'amministrazione marittima dell'Olanda. Ripiegando per l'invasione straniera, Truguet fu uno degli ultimi ad abbandonare le posizioni.\nAl ritorno della monarchia.\nL'ammiraglio Truguet torn\u00f2 a Parigi, dove Luigi XVIII lo reintegr\u00f2 in servizio alla testa del corpo della marina e gli confer\u00ec il cavalierato di gran croce della \"L\u00e9gion d'honneur\". Durante i cento giorni, non ricevette da Napoleone n\u00e9 incarichi n\u00e9 favori.\nAlla seconda restaurazione fu incaricato del comando supremo di Brest, col rango di prefetto di mare, e gli fu ordinato di salvaguardare l'arsenale cittadino contro l'occupazione di truppe straniere che andavano avvicinandosi. Ci riusc\u00ec e per ricompensa Luigi XVIII gli attribu\u00ec la gran croce dell'ordine di San Luigi, il titolo di conte e quello di pari di Francia il 5 maggio 1819.\nDopo la rivoluzione di luglio, Truguet fu promosso al grado pi\u00f9 alto della marina, quello di ammiraglio, equivalente al maresciallo di Francia.\nMor\u00ec nel 1839 all'et\u00e0 di 87 anni ed \u00e8 sepolto a Parigi nel cimitero di P\u00e8re-Lachaise.\nIl bilancio.\nCertamente uno dei marinai francesi pi\u00f9 competenti della sua generazione, malgrado di origine aristocratica, Truguet fu un convinto repubblicano. Fu un ministro efficace nel ristabilire un po' d'ordine nella marina dopo gli eccessi del Terrore. Per contro, ebbe delle corresponsabilit\u00e0 nel fiasco della spedizione in Irlanda.\nLe sue coraggiose prese di posizione - non furono in tanti ad osteggiare il ritorno alla schiavit\u00f9 e l'impero - gli valsero rapporti complessi e spesso tempestosi con Napoleone, che tuttavia lo considerava uno dei migliori ammiragli e che si affidava a lui per missioni delicate in circostanze difficili.\nTruguet \u00e8 ritratto sull'Arco di Trionfo."}
{"id": "2052329", "revid": "1534511", "url": "https://it.wikipedia.org/wiki?curid=2052329", "title": "Ciclovoltammetria", "text": "La ciclovoltammetria (CV) o voltammetria ciclica \u00e8 una metodica elettrochimica potenziodinamica basata sull'applicazione di un potenziale a forma di onda triangolare a un elettrodo stazionario immerso in una soluzione non agitata.\nIn un normale esperimento il potenziale dell'elettrodo di lavoro \u00e8 variato linearmente nel tempo come nel caso della voltammetria a scansione lineare. \nPer\u00f2 contrariamente da essa, in ciclovoltammetria la variazione del potenziale non termina quando questo raggiunge un dato valore, ma l'andamento \u00e8 invertito. Questa inversione pu\u00f2 avvenire per numerose volte durante un singolo esperimento. \nTale tecnica \u00e8 generalmente usata per studiare le propriet\u00e0 di un analita in soluzione , nonch\u00e9 per lo studio di sistemi redox e in chimica dello stato solido e delle superfici.\nMetodi sperimentali.\nIn ciclovoltammetria, il potenziale varia linearmente con una velocit\u00e0 detta velocit\u00e0 di scansione misurata generalmente in volt per secondo (V/s). Il potenziale viene misurato tra l'elettrodo di riferimento, a potenziale costante, e l'elettrodo di lavoro, mentre la corrente viene misurata tra l'elettrodo di lavoro e il controelettrodo; da qui la corrente (\"i\") \u00e8 riportata contro il potenziale applicato (\"E\") per dare il cosiddetto ciclovoltammogramma. Al variare del potenziale per ogni analita che pu\u00f2 essere ridotto (o ossidato) vi \u00e8 uno scambio di elettroni con l'elettrodo di lavoro, cos\u00ec da dare una variazione della corrente misurata che produce un picco nel voltammogramma. Se il processo \u00e8 reversibile quando il voltaggio sar\u00e0 invertito raggiunger\u00e0 il valore che riossider\u00e0 (o ridurr\u00e0) il prodotto formato nella prima parte della scansione producendo una corrente di opposta polarit\u00e0. Un nuovo picco apparir\u00e0 nel voltammogramma con una forma simile al precedente ma con inversa polarit\u00e0. Da ci\u00f2 se ne ricava il potenziale ossidoriduttivo e la velocit\u00e0 della reazione elettrochimica avvenuta. Nel caso di analita in soluzione, se il trasferimento di elettroni all'elettrodo \u00e8 veloce e il processo \u00e8 limitato dalla diffusione delle specie verso la superficie dell'elettrodo, l'intensit\u00e0 di corrente del picco sar\u00e0 proporzionale alla radice quadra della velocit\u00e0 di scansione, come descritto nell'equazione di Cottrell. L'intensit\u00e0 di corrente del picco sar\u00e0 proporzionale alla velocit\u00e0 di scansione quando la diffusione non limita il trasferimento di elettroni, come nel caso di sostanze elettroattive adsorbite sulla superficie dell'elettrodo.\nCaratterizzazione.\nFondamentale quanto ovvio, l'analita in studio tramite ciclovoltammetria deve essere una specie elettroattiva all'interno dell'intervallo di potenziale sperimentale. \u00c8 anche altamente indispensabile per l'analita un comportamento reversibile o quasi.\nUn comportamento reversibile si ha quando la differenza di potenziale tra il picco di riduzione e ossidazione tende a zero al tendere della velocit\u00e0 di scansione a zero. In tale situazione si ha un valore di potenziale pari al potenziale formale della coppia redox, che sar\u00e0 uguale alla media matematica dei potenziali di ossidazione e riduzione presi a velocit\u00e0 diverse dallo zero.\nIn questo sistema ideale si avranno distinti valori di |Eox-Erid|, per esempio a 50\u00a0mV/s \u0394E sar\u00e0 59\u00a0mV per processi con un solo elettrone coinvolto e 30\u00a0mV nel caso di 2 elettroni coinvolti. \nInoltre il rapporto dell'intensit\u00e0 di corrente passante al catodo (ipc) e all'anodo (ipa) si approssima all'unit\u00e0 (ipa/ipc=1) per picchi reversibili.\nQuando il processo \u00e8 semi-reversibile \u00e8 ancora possibile determinare molte informazioni, specialmente i processi cinetici, seguendo l'andamento delle reazioni chimiche oltre al E01/2 termodinamico.\nQuando il processo \u00e8 irreversibile la ciclovoltammetria non \u00e8 in grado di discriminare se il valore ricavato sia il potenziale termodinamico o uno spostamento a potenziali pi\u00f9 estremi per qualche forma di sovrapotenziale.\nIl processo pu\u00f2 essere irreversibile a causa di successive reazioni chimiche, un esempio comune per i metalli di transizione \u00e8 la variazione della geometria delle sfere di coordinazione.\nQualche supposizione pu\u00f2 essere fatta circa l'irreversibilit\u00e0 dei processi, ma ci\u00f2 \u00e8 generalmente fuori dallo scopo della ciclovoltammetria.\nL'equazione di Randles-Sevcik esprime l'intensit\u00e0 della corrente di picco:\no per una soluzione alla temperatura di 298,15 K\ndove:\nRaggruppando i termini che possono essere considerati costanti, attuando una metodica standard per uno specifico elettrolita, si ottiene la forma IP = KR C, che esprime la dipendenza lineare dell'intensit\u00e0 della corrente di picco in funzione della concentrazione. Di conseguenza, la misura dell'altezza del picco pu\u00f2 essere utilizzata per l'analisi quantitativa.\nI potenziali di picco, potenziali corrispondenti alla corrente di picco, sono invece caratteristici per ogni elettrolita e permettono un approccio qualitativo a questo tipo di analisi.\nConfigurazione di un esperimento.\nNella configurazione pi\u00f9 comune, oltre all'elettrodo stazionario (detto elettrodo di lavoro) la cella elettrochimica comprende un elettrodo di riferimento e un controelettrodo, anche conosciuto come elettrodo ausiliario. Un elettrolita di supporto viene solitamente addizionato alla soluzione in esame per assicurare una sufficiente conduttivit\u00e0 e garantire che il trasporto della specie studiata avvenga per diffusione, a meno che essa non sia adsorbita sulla superficie dell'elettrodo.\nGli elettrodi sono statici e sono posizionati in una soluzione non agitata durante la ciclovoltammetria, e il metodo \u00e8 cos\u00ec caratterizzato da picchi controllati dalla diffusione nel caso di specie in soluzione. Questa strategia permette ad una parte dell'analita di rimanere dopo il processo ossidativo o riduttivo, dove pu\u00f2 ancora mostrare ulteriore elettroattivit\u00e0. \u00c8 importante agitare la soluzione prima di passare a un nuovo esperimento in modo da fornire alla superficie dell'elettrodo nuovo analita. Siccome in ciclovoltammetria si altera la carica delle sostanze in soluzione, \u00e8 prassi comune che dopo riduzione o ossidazione alcune sostanze possano precipitare e depositarsi sugli elettrodi. Questi strati formatisi possono isolare la superficie degli elettrodi, mostrando la loro propria attivit\u00e0 elettrochimica nelle successive scansioni, o addirittura alterare la superficie. Per questo e altre ragioni \u00e8 consigliabile pulire accuratamente le superfici degli elettrodi tra un esperimento e l'altro.\nMateriali comuni per l'elettrodo di lavoro includono carbonio vitreo, grafite pirolitica, platino, oro e ossidi semiconduttori di metalli, direttamente immersi nelle soluzioni o incastonati in cannule isolati e inerti (spesso di teflon) con una superficie esposta ad una estremit\u00e0. Il raggio medio di un elettrodo di lavoro \u00e8 intorno a 1\u00a0mm. Una forma regolare e definita permette di controllare l'area della superficie esposta all'analita, importante per l'interpretazione quantitativa dei risultati ciclovoltammetrici.\nPer eseguire esperimenti ad alte velocit\u00e0 di scansione un normale elettrodo di lavoro produrrebbe picchi distorti a causa dell'elevata corrente e dell'alta resistenza. Ultramicroelettrodi sono impiegati per minimizzare la corrente e resistenza.\nIl controelettrodo pu\u00f2 essere di qualunque materiale con alta conducibilit\u00e0 e inerte nei confronti delle condizioni di impiego.\nPer mantenere la corrente osservata, spesso il controelettrodo ossida o riduce il solvente o un elettrolita di supporto.\nVariazioni.\nIn alcuni esperimenti, la specie in analisi \u00e8 fissata sulla superficie dell'elettrodo di lavoro, per esempio in studi elettrochimici di proteine elettroattive. In questo caso la diffusione non gioca un ruolo importante nei processi implicati, ma fondamentali diventano le interazione analita-superficie, specie per proteine che tendono a denaturarsi in determinate condizioni.\nLa ciclovoltammetria non \u00e8 un metodo idrodinamico, ma esistono varianti dove un flusso generato da agitazione della soluzione, pompaggio o rotazione dell'elettrodo, \u00e8 in contatto con la superficie di lavoro. Queste tecniche raggiungono uno stato stazionario che appare lo stesso dal voltaggio positivo al negativo, cos\u00ec da limitare la tecnica a una voltammetria a scansione lineare."}
{"id": "2052330", "revid": "1305772", "url": "https://it.wikipedia.org/wiki?curid=2052330", "title": "7 Things", "text": "7 Things \u00e8 un singolo di Miley Cyrus pubblicato il 17 luglio 2008 dall'etichetta Hollywood Records e tratto dall'album \"Breakout\".\nIl pezzo \u00e8 dedicato all'ex fidanzato Nick Jonas che, in seguito, l'ha ricambiata con il brano \"\"Sorry\" a cui Miley ha risposto definitivamente con il brano \"Goodbye\"\".\nIl brano parla di come Miley abbia sofferto per via delle cose che odia e ama di lui, e di come non torner\u00e0 indietro.\nNel video, ragazza che si sfoga insieme ad altre adolescenti ed ai musicisti. Ha ottenuto la certificazione Vevo.\nTracce.\n1 Track CD\nPromo CD\nCD Single\nBimbo Jones Remixes"}
{"id": "2052337", "revid": "1586642", "url": "https://it.wikipedia.org/wiki?curid=2052337", "title": "Subaru Impreza WRC", "text": "La Subaru Impreza WRC \u00e8 una vettura da rally che ha partecipato al campionato del mondo dal 1993 al 2008.\nSubaru Impreza 555.\nL'esordio della Impreza nel mondo dei rally avvenne nel 1993. La Legacy RS, sua \"antenata\", era infatti divenuta poco competitiva rispetto alle avversarie Ford Escort Cosworth e Toyota Celica ST185 e il Subaru World Rally Team, il reparto corse della casa delle Pleiadi, incaric\u00f2 quindi la Prodrive di preparare la nuova Subaru Impreza secondo i regolamenti del Gruppo A. La vettura fu denominata \"555\" per via dello sponsor dell'epoca.\nIl suo debutto avvenne nel Rally di Finlandia con Ari Vatanen, Markku Al\u00e9n e Colin McRae come piloti. Le restanti gare del 1993 furono utilizzate come gare test in vista delle stagioni successive.\nNel 1994 la competitivit\u00e0 dimostrata dalla vettura attir\u00f2 alla corte del team inglese un campione come Carlos Sainz, come compagno di squadra dello spagnolo la Subaru conferm\u00f2 Colin McRae.\nLa prima vittoria arriv\u00f2 nell'Acropolis Rally 1994 grazie a Carlos Sainz. Il pilota spagnolo disput\u00f2 una grande stagione perdendo il titolo soltanto all'ultima gara dopo un gran duello con la Toyota di Didier Auriol. In quella stagione le vittorie totali della Subaru furono 3, oltre alla vittoria di Sainz in Grecia arrivarono infatti le vittorie di McRae in Nuova Zelanda e Inghilterra.\nNel 1995 vennero riconfermati Mcrae e Sainz, mentre una terza vettura venne schierata per Richard Burns nelle gare sterrate e per Piero Liatti in quelle su asfalto.\nLa stagione fu entusiasmante ed entrambi i piloti di punta lottarono per il mondiale, ottenendo complessivamente 5 vittorie in 8 gare (tre di Sainz e due di McRae). Il titolo fu vinto proprio da Colin McRae che sconfisse in volata Sainz all'ultima gara. Subaru vinse a fine stagione il suo primo titolo costruttori, anche grazie alla squalifica della Toyota.\nLa stagione successiva Sainz pass\u00f2 alla Ford, mentre in Subaru, a sostegno di Mcrae vennero scelti lo svedese Kenneth Eriksson e Piero Liatti.\nMcrae ottenne 3 vittorie che per\u00f2, con altrettanti incidenti, non bastarono a conquistare in titolo, che venne vinto da Tommi M\u00e4kinen su Mitsubishi. Questo non imped\u00ec per\u00f2 a Subaru di vincere il secondo titolo costruttori consecutivo.\nSubaru Impreza WRC 22B.\nVettura.\nNel 1997, a causa dei mutati regolamenti riguardanti le vetture nel Campionato del mondo rally, l'Impreza 555 abbandon\u00f2 le scene in favore della diretta sostituta, denominata Impreza WRC97 (nome in codice 22B). In verit\u00e0 il modello di base \u00e8 sempre lo stesso, ma grazie ai nuovi regolamenti, che richiedono un target pi\u00f9 basso in quanto a numero di esemplari stradali venduti per poter far partecipare la vettura al campionato, e non richiedono che la vettura sia strettamente derivata da quella di serie, Subaru decide di impiegare una versione coup\u00e9 (costruita a tiratura limitata).\nStagione 1997.\nI piloti per la stagione 1997 sono gli stessi della stagione precedente, ovvero Mcrae, Eriksson e Liatti (gli ultimi due alternati nelle gare su terra e asfalto)\nLa WRC97 si presenta subito come estremamente competitiva, nelle prime tre gare Liatti, Eriksson e McRae vincono rispettivamente a Montecarlo, in Svezia e in Kenya. Nelle restanti gare della stagione arriveranno altre 5 vittorie (quattro per McRae e una per Eriksson) che permetteranno a Subaru di conquistare, per il terzo anno di fila, il campionato costruttori, ma non quello piloti, che McRae perse per un solo punto contro Tommi M\u00e4kinen.\nStagione 1998.\nL'anno successivo la Subaru schiera Mcrae e Liatti come piloti titolari mentre, durante la stagione, alcune Impreza ufficiali vengono affidate a Kenneth Eriksson, Jarmo Kytolehto, Juha Kangas, Alister McRae e Ari Vatanen.\nLa vettura per\u00f2 sembra aver perso competitivit\u00e0, surclassata dalle nuove Toyota Corolla WRC e Mitsubishi Lancer Evo V. Complice anche la forma non proprio ottimale di Liatti e qualche problema tecnico di troppo, la Subaru, dopo 3 anni consecutivi, passa dal primo al terzo posto in classifica costruttori, superata da Mitsubishi e Toyota. Nella classifica piloti invece McRae lotta fino al penultimo rally della stagione, dove per\u00f2 con il quarto posto fu tagliato fuori dalla lotta per il titolo.\nStagione 1999.\nIl 1999 per la Subaru \u00e8 un anno di cambiamenti: Mcrae e Liatti lasciano la squadra per far posto a Richard Burns e a Juha Kankkunen, mentre una terza Impreza viene schierata per Bruno Thiry nelle gare su asfalto.\nSubaru ottiene 5 vittorie (3 di Burns e 2 di Kankkunen), ma in classifica costruttori arriva al 2\u00ba posto, a soli 4 punti dalla Toyota.\nIl finale di stagione di Burns \u00e8 comunque incoraggiante in vista della stagione successiva. l'inglese infatti \u00e8 in lotta per il titolo fino al penultimo rally, quello d'Australia, dove anche se Burns vinse, M\u00e4kinen arriv\u00f2 terzo vincendo il titolo.\nStagione 2000.\nNel 2000 esordisce un'evoluzione della vettura denominata P2000. Questa si presenta rinnovata per l'80% dei componenti rispetto alla precedente ed \u00e8 realizzata considerando gi\u00e0 gli sviluppi che caratterizzeranno la futura 44S del 2001. Il tecnico responsabile della vettura \u00e8 il belga Christian Loriaux, che in seguito diverr\u00e0 la mente dietro ai successi della Ford nel WRC. Per chi oggi vuol distinguere una P2000 dalle precedenti versioni, pu\u00f2 facilmente individuare i due grossi sfoghi d'aria situati sul cofano anteriore, assenti precedentemente.\nVengono confermati Burns e Kankkunen, durante l'anno parteciperanno a qualche gara anche Simon Jean-Joseph, Petter Solberg e Markko Martin.\nIl rinnovamento della vettura si dimostra proficui e Burns disputa una grande stagione, ottenendo ben quattro vittorie e perdendo il titolo solamente all'ultima gara a favore di Marcus Gronholm. Anche nella classifica costruttori la Subaru ottiene un buon terzo posto alle spalle di Peugeot e Ford.\nSubaru Impreza 44S.\nImpreza WRC2001 (Prodrive S7).\nIn concomitanza con la presentazione della seconda generazione dell'Impreza (codice GD), la WRC2001 ricevette una carrozzeria completamente nuova. Questa non differiva solo nel design, ma segnava anche il ritorno, da parte di Subaru, all'utilizzo di una berlina a 4 porte dopo quattro anni di impiego dell'Impreza versione coup\u00e9. Nacque quindi la nuova generazione di Impreza WRC, quella che va sotto il nome in codice di 44S. Primo esemplare di questa specie fu appunto la WRC2001, auto che nel team Prodrive prende il nome di S7.\nPer quanto concerne il lato tecnico, furono gli stessi tecnici Subaru a sottolineare quanto profondo fosse il carry-over tecnico compiuto dalla P2000 alla WRC2001. La P2000, di fatto, presentava gran parte delle evoluzioni tecnologiche che caratterizzarono la nuova 44S. A causa della nuova carrozzeria, il punto sul quale gli ingegneri dovettero concentrarsi maggiormente fu rappresentato essenzialmente dalla nuova distribuzione dei pesi, che richiese un nuovo studio capace di ridurre al minimo il momento di inerzia della vettura (in maniera da conferirle la maggior reattivit\u00e0 possibile nella guida sul misto) e di abbassare quanto possibile il centro di gravit\u00e0 della stessa (cos\u00ec da diminuirne al minimo il rollio in curva).\nLa P2000 aveva dimostrato un'ottima competitivit\u00e0, tanto da poter essere considerata la miglior Impreza WRC mai costruita. Eppure la 44S non riusc\u00ec a raccogliere gli stessi successi della vettura precedente. Nella prima met\u00e0 della stagione la WRC2001 accus\u00f2 una serie di guasti tecnici che minarono il successo del campionato. Fortunatamente questi guai furono, almeno in parte, risolti e l'anno pot\u00e9 risolversi con un quarto posto in classifica costruttori, a pochi punti dal podio (composto da Ford, Peugeot e Mitsubishi) e con la vittoria, seppur apparsa alquanto fortunosa, del titolo piloti con al volante Richard Burns.\nStagione 2001.\nLe vetture schierate da Subaru per la stagione 2001 sono addirittura quattro: oltre alla conferma di Richard Burns, Subaru decide di far disputare un programma completo a Petter Solberg e uno ridotto a Markko Martin e al nuovo arrivato Toshihiro Arai.\nNella prima parte di campionato i numerosi problemi tecnici sembrarono inabissare le pretese del Subaru World Rally Team il quale, all'inizio della stagione, si presentava come il maggior aspirante al titolo costruttori. Ma a partire dal Rally di Argentina le cose cominciarono a migliorare: Burns/Reid finirono secondi e conquistarono altri quattro secondi posti nel corso della restante parte del campionato, pi\u00f9 una vittoria nel Rally di Nuova Zelanda; abbastanza per conquistare il titolo di campioni del mondo piloti. Ma per capire quanto sul filo del rasoio sia stata questa vittoria, basta dare uno sguardo all'ultimo appuntamento della stagione: quattro piloti arrivarono al Rally di Gran Bretagna con la possibilit\u00e0 matematica di vincere il titolo (Carlos Sainz, Tommi M\u00e4kinen, Colin McRae e Richard Burns) e di questi Burns era quello con le minori chance. Poi l'imprevedibile: Burns/Reid arrivarono solo terzi, ma gli altri tre contendenti si ritirarono tutti. Finale: M\u00e4kinen terzo con 41 punti, McRae secondo con 42, Burns primo con 44, ossia un titolo conquistato con una sola vittoria e con il punteggio pi\u00f9 basso nella storia nel Campionato Mondiale Rally. Finale positivo per Burns, ma con qualche magone di troppo, tanto che alla fine del campionato il pilota decise di lasciare Subaru per approdare alla Peugeot.\nSubaru invece non ebbe la stessa fortuna: il campionato per lei si risolse con un misero quarto posto (su sei partecipanti) che non rendeva il minimo onore alle aspettative iniziali della scuderia.\nImpreza WRC2002 (Prodrive S8).\nLa WRC2002 (nome in codice S8 per Prodrive) fece la prima comparsa al terzo evento del campionato 2002 (il Tour de Corse), succedendo quindi al precedente modello. Praticamente identica alla WRC2001 all'esterno \u00e8 riconoscibile da quest'ultima per un piccolo particolare: la lama sotto al paraurti anteriore lascia il carbonio per abbracciare la vetroresina. Al di l\u00e0 di questo, si pu\u00f2 al pi\u00f9 notare la scomparsa della presa d'aria sul tetto dopo il Round 8 (il Safari Rally). A seconda del rally affrontato, la livrea fa uso del vecchio sponsor 555 (che fa il proprio ritorno dopo 5 anni) oppure della classiche 6 stelle del logo Subaru.\nPer quanto concerne la tecnica del veicolo, vanno notate le modifiche ai condotti di scappamento, al volano e al turbo apportate per incrementare la coppia tra i 4500 e i 5000 giri al minuto. L'albero motore, il vano motore e la colonna dello sterzo sono stati sviluppati ed irrigiditi cos\u00ec da alleggerire la macchina e migliorarne la guidabilit\u00e0.\nStagione 2002.\nNel 2002, Tommi M\u00e4kinen, quattro volte campione del mondo al volante della Mitsubishi, affianc\u00f2 Petter Solberg all'interno del team Subaru. Anche all'inizio del 2002 le aspettative furono quindi molto alte, aspettative che, al primo evento della stagione, sembravano essere confermate in pieno. Difatti M\u00e4kinen, vincitore a Monte Carlo nei tre anni precedenti, port\u00f2 avanti la sua personale striscia positiva e, dopo una dura battaglia contro il rivale S\u00e9bastien Loeb, conquist\u00f2 la quarta vittoria consecutiva nel piccolo principato. Purtroppo per Subaru, questo si rivel\u00f2 essere un vero e proprio fuoco di paglia: nelle tre gare successive M\u00e4kinen collezion\u00f2 ben tre ritiri e, in seguito, il finlandese riusc\u00ec ad andare a punti solo al Round 5 a Cipro (terzo posto), al Round 9 in Finlandia (sesto posto), al Round 12 in Australia (terzo posto) e all'ultimo evento in Gran Bretagna (quarto posto). Fu cos\u00ec che M\u00e4kinen raccolse un totale di soli 22 punti capaci di portarlo ad un modesto ottavo posto; una vera disfatta per un pilota che ad inizio anno coltivava la conquista del titolo mondiale.\nD'altro canto furono ben pi\u00f9 positivi i risultati del suo compagno di squadra Petter Solberg: oltre a numerosi buoni piazzamenti nel corso della stagione, Solberg riusc\u00ec a conquistare la sua prima vittoria nel WRC proprio all'ultima tappa del campionato e questo gli permise di agguantare il secondo posto in classifica.\nPoco spazio fu lasciato poi ad altri due piloti che presero parte al team Subaru nel corso del 2002: Toshiro Arai prese parte a soli tre eventi (collezionando un 13\u00ba, un 14\u00ba posto e un ritiro) e Achim Mortl partecip\u00f2 a due soli rally (raccogliendo due mesti ritiri).\nSubaru, dal canto suo, niente pot\u00e9 nei confronti di Peugeot e Ford e dovette accontentarsi di un semplice terzo posto in campionato che non racconta niente, per l'ennesima volta, di quelle che erano le attese del team all'inizio della stagione.\nImpreza WRC2003 (Prodrive S9).\nIn seguito all'introduzione del restyling dell'Impreza avvenuta nell'ottobre del 2002, anche la versione WRC si rinnov\u00f2 ed abbandon\u00f2 i fari tondi in favore di una nuova soluzione stilistica con fari anteriori simil-rettangolari.\nLa WRC2003, del resto, fu un'auto ulteriormente affinata: l'aerodinamica benefici\u00f2 di un nuovo paraurti anteriore e di una nuova ala posteriore dotata di deflettori longitudinali capaci di convogliare al meglio il flusso d'aria dietro la vettura; il telaio venne irrigidito e le modifiche al motore migliorarono la coppia ai medi e bassi giri motore. Difatti, la potenza massima del motore rimase inalterata sui 300 CV, ma la coppia massima fece un enorme salto in avanti passando dai 48 kgm a 4000 rpm della WRC2002 ai ben 60 kgm (allo stesso numero di giri motore) della WRC2003; un incremento significativo che si tramut\u00f2 in migliori doti di accelerazione e ripresa.\nStagione 2003.\nNel 2003 la Subaru riusc\u00ec a riconquistare il campionato del mondo piloti con Petter Solberg.\nPetter inizi\u00f2 la stagione in sordina, ma vinse in estate il Rally di Cipro, ed il Rally di Australia a settembre, dopo un bellissimo duello con il rivale di tutta una stagione S\u00e9bastien Loeb durato per l'intera gara. In autunno giunse poi la sorprendente vittoria in Corsica, seguita da quella decisiva al Rally del Galles, con la quale si \u00e8 laureato campione del mondo.\nIn realt\u00e0 la stagione fu abbastanza travagliata e il tutto si risolse all'ultima gara con un distacco in classifica di un solo punto. Inoltre, non \u00e8 sbagliato pensare che la vittoria del norvegese debba essere attribuita maggiormente alle gomme Pirelli e ai problemi incontrati dalla Citro\u00ebn negli ultimi tre o quattro eventi, inclusa la strategia del team francese per la conquista del titolo. Raramente si \u00e8 visto un pilota beneficiare di cos\u00ec tanti eventi fortunati. Basti pensare che al terzultimo rally, il Tour de Corse, un enorme nubifragio si abbatt\u00e9 sull'isola e solo Subaru aveva gomme idonee. Cos\u00ec, dopo una partenza disastrosa con un incidente durante lo shakedown, Solberg vinse la gara mentre il suo diretto avversario Loeb usc\u00ec di strada; al penultimo evento, il Rally de Catalu\u00f1ya y Costa Brava, Loeb perse la leadership della gara durante l'ultima speciale a favore di Gilles Panizzi per colpa di una scelta sbagliata delle gomme e Sainz venne ritardato da un guaio elettronico cos\u00ec che Solberg riusc\u00ec a prendere 4 punti insperati; all'ultimo evento, il Wales Rally GB (il vecchio RAC), Sainz dovette ritirarsi al primo stage quando la videocamera posta a bordo prese fuoco e Citro\u00ebn disse a Loeb di rallentare per cercare di salvaguardare il titolo costruttori che veniva insidiato da Peugeot. Solberg pot\u00e9 cos\u00ec vincere anche l'ultimo rally e portare a casa la corona di campione del mondo piloti.\nSolberg divenne cos\u00ec il terzo pilota, a bordo di una Subaru, a conquistare il titolo dopo Colin McRae e Richard Burns.\nIl suo compagno di squadra Tommi M\u00e4kinen, colui sul quale erano concentrate le maggiori aspettative, fin\u00ec invece la stagione con un modesto nono posto in classifica. Fu con questo retroscena che matur\u00f2 la decisione del finlandese di abbandonare la scena del rally mondiale dopo diciassette anni di carriera e ben quattro titoli mondiali.\nSubaru fin\u00ec il campionato costruttori con un buon terzo posto dietro alle due rivali francesi (inarrivabili al tempo) e davanti ad una Ford in crescita, detentrice di ottime potenzialit\u00e0 per gli anni a venire.\nStagioni 2004-2007.\nNel Campionato del mondo rally 2004 Solberg viene affiancato dal finlandese Mikko Hirvonen e dal suo copilota Jarmo Lehtinen. Subaru conquista il terzo posto nel mondiale costruttori, mentre Solberg arriva secondo nel mondiale piloti grazie a cinque vittorie ottenute in Nuova Zelanda, Grecia, Giappone, Italia e la terza vittoria consecutiva al Rally di Galles. Hirvonen invece non riesce ad andare oltre la settima piazza in campionato e questo gli costa il mancato rinnovo del contratto per la stagione del 2005. Subaru ottenne il terzo posto su 5 costruttori dietro a Citro\u00ebn e Ford.\nNel Campionato del mondo rally 2005 Solberg si \u00e8 ormai conquistato il primo posto in squadra e accanto a lui viene stavolta ingaggiato Chris Atkinson. Dopo una prima parte di campionato molto promettente, anche quest'anno Solberg deve comunque accontentarsi del secondo posto dietro a Loeb e per di pi\u00f9 a pari merito con Marcus Gr\u00f6nholm. Per quanto riguarda la classifica costruttori, Subaru raggiunge un misero quarto posto in una classifica in cui compaiono solo sei costruttori.\nNel 2006 vennero riconfermati gli stessi piloti, e nonostante la scuderia concluse al terzo posto dietro a Ford e Citro\u00ebn su 6 partecipanti, l'annata si rivel\u00f2 avara di risultati e la Subaru non riusc\u00ec ad aggiudicarsi alcuna gara. Solberg concluse il campionato al 6\u00ba posto, Atkinson fu 10\u00ba.\nAnche nel 2007 la situazione non cambi\u00f2 e le Ford e Citro\u00ebn furono inarrivabili nel corso della stagione. Subaru concluse al 3\u00ba posto nei costruttori, mentre Solberg arriv\u00f2 5\u00ba nella classifica piloti, Atkinson fu 7\u00ba. Inoltre per il secondo anno consecutivo la Subaru non riusc\u00ec a vincere alcuna gara.\nSubaru Impreza S14.\nL'Impreza WRC2008 ha fatto il proprio ingresso nel Campionato del mondo rally 2008 al Rally dell'Acropoli con il secondo posto di Petter Solberg.\nStagione 2008 e il ritiro.\nIl 2008 vide la Subaru concludere per l'ennesima volta al 3\u00ba posto nella classifica costruttori ma senza riuscire a vincere nessuna gara. Anche nel campionato piloti \nil risultato fu pi\u00f9 o meno uguale a quello delle stagioni precedente: Atkinson concluse 5\u00ba, \nSolberg 6\u00ba. A causa degli scarsi risultati degli ultimi anni e della crisi mondiale in diffusione, al termine della stagione la Subaru decise di abbandonare il WRC, e di conseguenza la Subaru Impreza WRC si ritir\u00f2 dal campionato, dopo una presenza lunga 16 stagioni."}
{"id": "2052338", "revid": "287204", "url": "https://it.wikipedia.org/wiki?curid=2052338", "title": "Luigi Pichler", "text": "Biografia.\nLuigi Pichler nacque il 31 gennaio 1773 a Roma, figlio di secondo letto di Antonio Pichler (1697-1779) immigrato a Napoli da Bressanone nel Tirolo e poi trasferitosi a Roma nel 1743.\n&lt;br&gt;Luigi rimase orfano a sei anni e della sua educazione si fece carico Giovanni, suo fratellastro maggiore, che lo fece istruire da un tutore privato e lo mise per quattro anni a studiare nella bottega del pittore Domenico De Angelis.\n&lt;br&gt;Fin da piccolo fu attratto dall'arte dell'intaglio, dedicandosi da adulto interamente a questa sua passione in cui eccelse,\nottenendo innumerevoli onori da papi e sovrani.\n&lt;br&gt;Ricevette molte commissioni dal Vaticano e dalle Corti di Francia e d'Austria. All'apice del successo acquist\u00f2 una splendida casa a Roma dove si tenevano di frequente concerti e rappresentazioni teatrali. Fece numerosi viaggi a Vienna dove venne anche richiesto di fondare una scuola.\n&lt;br&gt;Nel 1818 copi\u00f2 in smalto cinquecento gemme delle collezioni imperiali di Vienna che l'Imperatore desiderava far conoscere a Pio VII. Sempre per Vienna egli fece una copia di tutte le opere di intaglio di suo padre Antonio e di suo fratello maggiore e mentore Giovanni, aggiungendone di proprie che nell'insieme costituivano una collezione storica che spaziava dal 1400 fino ai suoi giorni. Fu accademico di San Luca.\n&lt;br&gt;Luigi Pichler \u00e8 noto per l'eleganza e la grazia con cui seppe riprodurre le opere del Thorvaldsen di cui esegu\u00ec anche due ritratti.\n&lt;br&gt;Don\u00f2 il suo ultimo lavoro raffigurante la testa di Aiace a Pio IX che lo fece incastonare in uno scrigno d'oro delle collezioni vaticane, con la segnatura II. L o IIIHLER, L.\n&lt;br&gt;Mor\u00ec a Roma, il 13 marzo 1854 e fu sepolto in San Lorenzo in Lucina, a Roma."}
{"id": "2052340", "revid": "339392", "url": "https://it.wikipedia.org/wiki?curid=2052340", "title": "Italian Navy Air Arm", "text": ""}
{"id": "2052344", "revid": "22475", "url": "https://it.wikipedia.org/wiki?curid=2052344", "title": "Spark Unlimited", "text": "Spark Unlimited \u00e8 stata un'azienda sviluppatore di videogiochi, situata a Sherman Oaks in California, fondata da diversi sviluppatori di \"Medal of Honor\". \u00c8 conosciuta per il loro successo con il videogioco per console \". La compagnia era interamente di propriet\u00e0 dei dipendenti.\nIl 5 maggio 2015 ha dichiarato che non avrebbero pi\u00f9 sviluppato software, cancellando tutti i giochi che erano in sviluppo."}
{"id": "2052345", "revid": "244212", "url": "https://it.wikipedia.org/wiki?curid=2052345", "title": "Luigi Picherl", "text": ""}
{"id": "2052348", "revid": "1372005", "url": "https://it.wikipedia.org/wiki?curid=2052348", "title": "Nietzsche-Archiv", "text": "Il Nietzsche-Archiv (Archivio Nietzsche in italiano) \u00e8 stata la prima istituzione culturale dedicata alla conservazione critico-sistematica ed alla documentazione di tutto ci\u00f2 che testimonia la vita e le opere del filosofo tedesco Friedrich Nietzsche.\nFondato nel 1894 a Naumburg, trov\u00f2 definitiva collocazione a Weimar. La sua storia, almeno fino alla met\u00e0 del XX secolo fu strettamente legata alla sua fondatrice e direttrice per lunghi anni, Elisabeth F\u00f6rster-Nietzsche, la sorella del filosofo. Sebbene sia stata fin dal principio al centro di violente critiche, l'Archivio fu \u2014 fino alla fine della seconda guerra mondiale, una sede di fondamentale importanza per la comprensione del mondo di Nietzsche. Nella Repubblica Democratica Tedesca era affiliato ai \"Nationale Forschungs- und Gedenkst\u00e4tten der klassischen deutschen Literatur in Weimar\", e formalmente fu disciolto nel 1956. I suoi fondi bibliografici furono messi a disposizione dei ricercatori occidentali, e soprattutto di Mazzino Montinari, che sostitu\u00ec le vecchie e controverse edizioni di Nietzsche diffuse dall\"'Archiv\" con altre nuove (e pi\u00f9 filologiche). Nella DDR, comunque, Nietzsche rimaneva sempre un autore proibito, le cui opere erano totalmente bandite.\nStoria.\nElisabeth F\u00f6rster progett\u00f2 la costituzione di un \"archivio Nietzsche\" dopo essere rientrata in Germania dal Paraguay nell'autunno del 1893. Lo scopo prefissato era raccogliere le risorse documentali per evitarne la dispersione e garantire un monopolio del loro valore \u2014 inconsueto all'epoca.\nDall'inizio degli anni 1890, la popolarit\u00e0 delle opere di Nietzsche nei paesi di lingua tedesca crebbe enormemente. Il \"Nietzsche-Archiv\" tent\u00f2 di aggiudicarsi i diritti legali sulle interpretazioni di Friedrich Nietzsche e delle sue dottrine nei pubblici dibattiti. Non furono solo le biografie curate da Elisabeth F\u00f6rster-Nietzsche ad alimentare tali dibattiti, ma anche una miriade di articoli di riviste e giornali che scaturivano dall\"'Archiv\" e dalle aree culturalmente limitrofe. Elisabeth aveva gi\u00e0 iniziato dagli anni giovanili a raccogliere documenti del suo celebre fratello, e prese anzi a comprare le sue lettere, pagandole cifre sostenute. Tale corrispondenza fin\u00ec per alimentare direttamente o indirettamente la copiosa mole di pubblicazioni di Nietzsche irradiate \u2014 in modo pi\u00f9 o meno arbitrario \u2014 dall'\"Archiv\". Non \u00e8 escluso, ad ogni modo, che la frenesia editoriale dell'\"Archiv\" e il tentativo di colonizzare il retaggio del filosofo \"profeta di Zarathustra\" nascondessero in realt\u00e0 mere finalit\u00e0 economiche.\nNel 1894 Eduard von der Hellen fu assunto come archivista.\nControversie.\nVari documenti contenuti nell'archivio, come si \u00e8 appreso in seguito, sono stati manomessi dalla fondatrice durante gli ultimi mesi di vita del filosofo, nonch\u00e9 dopo la sua morte. Pare che le accuse di filonazismo rivolte al filosofo siano dovute proprio a tali variazioni.\n\u00c8 comunque da rilevare la critica rivolta a questo indirizzo di pensiero dal filosofo Maurizio Ferraris. Secondo la teoria della \"sorella parafulmine\" Elisabeth Foster Nietzsche avrebbe manomesso i documenti del fratello al fine di creare un'illusoria vicinanza affettiva, per cui gli interventi sarebbero da rilevarsi per lo pi\u00f9 nell'epistolario intercorso tra i due. Ulteriore \"falsificazione\" sarebbe quella attuata durante la compilazione de La volont\u00e0 di potenza, in cui i frammenti sarebbero stati accorpati e posizionati in maniera arbitraria e non cronologica, ma non modificati, secondo un metodo lasciato postumo dallo stesso Friedrich. Tali interventi e manipolazioni, secondo il Ferraris, non avrebbero avuto quindi un fine ideologico e dimostrerebbero l'esistenza di una vena reazionaria presente in tutto il pensiero Nietzchiano e in particolare ben presente nelle ultime opere edite dall'autore, come la Genealogia della morale, Il crepuscolo degli idoli e Al di l\u00e1 del bene e del male."}
{"id": "2052351", "revid": "12109", "url": "https://it.wikipedia.org/wiki?curid=2052351", "title": "Archivio Nietzsche", "text": ""}
{"id": "2052352", "revid": "682087", "url": "https://it.wikipedia.org/wiki?curid=2052352", "title": "MP44", "text": ""}
{"id": "2052358", "revid": "2044650", "url": "https://it.wikipedia.org/wiki?curid=2052358", "title": "Michael Ealy", "text": "Biografia.\nNato nel Maryland, studia presso la Springbrook High School, successivamente si iscrive all'University of Maryland, College Park. Inizia la sua gavetta tra produzioni teatrali off-Broadway e produzioni televisive.\nNell'ottobre 2012 sposa, dopo 4 anni di relazione, la fidanzata Kathira Rafiqzada a Los Angeles. La coppia ha un figlio nato nel 2014 e una figlia.\nCarriera.\nIl suo debutto cinematografico risale al 2001, quando ottiene un piccolo ruolo nella commedia indipendente \"Kissing Jessica Stein\", l'anno seguente recita in \"Bad Company - Protocollo Praga\" di Joel Schumacher. Recita nella commedia \"La bottega del barbiere\" e al suo sequel del 2004 \"La bottega del barbiere 2\".\nDopo aver partecipato a due episodi di \"E.R. - Medici in prima linea\", ottiene un ruolo di rilievo nel film d'azione \"2 Fast 2 Furious\" e recita al fianco di DMX in \"Never Die Alone\". Nel 2005 lavora in un film televisivo con Halle Berry, con la quale instaura una breve relazione. Tra il 2005 e il 2006 recita nella serie televisiva \"Sleeper Cell\", venendo nominato al Golden Globe. Appare in alcuni videoclip, come \"Get Your Number\" di Mariah Carey e \"Halo\" di Beyonc\u00e9.\nNel 2008 ottiene due importanti opportunit\u00e0 di lavoro, recita in \"Miracolo a Sant'Anna\" di Spike Lee e viene diretto da Gabriele Muccino in \"Sette anime\" al fianco di Will Smith.\nNel 2010 fa parte del cast della serie televisiva \"FlashForward\", nel ruolo di Marshall Vogel.\nNel 2015 prende parte all'ultima stagione della serie televisiva \"The Following\", come membro del cast principale, interpretando la parte del killer Theo Noble, mentre nel 2016 diventa uno dei protagonisti della serie antologica \"Secrets and Lies\" recitando il ruolo di Eric Warner."}
{"id": "2052370", "revid": "599013", "url": "https://it.wikipedia.org/wiki?curid=2052370", "title": "Vijay Singh", "text": "Ha guidato la classifica dell'Official World Golf Rankings per 32 settimane nel 2004 e nel 2005.\nHa vinto per tre volte uno dei tornei \"Major\" del circuito professionistico: il The Masters nel 2000 e il PGA Championship nel 1998 e 2004 e ha vinto la classifica annuale dei giocatori ad aver vinto pi\u00f9 premi del PGA Tour nel 2003 e 2004. Nel 2008 ha vinto la FedEx Cup e due dei quattro tornei dei playoff, The Barclays e il Deutsche Bank Championship. Complessivamente in carriera si \u00e8 imposto in 57 tornei.\nNel 2006 \u00e8 stato introdotto nella World Golf Hall of Fame."}
{"id": "2052372", "revid": "1543377", "url": "https://it.wikipedia.org/wiki?curid=2052372", "title": "Upsetters 14 Dub Blackboard Jungle", "text": "Upsetters 14 Dub Blackboard Jungle, anche conosciuto come Blackboard Jungle Dub, \u00e8 un album dub del gruppo reggae giamaicano The Upsetters, prodotto da Lee \"Scratch\" Perry e in origine pubblicato in Giamaica dall'etichetta discografica Upsetter Records su LP nel 1973 in un numero limitato di 300 copie ed in versione stereo.\n\u00c8 considerato da molti uno dei primi album interamente \"dub\" ad essere mai stati pubblicati.\nRistampe.\nNel 1981 \u00e8 stato ripubblicato, con un \"tracklist\" differente e un diverso missaggio, su etichette Upsetter Records e Clocktower con il titolo di \"Blackboard Jungle Dub\".\n\u00c8 uscito anche, nel 1990, su etichetta RAS come parte del CD \"Scratch Attack!\", contenente anche \"\" e su etichetta Jet Star con il titolo \"Original Black Board Jungle Dub\". In entrambi i casi con \"tracklist\" e missaggio diversi dall'originale.\nL'album \u00e8 stato pubblicato anche su \"Dub Triptych\", un doppio CD del 2004 su etichetta Trojan Records e contenente tre album \"dub\" pubblicati da Perry agli inizi degli anni settanta: \"Blackboard Jungle Dub\", \"Cloak and Dagger\" del 1973 e \"Revolution Dub\" del 1975.\nLa ristampa definitiva dell'album \u00e8 quella della Auralux del 2004: rimasterizzata dall'originale mix del 1973 e ripubblicata con il titolo \"Upsetters 14 Dub Blackboard Jungle\"\nStudi di registrazione.\nRegistrato e mixato al Black Ark studio."}
{"id": "2052374", "revid": "184925", "url": "https://it.wikipedia.org/wiki?curid=2052374", "title": "Blackboard Jungle Dub", "text": ""}
{"id": "2052377", "revid": "94647", "url": "https://it.wikipedia.org/wiki?curid=2052377", "title": "Post-macchiaioli", "text": ""}
{"id": "2052382", "revid": "767487", "url": "https://it.wikipedia.org/wiki?curid=2052382", "title": "Eric Stanton", "text": "Biografia.\nDopo avere studiato presso la Scuola di Arti Visive fece il suo debutto come illustratore e artista di fumetti nel 1947 presso la \"Movie Star News\" di Irving Klaw, un editore noto per i suoi riferimenti al fetish e al bondage. Dopo la morte di Klaw, avvenuta nel 1966, Stanton divenne un illustratore indipendente cominciando a lavorare in un circuito quasi underground. \nDurante gli anni 1970 cre\u00f2 la supereroina \"Blunder Broad\", una parodia di \"Wonder Woman\" che viene continuamente sconfitta dai suoi nemici che immancabilmente la violentano e torturano. Altri celebri personaggi creati da Stanton sono le \"Princkazons\", donne forti e virili simili alle amazzoni che dominano il mondo sottomettendo e umiliando gli uomini."}
{"id": "2052383", "revid": "93556", "url": "https://it.wikipedia.org/wiki?curid=2052383", "title": "Caddo", "text": "I Caddo sono una trib\u00f9 di Nativi americani stanziata in Texas orientale, Louisiana, Arkansas e Oklahoma. Questa trib\u00f9 sub\u00ec molte variazioni in numero di individui nel corso dei secoli: nel Settecento i Caddo erano circa 8.000, nel 1990 erano 3.371.\nLingua.\nI Caddo parlano la Lingua caddo, suddivisa in vari dialetti a seconda dei villaggi. \u00c8 parlato anche l'inglese, con vari dialetti.\nStoria.\nLe tradizioni orali dicono che i Caddo svilupparono la loro cultura in Arkansas. Tra il 500 e l'800 d.C. emerse come una distinta trib\u00f9 ottenendo l'indipendenza dalle trib\u00f9 dei Pawnee e dei Wichita. I Caddo si suddivisero in tre grandi gruppi: gli Hasinai, i Kadohadacho e i Natchitoches. Questi gruppi erano tutti coesi nella grande trib\u00f9 Caddo, ma vivevano e si sviluppavano in modo diverso. Gli Hasinai e i Kadohadacho vivevano nel Texas orientale, mentre i Natchitoches nel Nord-Ovest della Louisiana. I Caddo incontrarono per la prima volta gli europei nel 1542. Hernando de Soto fu il primo ad incontrarli. L'incontro fu molto violento e sanguinoso. Poi i missionari che venivano da Spagna e Francia portarono un'epidemia di vaiolo che ridusse il numero di Caddo a 1.000. Nel 1859 lo stato del Texas segreg\u00f2 i Caddo in una riserva indiana in Oklahoma e nel 1874 i Caddo vennero riconosciuti come una trib\u00f9 indipendente. L'ultimo presidente della trib\u00f9 fu Larue Parker.\nSociet\u00e0.\nI Caddo erano una trib\u00f9 dedita alla caccia e all'agricoltura, infatti i loro villaggi erano, abitualmente, circondati da coltivazioni. I loro villaggi erano costituiti da una zona centrale condivisa, comprendente un luogo per i cerimoniali e uno per le riunioni sociali. Le loro case, aventi una forma conica, erano costruite grazie ad un'impalcatura di legno coperto da materiale erboso. Il cibo veniva cotto in vasi di terracotta. Tra le attivit\u00e0 principali si annoverano la tessitura di fibre vegetali, la produzione di vestiti decorati con piume, la realizzazione di canestri intrecciati. In uso era anche il tatuaggio, la pratica di inserire un anello nel setto nasale e vistosi ornamenti sulle braccia e sul collo.\nLa societ\u00e0 dei Caddo seguiva una discendenza matrilineare. Il culto seguito era di tipo animistico, e prevedeva l'animazione di ogni aspetto della natura; per ingraziarsi i favori della natura, praticavano riti propiziatori, quali digiuni, auto-torture e sacrifici umani. Diffusa era anche la credenza dell'immortalit\u00e0 dell'anima."}
{"id": "2052385", "revid": "767487", "url": "https://it.wikipedia.org/wiki?curid=2052385", "title": "Francisco Manuel de Melo", "text": "Fu parte importante della storia letteraria, politica e militare della Spagna, in quanto comandava l'esercito spagnolo sia durante la Guerra degli ottant'anni, sia durante la Sollevazione della Catalogna del 1640. \nNel 1631 ricevette l\"'Orden de Cristo\" da Filippo IV e la sua presenza alla corte di Madrid divenne costante. Ebbe anche relazioni con i circoli intellettuali spagnoli ed entr\u00f2 in contatto con Francisco de Quevedo.\nNel 1644 fu accusato di omicidio ed incarcerato fino al 1655, venne poi esiliato in Africa e Brasile. Nel 1658, alla morte di Giovanni IV, ritorn\u00f2 in Portogallo.\nLa poesia di Francisco de Melo, in lingua castigliana, si rivel\u00f2 una elegante espressione di gongorismo, dimostrante una continua ricerca stilistica.\nLe sue opere si caratterizzarono per gli approfondimenti psicologici e morali, per una pregevole storiografia, per la bravura concettista, per la ricerca dell'effetto, per un linguaggio innovativo, per le situazioni e gli ambienti inediti."}
{"id": "2052386", "revid": "80339", "url": "https://it.wikipedia.org/wiki?curid=2052386", "title": "Bassopiano della Siberia Settentrionale", "text": ""}
{"id": "2052388", "revid": "827882", "url": "https://it.wikipedia.org/wiki?curid=2052388", "title": "Philadelphia soul (musica)", "text": "Il Philadelphia soul (detto anche \"Philly soul\", \"Philadelphia sound\" o \"Sweet Philly\") \u00e8 un genere musicale nato negli anni settanta nell'ambiente musicale di Filadelfia, intorno al lavoro di cantautori come Linda Creed, Norman Harris, Dexter Wansel e produttori discografici quali Thom Bell, John Whitehead, Kenny Gamble e Leon Huff. Sono pertanto forti le influenze urbane e culturali di Filadelfia.\n\u00c8 un genere di derivazione soul, caratterizzato da influenze funk, R&amp;B, jazz, e da \"melodie armoniose e lussureggianti\" dovute agli arrangiamenti con strumenti ad arco, a fiato e talvolta anche al glockenspiel.\nArtisti.\nGli artisti principali del \"Philadelphia soul\" sono:"}
{"id": "2052389", "revid": "1543377", "url": "https://it.wikipedia.org/wiki?curid=2052389", "title": "Pobjoy R", "text": "Il Pobjoy R era un motore aeronautico radiale 7 cilindri a singola stella raffreddato ad aria, introdotto dall'azienda britannica Pobjoy Airmotors &amp; Aircraft, Ltd. nel 1926.\nStoria.\nIl Pobjoy R \u00e8 il secondo di una serie di motori radiali per uso aeronautico che avevano una serie di caratteristiche comuni, la ricerca nel contenimento delle dimensioni e la caratteristica uscita del mozzo disassato verso l'alto interposto da un riduttore di velocit\u00e0.\nIntrodotto nel 1929 esso occupava la fascia di potenza tra i 75/80 hp e rimase in produzione fino alla sua sostituzione con il pi\u00f9 recente Pobjoy Cataract da 85/90 hp.\nDescrizione tecnica.\nIl Pobjoy R era un motore radiale a ciclo Otto raffreddato ad aria, dotato di 7 cilindri disposti su una singola fila (detta anche stella). L'alimentazione era affidata ad un carburatore Claudel Hobson AV.40 A mentre la distribuzione era classica, a valvole in testa (OHV) con 2 valvole per cilindro.\nIl motore era caratterizzato da un singolare disassamento dell'albero dell'elica a causa della collocazione dell'ingranaggeria del riduttore di velocit\u00e0 con rapporto di trasmissione pari a 0,47:1. Le sue dimensioni, incredibilmente compatte per un motore radiale, ed il suo elevato numero di giri al minuto lo rendevano particolarmente adatto per l'utilizzo nei velivoli leggeri e sperimentali. Tutta la gamma prodotta vantava ottime doti di affidabilit\u00e0, basso rumore ed elevato contenuto tecnologico."}
{"id": "2052397", "revid": "2008906", "url": "https://it.wikipedia.org/wiki?curid=2052397", "title": "Caccia segreta", "text": "Caccia segreta \u00e8 una miniserie televisiva italiana composta da 2 puntate, prodotta nel 2007 dalla Palomar Endemol e da Rai Fiction.\nDescrizione.\nQuesta fiction narra le azioni del Sismi, un servizio segreto antiterroristico. La regia \u00e8 di Massimo Spano, e gli autori del soggetto e della sceneggiatura sono Laura Toscano e Franco Marotta. Il compositore delle musiche \u00e8 Andrea Guerra. I produttori della miniserie sono Carlo Degli Esposti e Max Gusberti.\nLa storia \u00e8 stata scritta dopo la tragica vicenda di Nicola Calipari, un vero agente del Sismi morto nel 2005 mentre portava in salvo la giornalista Giuliana Sgrena.\nLe due puntate della miniserie sono state trasmesse in prima visione TV nel maggio del 2007 in prima serata su Rai 1."}
{"id": "2052405", "revid": "287204", "url": "https://it.wikipedia.org/wiki?curid=2052405", "title": "Antonio Pichler", "text": "Biografia.\nAntonio Pichler, alias \"Johann Anton Pichler\", nacque a Brixen (odierna Bressanone) nel Tirolo il 12 aprile 1697 da un fisico.\nDa giovane si dedic\u00f2 al commercio finch\u00e9 durante un viaggio in Italia decise di dedicarsi interamente all'arte.\nStabilitosi inizialmente a Napoli lavor\u00f2 presso un orafo e incisore di gemme finch\u00e9 nel 1743 si trasfer\u00ec a Roma dove ebbe modo di copiare molte antichit\u00e0 e guadagnarsi cos\u00ec una eccellente fama anche se limitata in quel settore della glittica che trarr\u00e0 in seguito grande impulso dai canoni estetici che introdurr\u00e0 a Roma il Winckelmann, di cui i suoi figli saranno protagonisti.\nFamiglia.\nAntonio Pichler ebbe due mogli. Dalla prima nacque Giovanni nato a Napoli il 1\u00ba gennaio 1734 e dalla seconda moglie a Roma ebbe i figli Giuseppe nel 1760 e Luigi nato il 31 gennaio 1773."}
{"id": "2052407", "revid": "254059", "url": "https://it.wikipedia.org/wiki?curid=2052407", "title": "Andrea Marone", "text": "Biografia.\nPoeta improvvisatore in latino, sotto la protezione del cardinale Ippolito d'Este oper\u00f2 a Ferrara e poi sotto l'egida di papa Leone X a Roma. Morto Leone della famiglia Medici nel 1521, il successore Adriano VI, regnante dal 1522 al 1523, lo allontan\u00f2 dalla corte pontificia, fu poi riammesso per volont\u00e0 di Clemente VII, anch'egli membro della famiglia Medici.\nEra lo zio di Pietro Marone, pittore attivo a Brescia e a Mantova."}
{"id": "2052411", "revid": "105127830", "url": "https://it.wikipedia.org/wiki?curid=2052411", "title": "Bertinotti", "text": ""}
{"id": "2052412", "revid": "31789", "url": "https://it.wikipedia.org/wiki?curid=2052412", "title": "Tajmyra", "text": "La Tajmyra (in russo \u0422\u0430\u0439\u043c\u044b\u0440\u0430) \u00e8 un fiume artico della Siberia settentrionale (kraj di Krasnojarsk), tributario del mare di Kara.\nNasce dal versante meridionale dei monti Byrranga e si dirige dapprima verso sudovest, percorrendo il loro pedemonte meridionale e la parte settentrionale del bassopiano della Siberia settentrionale; volge il suo corso verso est e, successivamente, verso nordest. Dopo 567\u00a0km di corso (nei quali \u00e8 conosciuto con il nome di \"Verchnjaja Tajmyra\", \"Tajmyra superiore\") si getta nel lago Tajmyr, dal quale esce \"tagliando\" i monti Byrranga, dirigendosi verso nord per altri 187\u00a0km (nei quali viene invece denominato \"Ni\u017enjaja Tajmyra\", \"Tajmyra inferiore\") sfociando nell'insenatura omonima del mare di Kara, dopo 840\u00a0km di corso (secondo altre fonti, 638).\nIl fiume \u00e8 gelato da fine settembre-primi di ottobre fino agli inizi di giugno; le piene sono estive. Questa rigidit\u00e0 climatica fa s\u00ec che non esistano centri abitati lungo le sue sponde, ad eccezione del piccolo centro di \"Tajmyr\" presso la foce."}
{"id": "2052416", "revid": "80339", "url": "https://it.wikipedia.org/wiki?curid=2052416", "title": "Taymyra", "text": ""}
{"id": "2052417", "revid": "6923", "url": "https://it.wikipedia.org/wiki?curid=2052417", "title": "Veritas-stadion", "text": "Il Veritas-stadion, precedentemente conosciuto con il nome di \"Kupittaan jalkapallostadion\", \u00e8 lo stadio di calcio della citt\u00e0 di Turku, Finlandia, ed ospita le partite casalinghe delle due squadre di calcio cittadine, l' ed il TPS, entrambe partecipanti alla massima divisione del campionato finlandese, la Veikkausliiga.\nLo stadio ha una capacit\u00e0 di 9000 spettatori, con 6400 posti a sedere e 2600 posti in piedi. \u00c8 costituito da due tribune, l'una opposta all'altra. La vecchia tribuna spettatori (\"olympiakatsomo\") fu costruita per i Giochi olimpici estivi del 1952 di Helsinki; l'impianto \u00e8 stato ristrutturato nel 2003, anno in cui il nome \u00e8 stato cambiato in Veritas-stadion, anche se \u00e8 ancora informalmente riconosciuto come \"Kupittaan jalkapallostadion\".\nIl record di spettatori del vecchio Kupittaan jalkapallostadion fu di circa 15 000 persone per la gara della Coppa UEFA 1987-1988 tra il Turun Palloseura e l'Internazionale. Il record del nuovo Veritas-stadion \u00e8 di 9 089 spettatori, raggiunto nel derby tra TPS e Inter Turku della Veikkausliiga 2009.\nLo stadio sta per essere ingrandito con nuove tribune e altri 1600 posti a sedere, per adeguare l'impianto alle richieste dell'UEFA per il Campionato europeo di calcio femminile del 2009.\nIl record di spettatori mai avuto del Veritas-stadion \u00e8 stato di 9089 spettatori nel derby locale tra Turun Palloseura e FC Inter."}
{"id": "2052421", "revid": "1354670", "url": "https://it.wikipedia.org/wiki?curid=2052421", "title": "Cucina vietnamita", "text": " \nLa cucina vietnamita (\u1ea8m th\u1ef1c Vi\u1ec7t Nam) \u00e8 l'espressione dell'arte culinaria sviluppata in Vietnam. \nI piatti tradizionali del Vietnam sono almeno cinquecento, testimoniando in tal modo l'estrema variet\u00e0 della cucina del paese. Tra i prodotti tipici e maggiormente diffusi vi \u00e8 il riso. Noto anche un tipo di pane chiamato B\u00e1nh m\u00ec. Rilevante \u00e8 anche la cucina cinese che ha influenzato notevolmente quella locale.\nFilosofia della cucina vietnamita.\nLa cucina vietnamita cerca di combinare fragranze, sapori e colori, basandosi sulla filosofia dei cinque elementi.\nMolti piatti hanno in s\u00e9 i 5 sapori fondamentali (ng\u0169 v\u1ecb): piccante (metallo), aspro (legno), amaro (fuoco), salato (acqua) e dolce (terra), che corrispondono ai cinque organi (ng\u0169 t\u1ea1ng): cistifellea, intestino tenue, intestino crasso, stomaco e vescica urinaria.\nComprende poi cinque tipi di nutrienti (ng\u0169 ch\u1ea5t): polvere, acqua, elementi minerali, proteine e grasso.\nInfine nei piatti cerca di mostrare cinque colori (ng\u0169 s\u1eafc): bianco (metallo), verde (legno), giallo (terra), rosso (fuoco) e nero (acqua).\nCucine regionali.\nLe tradizionali culinarie nazionali in tutte e 3 le regioni del Vietnam condividono le stesse caratteristiche fondamentali:\nDi seguito invece le differenze regionali\nNel vietnam settentrionale, un clima pi\u00f9 freddo limita la produzione e disponibilit\u00e0 di spezie.\nCol risultato che i cibi sono spesso meno speziati di altre regioni \nIl pepe nero \u00e8 usato al posto del peperoncino come l'ingrediente pi\u00f9 diffuso.\nIn generale, la cucina settentrionale non \u00e8 audace in alcun gusto particolare. La maggior parte dei piatti nord-vietnamiti sono bilanciati nei sapori e risultano da sottili combinazioni di molti diversi ingredienti.\nL'uso di carni di maiale, manzo e pollo sono limitate in favore di pesce fresco, crostacei e molluschi.\nMolti piatti famosi del Vietnam del nord hanno al centro il granchio (per esempio il \"b\u00fan ri\u00eau\").\nLa salsa di pesce, la salsa di soia, la salsa di gamberi e le limette sono tra gli ingredienti principali.\nL'abbondanza di spezie prodotte nel Vietnam centrale montano la rende famosa per i suoi piatti speziati.\nEssendoci stata la capitale dell'ultima dinastia vietnamita, la tradizione culinaria di Hu\u1ebf \u00e8 caratterizzata da un alto tasso di decorazioni e da piatti molto colorati che riflettono l'influenza dell'antica cucina reale.\nLa cucina della regione \u00e8 conosciuta anche per i piatti sofisticati fatta di molti piatti complessi serviti in piccole porzioni.\nI piatti pi\u00f9 noti: \"b\u00fan b\u00f2 Hu\u1ebf\" e \"b\u00e1nh kho\u00e1i\".\nIl clima caldo e il suolo fertile del Vietnam meridionale ha creato le condizioni ideale per la crescit\u00e0 di un'ampia variet\u00e0 di frutti, verdure e bestiame.\nIl cibo quindi \u00e8 molto saporito, c'\u00e8 un grande uso d'aglio, scalogno ed erbe fresche. Lo zucchero poi, viene usato nel cibo molto pi\u00f9 che in altre regioni \nLa preferenza per la dolcezza nel Vietnam meridionale pu\u00f2 essere vista attraverso l'ampia diffusione del latte di cocco.\nLe vaste coste rendono i frutti di mare un alimento naturale per le persone in questa regione.\nI piatti pi\u00f9 famosi della regione sono: \"b\u00e1nh kh\u1ecdt\" e \"b\u00fan m\u1eafm\".."}
{"id": "2052423", "revid": "767487", "url": "https://it.wikipedia.org/wiki?curid=2052423", "title": "Mi ero scordato di me", "text": "Mi ero scordato di me \u00e8 il primo album di Franco Fanigliulo.\nIl disco.\nIl cantautore viene scoperto da Franco Ceccarelli dell'Equipe 84, che in questo periodo lavora come produttore per l'Ascolto, l'etichetta fondata da Caterina Caselli; ed \u00e8 appunto per questa casa disocgrafica che Fanigliulo firma il contratto discografico.\nL'album viene registrato negli studi \"Bus Recording\" di Roma da marzo a giugno 1977, ed il tecnico del suono \u00e8 Antonio Mazzullo; il disco \u00e8 prodotto ed arrangiato da Ceccarelli.\nTra i brani del disco sono da ricordare la title track e \"Domani\", la canzone che viene scelta per la promozione e che quindi viene trasmessa maggiormente dalle radio libere dell'epoca. Il brano che Fanigliulo canta invece nel film Berlinguer ti voglio bene, dello stesso anno, \u00e8 \"Davanti a me\".\nSono inoltre presenti alcuni momenti musicali, intitolati \"Legamento\", scritti da Ceccarelli.\nTracce.\nLATO A\nLATO B"}
{"id": "2052429", "revid": "767487", "url": "https://it.wikipedia.org/wiki?curid=2052429", "title": "Terrore sul Mar Nero", "text": "Terrore sul Mar Nero (\"Journey into Fear\") \u00e8 un film del 1943 diretto da Norman Foster basato sul romanzo \"Viaggio nella paura\" di Eric Ambler.\nRemake.\nIl film ebbe un remake canadese nel 1975, \"La rotta del terrore\", per la regia di Daniel Mann.\nTrama.\nHoward Graham, un ingegnere americano, viaggia verso il porto sovietico di Batumi con la moglie Stephanie per tornare negli Stati Uniti per completare i suoi affari con la marina turca. Graham e sua moglie si fermano ad Istanbul e vengono accolti da Kopeikin, un impiegato turco della compagnia di Graham, che con la scusa di discutere di affari, conduce Graham in un locale per presentarlo alla ballerina Josette Martel e al suo compagno Gogo. Un sicario di nome Banat cerca inutilmente di uccidere Graham durante un numero di magia, sparando per errore al prestigiatore. Graham viene portato al quartier generale della polizia segreta turca per essere interrogato, e qui il colonnello Haki accusa di tentato omicidio degli agenti tedeschi che cercano di ritardare il reinserimento nel porto delle navi turche. Il colonnello mostra a Graham una fotografia di Banat, che sostiene essere stato assunto da un agente nazista di nome Muller. Haki quindi ordina a Graham di viaggiare segretamente a Batumi a bordo di un piroscafo, mentre Haki sorveglia personalmente il transito sicuro via terra di Stephanie.\nI compagni di viaggio di Graham includono Josette e Gogo, Kuvetli, un ingraziante venditore di tabacco turco, il professor Haller, un archeologo tedesco apolitico, e il fustigato Matthews e la sua moglie francese. Josette vede che Graham \u00e8 spaventato e, non sapendo del suo matrimonio, prova ad avvicinarsi a lui. Durante una chiamata, Graham viene informato dell'arrivo di un nuovo passeggero, mentre Haller lo avverte che Kuvetli non \u00e8 chi sostiene di essere. A cena Graham riconosce Banat e cerca di convincere il capitano e di farlo mettere a terra, ma prendono Graham per pazzo. Allora, Graham si rivolge a Josette per chiedere aiuto: mentre Gogo tiene impegnato Banat in una partita di poker, Graham cerca invano la cabina di Banat per trovare la pistola dell'assassino.\nQuando Graham torna nella sua cabina, viene accolto da un Haller armato e deduce che in realt\u00e0 \u00e8 Muller, l'agente nazista. Questi si offre di risparmiare la vita di Graham. ritardando il suo rientro negli Stati Uniti di sei settimane portandolo in ospedale con un caso di \"tifo\". Muller lo avverte che Kuvetli \u00e8 un agente turco inviato da Haki e avverte Graham che verr\u00e0 ucciso se rivela il piano al turco. Tuttavia Kuvetli stava origliando dalla cabina vicino, e informa Graham che il \"piano\" di Muller \u00e8 solo un trucco per far allontanare Graham dalla nave prima di ucciderlo. Kuvetli ordina a Graham di fingere di essere d'accordo con il piano, ma prima che la nave attracchi a Batumi, Graham si nasconde in una cabina vuota mentre l'agente turco organizza l'arresto degli agenti tedeschi. Quando Graham entra nella cabina vuota, trova Kuvetli morto sul pavimento, assassinato proprio da Banat. Graham chiede a Mathews di consegnare un messaggio al console turco a Batumi per avvisare Haki. Matthews d\u00e0 al disarmato Graham un coltello a serramanico. Graham si imbatte in Gogo, che si offre senza mezzi termini di \"rinunciare\" a Josette perch\u00e9 Graham si possa sposare con lei, in cambio di un compenso in denaro.\nMuller e Banat costringono Graham in un'auto in attesa. Quando l'auto ha una gomma a terra, Graham conficca il coltello tascabile di Matthews nel clacson, e nella conseguente baraonda, salta sul sedile del guidatore, fa finire l'auto contro una vetrata e fugge. Quella notte, mentre infuria una tempesta, Graham si unisce a sua moglie nel loro albergo, ma Muller arriva prima l\u00ec, fingendosi un collega della compagnia di Graham. Banat intimidisce Graham di andarsene e Muller convince Stephanie ad andare da Haki al piano di sotto mentre \"parla di affari\" con suo marito. Quando Graham sta per essere ucciso da Banat, Gogo entra nella stanza per rinnovare il suo accordo per Josette e Banat gli spara. Graham fugge dalla finestra della stanza sul cornicione dell'edificio sotto la pioggia torrenziale, inseguito da Banat e Muller. Intrappolato tra loro, viene salvato quando appare Haki e spara a Muller. Banat ferisce Haki ma accecato dalla pioggia, manca Graham. I due lottano, finch\u00e9 Banat non precipita al suolo, morendo. Alla fine, mentre Graham legge la lettera in cui Stephanie gli dice che lo sta aspettando, Haki gli chiede come abbia fatto Graham a compiere un gesto cos\u00ec decisivo dopo essere stato a lungo cos\u00ec indeciso. Graham risponde di essersi semplicemente stufato e che non ne poteva pi\u00f9, e straccia la lettera.\nHome video.\nIn Italia il film \u00e8 stato distribuito su DVD due volte:"}
{"id": "2052434", "revid": "120646262", "url": "https://it.wikipedia.org/wiki?curid=2052434", "title": "Io e me", "text": "Io e me \u00e8 il secondo album di Franco Fanigliulo\nIl disco.\nIo e me viene pubblicato dopo la partecipazione di Fanigliulo al Festival di Sanremo 1979, con \"A me mi piace vivere alla grande\", canzone che sar\u00e0 anche pubblicata su 45 giri e che diventer\u00e0 il brano pi\u00f9 conosciuto del cantautore spezzino; il testo viene censurato durante l'esibizione al festival, ed il verso \"foglie di cocaina voglio sentirmi uguale\" diventa \"Bagni di candeggina voglio sentirmi uguale\".\nAlla scrittura delle canzoni collabora il cantautore Riccardo Borghetti, concittadino di Fanigliulo e gi\u00e0 collaboratore di Pierangelo Bertoli.\nIl disco \u00e8 arrangiato da Gian Piero Reverberi, che dirige l'orchestra; come il precedente, \u00e8 registrato negli studi \"Milano Recording\" di Milano (tecnico del suono: Pino Vicari), mentre il mixaggio viene effettuato agli Stone Castle Studios di Carimate da Ruggero Penazzo.\nDa ricordare, tra le altre canzoni, \"Non si sa mai\", lato B di \"A me mi piace vivere alla grande\".\nTracce.\nLATO A\nLATO B"}
{"id": "2052435", "revid": "599013", "url": "https://it.wikipedia.org/wiki?curid=2052435", "title": "Paulo Santos", "text": "Carriera.\nClub.\nHa esordito nella massima serie portoghese nella stagione 1993-1994, vincendo il campionato con il Benfica e giocando un minuto nell'ultimo incontro. Dopo alcune stagioni passate nell'Estrela Amadora e nell'Alverca, fu comprato dal .\nNel 2005 venne acquistato, dopo esserci gi\u00e0 stato l'anno precedente in prestito, dallo Sporting Braga. Durante la prima stagione al Braga, Santos arriv\u00f2 a 595 minuti di imbattibilit\u00e0, solamente 40 in meno del record portoghese, stabilito da Manuel Bento con il Benfica. Nella stagione 2007-2008 gioc\u00f2 solo 12 partite, dopodich\u00e9, scaduto il suo contratto, rest\u00f2 svincolato per un anno, finch\u00e9 nel luglio 2009 si accas\u00f2 all'Estoril-Praia.\nNazionale.\nHa debuttato in Nazionale il 15 novembre 2005, in un'amichevole giocata contro l'Irlanda del Nord a Belfast e finita 1 a 1. Questa fu l'unica partita di Santos, nonostante la successiva convocazione per il a causa dell'infortunio di Bruno Vale."}
{"id": "2052439", "revid": "767487", "url": "https://it.wikipedia.org/wiki?curid=2052439", "title": "Boogeyman 3", "text": "Boogeyman 3 \u00e8 un film horror del 2009, diretto da Gary Jones e sceneggiato da Brian Sieve.\nIl film costituisce il terzo capitolo della saga \"Boogeyman\" iniziata nel 2005 con \"Boogeyman - L'uomo nero\" e proseguita nel 2008 con \"Boogeyman 2 - Il ritorno dell'uomo nero\". Come capitato per il secondo film, la storia non ha collegamenti con le pellicole precedenti, ma segue un corso indipendente.\nL'anteprima mondiale della pellicola ha avuto luogo il 18 ottobre 2008 all'edizione annuale dello Screamfest Horror Film Festival.\nTrama.\nAudrey Allen \u00e8 la figlia del dottor Mitchell Allen (personaggio del secondo capitolo che muore) e appena entra in casa, la sua cagnolina Layla le d\u00e0 il benvenuto, felice, ma Audrey non lo \u00e8 affatto, molto sconvolta dalla morte del padre.\nAudrey va a vedere alcuni oggetti dedicati a suo padre di quando era piccola: ad esempio trova un cuore di argilla con su scritto \"Ti voglio tanto bene, pap\u00e0. Con affetto, Audrey!\" e poi nota un giornale con la scritta \"L'uomo nero\" \"fa 8 vittime alla clinica Hillridge\", poi la ragazza trova il diario del padre.\nNel diario ci sono i segreti del padre: \"I pazienti avvertono una presenza nella clinica... qualcosa che sentono... qualcosa che anch'io sento... qualcosa che non oso ammettere di aver gi\u00e0 sentito in passato. Se da un lato continuo provo a spiegarmi dell'esistenza dell'uomo nero come una delle nostre peggiori paure, dall'altro mi domando... Questo lo rende forse meno reale?\".\nAudrey si mette nella vasca da bagno e mette la testa sott'acqua e rimane sotto per un po'.\nLa ragazza apre gli occhi e vede una figura scura vicino alla tenda da doccia e tira la testa fuori dall'acqua e la figura non c'\u00e8 pi\u00f9.\nAudrey esce e si mette a dormire, ma Layla la sveglia subito: ha voglia di giocare.\nLa ragazza lancia la palla che va a finire nell'armadio e la cagnolina \u00e8 un po' contraria nell'entrare, ma vuole comunque prendere la palla ma si sentono i suoi pianti.\nAudrey va immediatamente a vedere se si \u00e8 fatta male ma nell'armadio c'\u00e8 sangue e una presenza oscura la cattura e la fa trascinare fino sotto al letto.\nAdesso ci spostiamo al Sanders Hall dove Sarah Morris, una studentessa all'inizio del secondo anno, che si vuole laureare in psicologia, fa un programma alla radio WZXB con il famoso psicologo Roger Kane e ci sono due chiamatori: uno vuole chiedere a Sarah se vuole uscire con lui, l'altro \u00e8 molto depresso perch\u00e9 la sua ragazza lo ha lasciato e lui teneva molto a lei e il ragazzo, essendo una matricola, non ha molti amici con cui parlare, perci\u00f2 si sfoga da Sarah e Roger.\nSarah va al suo dormitorio, l'Hammonds Hall con i suoi amici e il suo fidanzato.\nSarah e il fidanzato David discutono su che cosa faranno per le vacanze, Jeremy e Lukas parlano del cibo disgustoso della mensa e Lindsay, la fidanzata di Jeremy, parla dell'assenza di Audrey.\nDopo cominciano a parlarne tutti.\nSarah va nella sua stanza e la divide con Lindsay che entra in camera con un bikini.\nSarah rimane stupita nel vederla in bikini, ma Lindsay dice che degli studenti pervertiti hanno piazzato una webcam nello spogliatoio delle donne e che non vuole finire un'altra volta su Internet.\nSarah deve lavorare per tutta la notte e Lindsay decide di andare nella stanza di Jeremy.\nQualcuno entra nella stanza di Sarah, a notte fonda, con un vento che soffia.\nLa porta si apre, Sarah accende la luce e vede una ragazza che piange di fronte a lei: Audrey.\nLa ragazza \u00e8 convinta che l'uomo nero esista veramente e ha paura.\nSarah va a prendere dell'acqua e Audrey si sveglia da sola nella stanza e vede che le mure stanno prendendo il colore della presenza oscura che ha visto.\nAudrey scappa fuori e vede una stanza con una caraffa piena d'acqua, la caraffa di Sarah.\nAudrey rimane chiusa nella stanza e non riesce ad uscire e dietro di lei si materializza la creatura definita come \"uomo nero\" e la aggredisce, ma Sarah arriva da Audrey e la tranquillizza.\nAudrey scappa nella sua camera e ci rimane chiusa per tutto il giorno.\nSarah dice a David se controlla Audrey e lui lo fa.\nSarah se ne va poi al Sanders alla radio.\nUn chiamatore sta piangendo e dice che l'uomo nero esiste.\n\u00c8 Audrey dalla sua stanza.\nLa ragazza racconta della morte di suo padre mentre Sarah corre immediatamente da lei.\nRoger e Audrey parlano e la ragazza vede qualcosa nell'armadio ed entra dentro, ma non c'\u00e8 niente.\nDa una maglietta appesa alla porta escono fuori delle gambe e delle braccia e anche una testa, \u00e8 l'uomo nero che prende e strozza Audrey.\nSarah arriva e vede una delle sue migliori amiche venire strangolata da qualcosa che in realt\u00e0 non c'era, ma che si \u00e8 mostrato del tutto a lei (si scoprir\u00e0 alla fine il motivo per cui l'uomo nero guarda Sarah e le fa vedere Audrey morire).\nSarah caccia un enorme urlo che Lukas, che alloggia dall'altra parte del corridoio, arriva in soccorso, ma Audrey \u00e8 appesa alla porta con una cintura.\nSarah, Lukas, Jeremy, Lindsay e David sono molto dispiaciuti.\nIl giorno dopo, Sarah vede qualcuno entrare nella stanza di Audrey, ma c'\u00e8 solamente Katie, che sta mettendo a posto le cose della morta.\nSarah vede il diario del dottor Allen e lo prende, assieme ad una foto di lei e Audrey che sorridono felici.\nSarah ha dei sensi di colpa perch\u00e9 sua madre \u00e8 morta nello stesso modo.\nLukas si mette a giocare ai videogame e a fumare il bong e quando sputa il fumo, qualcosa si avvicina a lui.\nGli cade l'oggetto e nel vetro del bong si vede la stessa figura, l'uomo nero.\nLui si gira ma non c'\u00e8 nessuno, ma viene comunque preso dall'uomo nero che gli fa infilzare il bong nella guancia e glielo fa trapassare dall'altra.\nSarah sente qualcosa nel suo armadio e ci entra.\nLa porta si chiude e lei sfonda la porta ma si ritrova in corridoio e vede che dai condotti dell'aria e dalle mura scende del sangue, litri e litri di sangue .\nSarah vede una stanza con la porta aperta, poi vede Lukas con i pezzi di vetro che gli fuoriescono dalla bocca e anche il sangue esce a fontana dalla bocca.\nL'uomo nero prende Sarah per le spalle e la porta in un armadio, ma era solamente un sogno.\nSi mette alla ricerca di Lukas e si fa aiutare dagli amici, ma non lo trovano.\nJeremy si ferisce con un pezzo di vetro e va in bagno a mettere il piede nel lavandino e si sente l'uomo nero con la voce di Lukas che dice \"Jeremy!\", il ragazzo segue la voce e vede l'uomo nero tramutato in Lukas che si allontana nella loro stanza.\nJeremy entra e vede un baule che si chiude, lui lo riapre e non trova niente, solo sangue e due braccia che lo spingono dentro, ma Jeremy \u00e8 pi\u00f9 grande del baule, perci\u00f2, mentre entra, gli si spezzano le ossa.\nSarah va a cercare anche lui e trova solamente il suo cellulare.\nLa ragazza \u00e8 alla radio, ma non risponde a nessuna domanda e comincia anche lei a credere nell'uomo nero e tutti nell'Hammonds Hall hanno cominciato a credere nell'uomo nero.\nIl dottor Kane cerca di parlare con Sarah che se ne va nell'armadio e si spegne la luce.\nUna mano la tocca, lei accende la luce e lui si materializza davanti a lei che scappa fuori, ma vede tutti gli studenti morti con le loro valigie a terra e qualcuno va strisciando vicino a lei: Jeremy, ma in realt\u00e0 \u00e8 l'uomo nero.\nSarah si sveglia sotto il letto con il sangue di Jeremy e crede fermamente all'uomo nero.\nTutti ne parlano all'Hammonds, e Ben, il compagno di stanza di David, vuole mettere una webcam nel bagno delle donne.\nSarah continua a leggere il diario del dottore.\nBen va a mettere la webcam mentre Roger e Sarah discutono sul fatto che l'uomo nero diventa pi\u00f9 forte se una persona ci crede, ora che quasi tutto il campus ci crede, l'uomo nero ha una forza immensa e che la leggenda si pu\u00f2 cambiare da sola.\nAlcuni credono che l'uomo nero sia Tim Jensen, altri pensano sia Henry Porter, ma la leggenda continua comunque a vivere.\nSarah se ne va e Ben viene ucciso nelle condotte d'aria: viene messo in una ventola che sta girando e viene massacrato.\nSarah va alla radio e fa una comunicazione d'emergenza falsa per far scappare tutti via dal dormitorio, ma non ci riesce e viene arrestata dalla sicurezza scolastica.\nLindsay ha messo le sue cose nella lavatrice, ma poi tutte le lavatrici della stanza hanno continuato a far uscire sangue e la sala si allaga.\nLindsay viene trascinata in una lavatrice e muore, qualche minuto dopo, una ragazza la trova.\nSarah viene fatta uscire dal dottor Kane e un agente va al dormitorio dal cadavere di Lindsay.\nLa luce si spegne nella cella e il dottore entra per dimostrare che l'uomo nero non esiste ma viene brutalmente ucciso.\nSarah scopre una cosa...\nL'uomo nero l'ha usata, l'uomo nero ha fatto apposta ad uccidere Audrey davanti a lei, in modo che lei avrebbe detto a tutti della sua esistenza e ora la creatura ha una forza infinita.\nSarah va da David che ha letto il diario e anche lui crede all'uomo nero.\nIl killer esce dall'armadio e si prende David.\nSarah rimane l\u00ec ad urlare e poi il cadavere di David gli arriva addosso.\nSarah deve inventare una scusa in modo da non far credere a nessuno che l'uomo nero esiste, in modo da far abbassare la sua potente forza.\nKatie entra nella stanza assieme ai poliziotti, Sarah dice che l'uomo nero non esiste, non esister\u00e0 mai e non \u00e8 mai esistito e dice che \u00e8 stata lei ad uccidere questa gente.\nOra l'uomo nero ha molta meno forza e Sarah lo ha sconfitto, ma viene mandata in prigione e rimane bloccata in ascensore con due poliziotti, il tettuccio dell'ascensore si apre, l'uomo nero prende Sarah e la porta via uccidendola.\n\u00c8 passato un po' di tempo e due ragazze vivono nella stanza di Sarah e una di loro, Jennifer, se ne va lasciando l'altra da sola.\nLa ragazza rimasta da sola sente dei rumori, poi si apre la porta d'ingresso e il letto si muove, poi si apre la porta dell'armadio.\nLa ragazza guarda a terra e vede l'uomo nero che la prende e la trascina sotto il letto mentre le sue urla fanno partire i titoli di coda.\nProduzione.\nSull'onda del successo commerciale ricavato da \"Boogeyman 2\", la Ghost House Pictures in associazione con la Sony Pictures ha approcciato per la produzione di un terzo film destinato all'home video.\nIl periodo di lavorazione \u00e8 stato molto celere, \u00e8 partito il 1\u00ba febbraio 2008 per concludersi il 25 dello stesso mese a Sofia (Bulgaria)."}
{"id": "2052442", "revid": "287204", "url": "https://it.wikipedia.org/wiki?curid=2052442", "title": "Giuseppe Pichler", "text": "Biografia.\nGiuseppe, alias \"Johann Joseph Pichler\", nacque a Roma nel 1760. Era figlio della seconda moglie di Antonio Pichler (1697-1779) e fratellastro del pi\u00f9 famoso Giovanni che lo inizi\u00f2 all'arte di famiglia."}
{"id": "2052447", "revid": "634034", "url": "https://it.wikipedia.org/wiki?curid=2052447", "title": "Psicologi per i popoli", "text": "Psicologi per i popoli - Federazione \u00e8 un'organizzazione italiana di volontariato professionale nell'ambito della psicologia dell'emergenza. \n\u00c8 a disposizione del Dipartimento di protezione civile per l'assistenza alla popolazione in situazioni di disastri o calamit\u00e0, ed i suoi membri hanno operato in numerosi interventi di soccorso internazionale e cooperazione umanitaria.\n\u00c8 composta prevalentemente da professionisti psicologi e psicoterapeuti formati specificatamente nel campo dell'emergenza, del trauma e delle tecniche di soccorso; le sue attivit\u00e0 si sviluppano nell'ambito del volontariato nazionale ed internazionale, comprese la formazione dei soccorritori e l'intervento in situazioni di crisi ed emergenze umanitarie.\nIn Italia, ha avuto un ruolo strutturale nell'introduzione della psicologia dell'emergenza all'interno dei sistemi di soccorso, a livello sia operativo che istituzionale.\nStoria.\nPsicologi per i popoli \u00e8 stata fondata nel 1999 da Luigi Ranzato, gi\u00e0 presidente dell'Ordine nazionale degli psicologi, come associazione nazionale che riunisse gli esperti italiani di psicologia dell'emergenza e di psicotraumatologia disponibili a svolgere attivit\u00e0 di volontariato in situazioni di crisi, in Italia o all'estero.\nRanzato aveva compiuto nel 1996 una missione di un anno in Ruanda con Medici con l'Africa Cuamm, dove era appena terminata la guerra civile ed il relativo genocidio. L\u00ec fu responsabile del supporto psicosociale a 1.500 orfani di guerra. Al ritorno dall'esperienza Rwandese, a partire dal terremoto umbro-marchigiano, ed anche grazie al suo ruolo ordinistico, organizz\u00f2 una specifica rete di professionisti psicologi che condividessero l'interesse scientifico-professionale per il settore, anche in collegamento con ordini professionali, enti del soccorso ed universit\u00e0.\nDopo alcune iniziative di settore dell'Ordine degli Psicologi, e la partecipazione dei primi gruppi di psicologi volontari all'intervento umanitario in Kosovo, nel 2003 fu fondata la Federazione nazionale Psicologi per i popoli.\nNegli anni successivi sorsero diversi nuclei operativi, associazioni confederate e gruppi regionali in tutta Italia.\nSu impulso dell'associazione, nel 2001 venne organizzato il primo corso universitario post-lauream italiano in psicologia dell'emergenza, presso l'Universit\u00e0 degli Studi di Padova.\nNel 2005, i rappresentanti di Psicologi per i popoli contribuirono alla redazione della cosiddetta \"Direttiva Prodi\", i \"Criteri di Massima sugli interventi psico-sociali da attuare nelle catastrofi\", l'attuale testo normativo nazionale di riferimento per gli interventi di psicologia dell'emergenza e psicotraumatologia nell'ambito della Protezione Civile.\nPsicologi per i popoli, sotto il patrocinio del Dipartimento di protezione civile nazionale, organizza annualmente uno dei pi\u00f9 rilevanti eventi europei di psicologia dell'emergenza: il \"Campo di Rovereto\" (\"Campo scuola di protezione civile degli Psicologi dell'emergenza\"), con la partecipazione di oltre 350 specialisti italiani e stranieri.\nOrganizzazione.\nPsicologi per i popoli \u00e8 una federazione composta da 14 associazioni regionali/provinciali, e 2 ONLUS e ONG, finalizzate allo svolgimento di attivit\u00e0 di cooperazione internazionale. Diversi gruppi regionali sono organizzati con squadre operative di psicologi dell'emergenza in pronta reperibilit\u00e0, coordinate a livello nazionale. Nel 2016 si sono staccate dalla Federazione Psicologi per i Popoli Torino, Milano (poi diventata SPE), Regione Sicilia, Lodi, Campania e Bari&amp;Bat, che oggi sono operative autonomamente all'interno delle Protezioni Civili regionali.\nIscritta all'Elenco nazionale delle OdV del Dipartimento di protezione civile, ha numerose convenzioni in atto con forze dell'ordine, enti locali, gruppi di protezione civile, ANPAS e servizi di soccorso, a livello nazionale, regionale e provinciale.\nAttualmente (2016) il Presidente Federale, eletto dall'Assemblea dei presidenti delle associazioni regionali e provinciali \u00e8 DONATELLA GALLIANO, presidente di PXP Cuneo.\nAttivit\u00e0.\nGruppi operativi, delegazioni e membri di Psicologi per i popoli hanno operato a vario titolo nell'ambito del supporto psicosociale di numerose azioni umanitarie e di soccorso:\nSuoi membri hanno inoltre cooperato all'estero in azioni di soccorso, ricostruzione e supporto psicosociale in El Salvador, Sri Lanka, Congo, Tunisia, Kenya, Sierra Leone; in Italia, convenzionati con diversi enti di soccorso nazionali, hanno operato in numerose emergenze nazionali (terremoto del Molise, alluvione della Valle d'Aosta, crolli di palazzi, evacuazioni per disinnesco bombe, esondazioni, incidenti stradali, ricerca persone scomparse, tragedie montane, etc.).\nTerremoto in Abruzzo.\nPsicologi per i popoli ha fornito la prima pedina operativa al Sistema nazionale di protezione civile durante il terremoto dell'Aquila del 2009. Squadre d'intervento di emergenza sono state proiettate nel teatro operativo gi\u00e0 dalle prime ore dell'evento, e sono state poi distribuite in numerosi centri abitati dell'Abruzzo, dove hanno prestato assistenza alla popolazione coinvolta dal sisma (riconoscimento salme, supporto alle famiglie, assistenza alle fasce deboli della popolazione, istituzione di spazi di accoglienza per l'infanzia).\nNelle fasi successive, in accordo con il DPC e sempre in ottica emergenziale/post-emergenziale, le attivit\u00e0 si sono sviluppate senza soluzione di continuit\u00e0 su decine di tendopoli, in direzione di interventi di psicologia di comunit\u00e0, di sostegno alla ripresa dell'autonomia, di comunicazione del rischio, e della ricostruzione di una prospettiva di empowerment sociale nelle aree colpite dal sisma."}
{"id": "2052450", "revid": "1543377", "url": "https://it.wikipedia.org/wiki?curid=2052450", "title": "Nueva Germania", "text": "Nueva Germania \u00e8 un centro abitato del Paraguay, situato nel dipartimento di San Pedro; la localit\u00e0 forma uno dei 19 distretti del dipartimento. Dista circa 297 chilometri da Asunci\u00f3n, capitale della Repubblica del Paraguay.\nNueva Germania fu fondata il 23 agosto 1887 da Bernhard F\u00f6rster, marito di Elisabeth F\u00f6rster-Nietzsche e quindi cognato del filosofo tedesco Friedrich Nietzsche. F\u00f6rster aveva in animo la costituzione di una colonia popolata da \"puri\" ariani, e per qualche motivo aveva ritenuto l'odierna Nueva Germania particolarmente adatta al suo scopo.\nLa localit\u00e0 conserva ancora varie reminiscenze germaniche, tra cui un museo che ne commemora le origini.\nStoria.\n La citt\u00e0 di Nueva Germania, fondata da immigrati tedeschi sostenitori della supremazia ariana, ha un'origine singolare e poco nota. Sedici anni dopo la Guerra della Triplice Alleanza, sulle rive del fiume Aguaray-Guaz\u00fa, a 250\u00a0km da Asunci\u00f3n fu fondata \u2014 come gi\u00e0 detto \u2014 dai coniugi F\u00f6rster.\nLe prime cinque, e successive quattordici famiglie indigenti emigrarono dalla Sassonia al cuore della foresta pluviale del Paraguay per mettere in pratica le loro idee sulla superiorit\u00e0 della razza ariana. Era notoriamente il sogno di F\u00f6rster la creazione di un'area di sviluppo tedesca, lontana dall'influenza degli ebrei, che egli aborriva.\nF\u00f6rster, che aveva acquistato la propriet\u00e0 della citt\u00e0 dal generale Bernardino Caballero, si suicid\u00f2 nel 1889 nella citt\u00e0 di San Bernardino, abitato rientrante nell'\"enclave\" tedesca. La moglie rientr\u00f2 in Germania quattro anni dopo.\nL'utopia non pot\u00e9 tradursi in realt\u00e0 per l'asprezza dell'ambiente naturale. I colonizzatori che riuscirono a sopravvivere dimenticarono in breve le loro velleit\u00e0 \"ariane\", integrandosi totalmente nella cultura paraguaiana.\nJosef Mengele, uno dei criminali nazisti pi\u00f9 famigerati, soggiorn\u00f2 per qualche tempo in Nueva Germania durante la sua latitanza successiva alla Seconda guerra mondiale.\nAttualmente, Nueva Germania \u00e8 una tranquilla comunit\u00e0 di San Pedro, votata principalmente all'agricoltura, specializzata nella coltivazione della Ilex paraguariensis \"(yerba mate\" in spagnolo).\nEconomia.\nL'evoluzione della popolazione di Nueva Germania rivela chiaramente la reale situazione del luogo, noto come uno dei pi\u00f9 poveri del dipartimento.\nUna delle produzioni pi\u00f9 importanti \u00e8 la coltivazione della \"yerba mate,\" ma si coltivano anche canna da zucchero, cotone, manioca, tabacco, girasole, soia, frumento, arancia dolce ed acida, Aloysia citrodora paraguaiana e sesamo.\nComunicazioni.\nUn ramo della Strada \"(Ruta)\" No. 3 \"General Elizardo Aquino\", una strada sterrata, \u00e8 la principale via d'accesso alla citt\u00e0, che la collega con Asunci\u00f3n ed altre localit\u00e0 del dipartimento. Inoltre, la Strada No. 11 \"Juana de Lara\", un'altra strada sterrata, congiunge la citt\u00e0 con il dipartimento di Amambay.\nMolte strade sono di sabbia o di ciottoli e mettono in comunicazione con i vari distretti e con la capitale del dipartimento.\nGeografia fisica.\nClima.\nIl clima \u00e8 tropicale, con piogge abbondanti, temperature massime di circa 35\u00a0\u00b0C, minime di 10\u00b0, con una media di 23\u00b0. Le precipitazioni superano i 1300\u00a0mm, specie d'estate.\nLingue e dialetti.\n\u00c8 predominante la lingua guaran\u00ed, parlata dall'80% circa della popolazione. Gli altri parlano un ibrido di spagnolo e guaran\u00ed, chiamato jopar\u00e1.\nPopolazione.\nSecondo dati demografici ufficiali, la situazione \u00e8 la seguente:\nAl censimento del 2002 Nueva Germania contava una popolazione urbana di 1.156 abitanti (4.202 nell'intero distretto).\nOggi solo il 10% degli abitanti \u00e8 di prevalenti origini tedesche.\nResidenti contemporanei includono lo scrittore e direttore d'orchestra californiano David Woodard.\nIdrografia.\nIl distretto di Nueva Germania \u00e8 bagnato dai fiumi Aguaray Guaz\u00fa e Verde, nonch\u00e9 dai torrenti Tutyt\u00ed, Empalado e Aguaray m\u00ed.\nSociet\u00e0.\nEvoluzione demografica.\nPrincipali indicatori demografici e sociali:"}
{"id": "2052451", "revid": "628767", "url": "https://it.wikipedia.org/wiki?curid=2052451", "title": "Abisso di Monte Vermicano", "text": "L'abisso di Monte Vermicano [La/Fr 0616], nel comune di Guarcino, sui Monti Ernici, \u00e8 una delle grotte pi\u00f9 estese del Lazio.\nSi tratta di un sistema carsico molto complesso che attualmente conta 4 ingressi (Vermicano, Gresele, Tana degli Eretici e GnomoGnomo). Le esplorazioni iniziarono negli anni settanta e continuano tuttora."}
{"id": "2052455", "revid": "228587", "url": "https://it.wikipedia.org/wiki?curid=2052455", "title": "Beniamino di Tudela", "text": "Biografia.\nFu un rabbino della Navarra e un viaggiatore che esplor\u00f2 varie parti dei continenti europeo, africano e asiatico nel XII secolo. Le sue vivide descrizioni dell'Asia minore (e ad esclusione di quei paesi asiatici che conducevano sino alla Cina, che mai furono visitati dall'esploratore spagnolo) hanno anticipato quelle di Marco Polo di un secolo. Con la sua ampia cultura e la sua vasta conoscenza delle lingue, Beniamino di Tudela \u00e8 una figura di grande rilievo nella storia della geografia e nella cultura non solo del Giudaismo.\nViaggi.\nBeniamino inizi\u00f2 i suoi viaggi verso il 1165, con l'intento di effettuare un pellegrinaggio in Terrasanta. Forse egli sperava di potersi trasferire in Palestina ma si discute su questa ipotesi e non c'\u00e8 alcuna certezza sulle motivazioni reali dei suoi viaggi. Si \u00e8 ipotizzato che egli abbia potuto avere motivazioni commerciali ma, d'altra parte, c'\u00e8 l'ipotesi che egli intendesse compilare un catalogo delle comunit\u00e0 ebraiche che erano insediate lungo gli itinerari che conducevano in Terrasanta, cos\u00ec da fornire ai pellegrini ebrei un'utile guida e la possibilit\u00e0 di ricevere ospitalit\u00e0 dai loro correligionari.\nBeniamino imbocc\u00f2 la \"strada lunga\", fermandosi frequentemente, incontrando gente, visitando posti, descrivendo le occupazioni delle persone che incontrava e fornendo un resoconto demografico delle comunit\u00e0 ebraiche incontrate lungo il tragitto.\nPoco si conosce della sua giovent\u00f9, a parte il fatto che egli era navarrino e della cittadina di Tudela. Oggi una via nella aljama (antico quartiere ebraico) \u00e8 intitolata a suo nome. \nI suoi viaggi iniziarono dalla citt\u00e0 di Saragozza, poco a meridione della valle dell'Ebro. Da l\u00ec prosegu\u00ec in direzione della Francia e poi fece vela dal porto di Marsiglia. Nella penisola italiana, dopo aver visitato Lucca, Pisa, Roma, Salerno, Trani, Taranto, Brindisi, Otranto, ove s'imbarc\u00f2 attraversando quindi il mare Adriatico e il mar Ionio per giungere a Costantinopoli, entr\u00f2 in Asia, visitando la Siria e la Palestina, prima di spingersi a Baghdad. \nDa l\u00ec entr\u00f2 nella Persia, quindi attravers\u00f2 la Penisola Arabica per entrare in Egitto e in Nordafrica, ritornando infine nella Penisola Iberica nel 1173. In tutto visit\u00f2 300 citt\u00e0, incluse Roma, Costantinopoli, Alessandria d'Egitto, Gerusalemme, Damasco, Baghdad. \nDescrisse quegli anni di viaggi in un libro, \"I viaggi di Beniamino\" (\u05de\u05e1\u05e2\u05d5\u05ea \u05d1\u05e0\u05d9\u05de\u05d9\u05df, \"Masa'ot Binyamin\", anche noti in ebraico come \u05e1\u05e4\u05e8 \u05d4\u05de\u05e1\u05e2\u05d5\u05ea, \"Sefer ha-Masa'ot\", \"Il libro dei viaggi\"). Questo libro descrive i paesi visitati, con particolare enfasi data alle comunit\u00e0 ebraiche, incluse la loro consistenza numerica complessiva e i nomi degli esponenti locali di maggior importanza. Egli descrive altres\u00ec i costumi delle popolazioni locali, tanto ebraiche quanto non-ebraiche, con una sottolineatura data alla vita urbana col\u00e0. Vi sono anche dettagliate descrizioni dei luoghi e dell'ambiente fisico attraverso i quali transitava, come pure i pi\u00f9 importanti palazzi e mercati. Beniamino non si limitava a raccontare i fatti di cui era testimone, ma anche perch\u00e9 cita le sue fonti, tant'\u00e8 vero che gli storici lo considerano altamente affidabile. \nTuttavia alcuni fatti sono basati su antiche e fallaci fonti storiche, quali l'identificazione della citt\u00e0 biblica di Laish (Tel Dan) erroneamente confusa con Cesarea di Filippo (Baniyas). Mentre Eusebio di Cesarea colloca con precisione Dan/Laish nelle vicinanze di Paneas al quarto miglio della strada per Tiro.\nIl libro \"I viaggi di Beniamino\" \u00e8 un importante lavoro non solo perch\u00e9 descrive le comunit\u00e0 ebraiche, ma anche perch\u00e9 \u00e8 un'affidabile fonte d'informazioni geografiche ed etnografiche del Medioevo e alcuni storici moderni e contemporanei riconoscono come estremamente accurate le descrizioni fornite da Beniamino a proposito della vita quotidiana nell'et\u00e0 medievale.\nScritta originariamente in ebraico, la sua opera \u00e8 stata tradotta in latino e in seguito nelle maggior lingue europee, ricevendo notevole attenzione del XVI secolo (l'et\u00e0 delle esplorazioni)."}
{"id": "2052456", "revid": "315341", "url": "https://it.wikipedia.org/wiki?curid=2052456", "title": "Truguet", "text": ""}
{"id": "2052458", "revid": "712828", "url": "https://it.wikipedia.org/wiki?curid=2052458", "title": "AT-ST", "text": ""}
{"id": "2052459", "revid": "714843", "url": "https://it.wikipedia.org/wiki?curid=2052459", "title": "Estremofilo", "text": ""}
{"id": "2052474", "revid": "124702205", "url": "https://it.wikipedia.org/wiki?curid=2052474", "title": "Giancarlo Pascale Guidotti Magnani", "text": "Biografia.\nFiglio di Giovanni Pascale di professione diplomatico e di Maria Guidotti Magnani e nipote del senatore Emilio Pascale, studia a Porto Said in Egitto, a La Plata in Argentina, a Casablanca in Marocco a Gibilterra, infine a Bologna dove ottiene la maturit\u00e0 presso il liceo scientifico Augusto Righi.\nSi laurea in Scienze Sociali e Politiche presso l'istituto Cesare Alfieri di Firenze, discutendo una tesi sul Mandato Palestinese ottenendo il massimo dei voti. Conosce e parla correntemente francese, spagnolo e inglese. Studia musica e suona il violoncello.\nSi diletta di teatro e partecipa ad alcune rappresentazioni recitando al Teatro Manzoni di Bologna con Raoul Grassilli, che successivamente diventer\u00e0 attore affermato. Da studente universitario frequenta a Bologna la Congregazione Mariana di Via Irnerio, fondata nel 1929 dal gesuita Padre Ernesto Arrighetti S. J.\nGli anni della guerra.\nNel 1938 \u00e8 arruolato al corso allievi ufficiali di artiglieria a Lucca, e divenuto sottotenente presta servizio di prima nomina presso il distaccamento del quindicesimo reggimento di artiglieria divisionale a Cividale del Friuli.\nRichiamato alle armi, quando \u00e8 in procinto di raggiungere il suo reggimento in Russia, all'avvenuto armistizio dell'8 settembre, viene fatto prigioniero dai tedeschi. Riesce ad evadere e si nasconde nelle campagne di Budrio.\nPartecipa alla lotta di liberazione come Ufficiale di collegamento del Comando unico militare Emilia-Romagna (CUMER).\nDurante questo periodo \u00e8 membro della Commissione alimentazione del Comitato di Liberazione Nazionale (CLN) Emilia-Romagna, e ha continui contatti con il Conte Filippo Cavazza e Angelo Salizzoni, che rappresentano i cattolici nel CNL, impegnati ad organizzare una forza cattolica che sia in grado di contrapporsi alla componente comunista, all'indomani della liberazione.\nIl 25 aprile 1945, giorno della liberazione, partecipa al primo incontro fra il Comando delle truppe liberatrici e il CNL e, subito dopo, accetta di accompagnare un alto ufficiale polacco che insiste per incontrare allora arcivescovo di Bologna, S.E. Cardinale Nasalli Rocca, da lui riconosciuto come unica autorit\u00e0 di Bologna.\nDurante la guerra si prodiga per salvare vite umane. Collabora con Don Salmi e Monsignor Fagioli per aiutare gruppi di ebrei che fuggono dalla persecuzione tedesca e fascista. Nell'immediato dopoguerra offre aiuto agli ex fascisti cercando per loro salvacondotti e protezioni dalla vendetta perpetrata dai partigiani comunisti.\nAttivit\u00e0.\nOccupa, per quasi trent'anni, una posizione di primaria importanza nel campo del turismo ufficiale italiano.\nDal 1946 al 1970 \u00e8 presidente dell'Ente Provinciale per il Turismo (E.P.T.) di Bologna.\nNel 1952, l'on. Pietro Romani, Alto Commissario per il Turismo, lo nomina Commissario dell'Ente Turismo di Modena. In questa veste si adopera per il miglioramento ricettivo della citt\u00e0, ne rafforza la promozione turistica, dedicando molto interesse alle localit\u00e0 di soggiorno estivo ed invernale dell' appennino modenese. Negli anni 1953 e 1954 \u00e8 responsabile della Delegazione E.N.I.T. (Ente Nazionale Italiano per il Turismo) per la Spagna con sede a Barcellona. Rientrato in Italia nell'autunno 1954, \u00e8 nuovamente nominato presidente dell'Ente provinciale per il Turismo di Bologna e nello stesso periodo \u00e8 nominato Commissario Governativo dell'Ente Turismo di Matera, dove cura la riorganizzazione degli uffici e ha avvia le attivit\u00e0 di promozione turistica del territorio. A lui si deve la realizzazione del Lido di Metaponto, una delle pi\u00f9 belle spiagge del mar Ionio. \u00c8 stato consigliere e componente del esecutivo dell'Unione Nazionale degli Enti del Turismo, nonch\u00e9 membro del Consiglio e dell'Esecutivo dell'E.N.I.T.\nIl Presidente della repubblica Giovanni Gronchi il 2 giugno 1959, su proposta del Ministro per la Pubblica Istruzione, gli conferisce il diploma di seconda classe ai Benemeriti della Scuola della Cultura e dell'Arte, ed il suo successore Antonio Segni, il 17 dicembre 1963 lo nomina Grande Ufficiale al merito della Repubblica.\nNel 1959 \u00e8 stato tra i promotori dello Skal Club Bologna Emilia e Romagna, di cui \u00e8 stato Presidente fino al 1986. Nel 1965 viene eletto Presidente Nazionale degli Skal Club d'Italia, carica alla quale viene confermato anche per gli anni 1966 e 1967. Nel 1967, al termine del ventisettesimo Congresso A.I.S.C. di Napoli, viene eletto Presidente dell'Associazione Internazionale. Durante la sua presidenza visita un gran numero di Club in Europa, Asia (Tokyo, Manila e Hong Kong), America del Sud (Brasile, Uruguay, Argentina, Cile, Per\u00f9, Colombia e Venezuela), Africa (Dakar ed Abidjan, capitali del Senegal e della Costa d'Avorio), ed \u00e8 il primo presidente internazionale del movimento a visitare un paese africano.\nAttivit\u00e0 politica.\nA liberazione avvenuta, viene nominato segretario provinciale della D.C. in Bologna.\nNel 1968 viene eletto consigliere comunale di Bologna per la Democrazia Cristiana.\nImpegno sociale.\nPer alcuni anni, dal 1965 al 1974 \u00e8 stato Presidente della Societ\u00e0 Ginnastica Fortitudo, che nel periodo di sua permanenza nella carica ha conseguito numerosi riconoscimenti di rilievo nazionale ed internazionale con le squadre di baseball, pallacanestro, calcio ed infine quella di tennis da tavolo.\n\u00c8 stato consigliere e vicepresidente dell'Automobile Club di Bologna.\nPer alcuni anni \u00e8 stato promotore e Presidente del Museo storico didattico della Tappezzeria.\nNel maggio 1991 viene nominato Presidente del Comitato per Bologna Storica Artistica e nel 1998 ne diviene Presidente onorario.\nRicordo.\nCos\u00ec lo ricorda Ernesto Stagni, amico di infanzia, in occasione della commemorazione ufficiale tenutasi al Rotary di Bologna, di cui era Past President (1973-74): \"\"Conobbi Giancarlo Pascale fin dal 1930, alla Congregazione di Padre Arrighetti, gesuita, in via Irnerio, insieme al cugino Giancarlo Senni, mio compagno di scuola. Io avevo 16 anni e lui poco pi\u00f9; avevamo in comune, oltre alle idee e alla pratica religiosa, la passione sportiva. Si giocava a basket (allora pallacanestro) e a tennis. Lui era pi\u00f9 bravo di me al basket: eravamo agli inizi del basket bolognese, la squadra si chiamava \"Pro Juventute\"; ricordo che mi insegn\u00f2 la \"stoppata\" sotto canestro.\"\n\"Era un ragazzo molto intelligente, dotato di senso dell'umorismo, capace di iniziative e con attitudine di organizzatore: un tipo estroso e divertente. Ricordo, fin da allora, la sua indipendenza di giudizio: in tutte le discussioni voleva dire la sua opinione, anche sui temi religiosi, con grande preoccupazione di P.Arrighetti: ma le sue opinioni erano quasi sempre molto centrate.\"\n\"Poi, subito dopo la laurea, per me vennero la professione, la guerra e il dopo-guerra, che mi allontanarono per un lungo periodo da Bologna.\"\n\"Voglio ricordare che Giancarlo fu il primo segretario provinciale della D.C. dopo la liberazione, in un periodo che, specie in Emilia-Romagna, era molto difficile e pericoloso per chi faceva politica attiva.\"\n\"A far tempo dal 1946, la maggiore attivit\u00e0 di Giancarlo fu rivolta al turismo, dove rivest\u00ec numerosi incarichi pubblici, a Bologna, in Italia e all'estero, che qui sarebbe troppo lungo enumerare. Oltre alla presidenza nazionale e internazionale dello Skal Club, che lo fece viaggiare in tutto il mondo, voglio ricordarlo come Vicepresidente dell'Ente Nazionale Italiano per il Turismo, Ente del quale \u00e8 stato per alcuni anni Delegato per la Spagna e come Presidente, per molti anni, dell'Ente Provinciale per il Turismo di Bologna. In questo suo incarico Giancarlo rivalut\u00f2 la vocazione e l'attrattiva turistica della nostra citt\u00e0 e della nostra provincia, accanto a quella produttiva e commerciale che \u00e8 sempre stata prevalente, e lasci\u00f2 questo compito, gi\u00e0 affermato non senza contrasti, ai suoi successori: in questo la citt\u00e0 di Bologna deve essergli grata.\"\n\"La sua attivit\u00e0 fu multiforme, riusc\u00ec anche a rinverdire la passione sportiva della sua giovent\u00f9, poich\u00e9 lo troviamo, per un certo periodo, come presidente della Polisportiva Fortitudo, e persino, per qualche tempo, dirigente della FIT (Federazione Italiana Tennis).\"\n\"Non era un politico, anche se nella politica fece molta attivit\u00e0. Ed infatti dai politici fu messo da parte, quando le posizioni da lui occupate e fatte crescere, come l'Ente Provinciale Turismo, divennero centri di potere.\"\n\"Malgrado il suo carattere estroso, si dimostr\u00f2 uomo concreto e d'azione, sempre pronto ad assumere iniziative.\"\n\"Si mantenne sempre giovane di spirito, pronto al dialogo e alla discussione su tutti gli argomenti, come quando era giovane anche di et\u00e0.\"\n\"Il suo ricordo non deve indurci alla tristezza, ma alla serenit\u00e0, alla sincerit\u00e0 e alla sana intraprendenza, ed anche alla gratitudine verso la Divina Provvidenza per averlo avuto cos\u00ec a lungo tra di noi\"\".\nOnorificenze.\nCavaliere dell'Ordine dell'Elefante della Repubblica della Costa d'Avorio e medaglia d'argento al merito turistico della Spagna."}
{"id": "2052475", "revid": "810736", "url": "https://it.wikipedia.org/wiki?curid=2052475", "title": "Cuore (simbolo)", "text": "Il cuore \u00e8 un simbolo che rappresenta la spiritualit\u00e0, l'emotivit\u00e0 e la moralit\u00e0 insite nell'essere umano. Un tempo si riteneva il cuore sede della mente umana e le rappresentazioni stilizzate di cuori sono molto diffusi in simboli che rappresentano l'amore.\nNel folklore europeo il cuore viene tradizionalmente disegnato in una forma stilizzata, in genere di colore rosso, che indica sia sangue sia, in molte culture, la passione.\nLa forma \u00e8 solo vagamente simile al cuore umano, tanto che alcune persone sostengono che in realt\u00e0 rappresenti il cuore di una mucca, mentre secondo altri \u00e8 la rappresentazione di un monte di Venere o di una vulva (come nel simbolo tantrico del \"Yoni\").\n ritengono che questo simbolo derivi dalla forma del geroglifico egizio utilizzato per indicare il concetto del cuore (\u1ec9b): a sua volta, questo carattere potrebbe derivare dal seme di silfio, una pianta con virt\u00f9 anticoncezionali estinta.\nQuesta relazione potrebbe essere giustificata dal significato sessuale del simbolo egizio, combinato con l'ampio uso del silfio nell'antico Egitto per il controllo delle nascite.\nRappresentazione matematica.\nIl simbolo si pu\u00f2 disegnare ottimamente anche con il diagramma cartesiano di un'equazione algebrica relativamente semplice: formula_1."}
{"id": "2052477", "revid": "123442061", "url": "https://it.wikipedia.org/wiki?curid=2052477", "title": "Radio West", "text": "Dopo la fine della guerra del Kosovo \"Radio West\"' \u00e8 stata l'emittente radiofonica del Contingente Italiano della KFOR in Kosovo che ha iniziato le trasmissioni il 12 agosto 1999, dopo circa un mese dall'ingresso della \"Brigata \"Garibaldi\".La Radio fu fondata dal tenente dell'Esercito Massimo Carta, che ne assunse subito la direzione, su indicazione del Generale Mauro del Vecchio, primo comandante della Kfor Italiana\nNata con il contributo della RAI, che ha fornito le apparecchiature interne, Corriere della Sera, RTL 102.5, che ha fornito i trasmettitori e i ripetitori, e dell'agenzia PrimoPiano. Radio West copre l'80% del territorio del Kosovo. La radio \u00e8 nata per agevolare i contatti tra i militari italiani e la popolazione kosovara, fornendo un valido supporto alle organizzazioni non governative per le operazioni umanitarie. E fornendo un valido servizio post guerra per la ricerca dei familiari dispersi.. \nI primi collaboratori della radio venivano ricercati tra quei soldati che avevano precedenti nel campo delle radio, della discoteca e dell'intrattenimento in genere. In seguito si \u00e8 proceduto ad una formazione specifica nella creazione di programmi di intrattenimento e nel confezionamento di notizie e rubriche con la collaborazione di RTL 102.5.\nI primi DJ della radio furono lo stesso direttore Massimo Carta, il sergente Francesco Palazzo e Aliotta, Quaranta, Materazzo, Palazzo, Buscaglia, Ciamp\u00e0, Castelnuovo e Rubino.\nDa ottobre 2003 ad aprile 2004 Radio West \u00e8 stata gestita dalla Brigata alpina \"Julia\" che ha inaugurato la nuova sede (Villaggio Italia - Pec), con DJ Maverich [Capitano Marco Bucaioni], DJ Spartacus [Maresciallo Capo Gandolfo Cascio], DJ Lady Velia [Caporale Velia Guadagni], DJ Tamma , DJ Kit [Caporal Maggiore Keith Regoli], DJ Beppe e DJ Max.\nLibri, Film e TV.\nArcangelo Moro, ha pubblicato il libro autobiografico intitolato \"Radio West: la voce dei militari italiani in Kosovo\" edito da RAI ERI - ed. 2002 con le recensioni di Gianfranco Fini (vice presidente del Consiglio dei ministri), Luigi Ramponi (presidente della Commissione difesa della Camera), Sergio Romano (ex ambasciatore ed editorialista del Corriere della Sera), Enzo Biagi (giornalista), Giuseppe Mani (Ordinariato militare in Italia).\nTra gli avvenimenti ricordati l'intervento in diretta telefonica di Giovanni Paolo II e l'intervista a Carlo Azeglio Ciampi, presidente della Repubblica, Kofi Annan segretario generale dell'ONU, Carlos Menem presidente della Repubblica Argentina etc. \nRadio West ha ispirato un film (dal titolo omonimo) con, fra gli altri, Pietro Taricone e Kasia Smutniak. Dell'emittente si parla anche nella fiction televisiva \"Soldati di pace\" cui hanno partecipato fra gli altri gli attori Giorgio Pasotti e Tony Sperandeo.\nLe trasmissioni sono terminate nei primi mesi del 2010."}
{"id": "2052482", "revid": "287204", "url": "https://it.wikipedia.org/wiki?curid=2052482", "title": "Giacomo Pichler", "text": "Biografia.\nGiacomo Pichler apparteneva a una dinastia di intagliatori di pietre dure essendo nipote di Antonio (1697\u20131779) e figlio di Giovanni (1734\u20131791). \nSuoi zii paterni erano Luigi (1773\u20131854) e Giuseppe (1760\u20131820).\nGiacomo Pichler divenne a sua volta un ottimo intagliatore di cammei. Famose sono le sue riproduzioni di opere del Canova. \nFu attivo a Napoli e poi a Milano dove si era trasferito presso la sorella Teresa sposata con il poeta Vincenzo Monti (1754\u20131828). \nQui entr\u00f2 in contatto con Giovanni Battista Sommariva, famoso collezionista di cammei, per cui esegu\u00ec molti lavori di glittica in concorrenza con Giuseppe Cerbara e Giuseppe Girometti.\nGiacomo Pichler mor\u00ec a Milano nel 1815 a soli 37 anni d'et\u00e0."}
{"id": "2052484", "revid": "767487", "url": "https://it.wikipedia.org/wiki?curid=2052484", "title": "Scatman Crothers", "text": "Biografia.\nScatman Crothers \u00e8 soprattutto noto per il ruolo del cuoco Dick Hallorann con la \"luccicanza\" nel film \"Shining\" di Stanley Kubrick, tratto dal romanzo omonimo di Stephen King. Nel corso del film, secondo quanto ha riferito Leon Vitali, assistente personale di Kubrick, l'attore ebbe problemi nel recitare la parte in cui spiega al piccolo Danny cos\u2019\u00e8 la \"luccicanza\" e gli dice di non avvicinarsi mai alla stanza 237. L\u2019assistente alla regia sugger\u00ec di mandarlo a casa, ma Kubrick si oppose sostenendo che questa decisione avrebbe sgretolato il morale e continu\u00f2 a girare per tutto il giorno, sfiorando i 150 ciak. Alla fine di quella lunga giornata Scatman riusc\u00ec nel suo compito ed era \"felice come fosse stato Laurence Olivier.\"\nIl suo soprannome deriva dal suo modo di cantare in stile \"scat\". Fu anche la voce originale di Scat-Cat ne \"Gli Aristogatti\". Nel 1984 entra nel cast di \"Transformers (G1)\" fornendo la voce dell'Autobot Jazz.\n\u00c8 morto il 22 novembre 1986, in seguito a una forte polmonite, aggravata da un tumore all'esofago che lo aveva colpito un anno prima. Crothers \u00e8 sepolto nel Forest Lawn Cemetery.\nDoppiatori italiani.\nDa doppiatore \u00e8 sostituito da:"}
{"id": "2052486", "revid": "116397763", "url": "https://it.wikipedia.org/wiki?curid=2052486", "title": "Rita Faltoyano", "text": "Biografia.\n\u00c8 cresciuta con i nonni vicino alla capitale ungherese, in una fattoria dove ha appreso i fondamentali dell'equitazione. Laureata in scienze motorie nel proprio paese, insegna tuttora equitazione, sport che in passato ha praticato anche a livello agonistico. Oggi pratica, a livello amatoriale, equitazione, nuoto e ginnastica.\nIn alcune interviste, una delle quali inserita nel film \"Rita Faltoyano's Private Life\", ha riferito di essere stata reclutata da un'agenzia di casting per film pornografici dopo essere giunta seconda al concorso per Miss Ungheria 2000.\nNel 2000, sull'edizione francese di Playboy, \u00e8 apparso il primo servizio di nudo di Rita, la cui prima scena hard \u00e8 parte del film \"No Sun, No Fun\" del regista francese Pierre Woodman.\nRita Faltoyano ha girato in Francia quasi tutti i propri film, in gran parte prodotti dallo studio \"Private\". Il suo pi\u00f9 grande successo \u00e8 stato \"La Menteuse\", prodotto da John B. Root e diretto da Fred Coppula nel 2003, in cui recitava a fianco dell'attrice francese Tiffany Hopkins.\nNel 2005, ha sposato l'attore porno Tommy Gunn.\n\u00c8 stata rappresentata dall'agenzia LA Direct Models, specializzata nel tutelare gli artisti del cinema per adulti.\nSecondo il sito IAFD, la sua carriera di attrice si \u00e8 svolta negli anni dal 2000 al 2012 . Ha diretto anche un film nel \n2003."}
{"id": "2052488", "revid": "198277", "url": "https://it.wikipedia.org/wiki?curid=2052488", "title": "Roberto Salvadori", "text": "Con il ha vinto lo scudetto nella stagione 1975-1976.\nCarriera.\nDopo aver giocato nelle giovanili con il Magenta, squadra della sua citt\u00e0 natale, esordisce nel calcio professionistico nella stagione 1969-1970 nel Verbania. Dopo tre anni in riva al Lago Maggiore si trasferisce all'Alessandria, sempre in Serie C, con la quale conquista la Coppa Italia Semiprofessionisti. \nNell'estate del 1973 viene acquistato, per la cifra di 290 milioni, dal Torino. Nella prima stagione, pur partendo come rincalzo, scende in campo 17 volte (una rete all'attivo nel pareggio in trasferta a Bologna), schierato da Gustavo Giagnoni a centrocampo, posizione che occupa anche nella stagione successiva, quando disputa 24 incontri agli ordini di Edmondo Fabbri.\nAll'inizio della stagione 1975-1976, il nuovo allenatore dei granata Gigi Radice lo schiera sulla fascia sinistra come terzino disputando 30 presenze su 30 partite conquistando il titolo. Nella stagione successiva ottiene un secondo posto, coi granata che pur conquistando 50 punti sui 60 disponibili giungono secondi dietro ai rivali cittadini della Juventus; in quest'annata, al contrario della precedente, Salvadori trova per due volte la via della rete.\nDopo altre due stagioni, nel 1979-1980 perde progressivamente il posto da titolare a vantaggio di Salvatore Vullo, disputando 11 incontri, per lo pi\u00f9 nel ruolo di libero o di terzino destro. Resta in granata fino al 1983, senza pi\u00f9 riuscire a rientrare in pianta stabile in formazione (solo 48 presenze in quattro annate).\nNell'estate del 1983 torna quindi all'Alessandria, in Serie C, chiudendo coi grigi un'attivit\u00e0 agonistica tutta trascorsa in squadre piemontesi, dopo aver disputato 198 presenze con 3 reti in massima serie, tutte col Torino."}
{"id": "2052490", "revid": "63727", "url": "https://it.wikipedia.org/wiki?curid=2052490", "title": "Motore Toyota KR", "text": "Il motore Toyota KR \u00e8 un motore endotermico prodotto a partire dal 2005 dalla casa automobilistica giapponese Daihatsu, di propriet\u00e0 della Toyota.\nCaratteristiche ed applicazioni.\nSi tratta di un motore tricilindrico proposto in due varianti, con o senza fasatura variabile. Quello con fasatura variabile, che \u00e8 anche il pi\u00f9 conosciuto, prende la sigla di \"1KR-FE\", mentre l'altro \u00e8 noto con la sigla \"1KR-DE\".\nTra le due varianti sono molte le caratteristiche in comune, che vengono cos\u00ec riepilogate:\nTra le altre caratteristiche va ricordato il sistema di fissaggio del motore nel vano motore mediante un sofisticato sistema a sospensione baricentrica, che permette di eliminare le vibrazioni trasmesse dal motore stesso alla scocca.\nMotore 1KR-FE.\nIl motore \"1KR-FE\" \u00e8 stato progettato e realizzato dalla Toyota per equipaggiare le sue nuove citycar che avrebbe prodotto a partire dalla met\u00e0 degli anni 2000, anche se in seguito le sue applicazioni sarebbero state estese ad altri modelli prodotti anche dalla Daihatsu e dalla Subaru. Si tratta della variante dotata di fasatura variabile del tipo \"VVt-i\", cio\u00e8 quella di progettazione Toyota. Questo motore \u00e8 in grado di erogare una potenza massima di 50 kW (68 CV) a 6500 giri/min, con una coppia massima di 9.48 kgm (93 Nm a 3600 giri/min. Nell'aprile del 2018, solo per le tre citycar prodotte in collaborazione con il gruppo PSA tale motore sub\u00ec alcuni aggiornamenti che fra l'altro ne hanno portato la potenza massima a 72 CV a 6000 giri/min, mentre la coppia massima ha subito invece una leggerissima flessione, scendendo a 93 Nm a 4400 giri/min. Nelle altre applicazioni ancora esistenti nel 2018 il motore \"1KR-FE\" non ha subito nessun aggiornamento di rilievo.\nLe applicazioni di questo motore includono:\nQuesto motore viene costruito sia in Giappone, sia in Polonia, da dove poi viene inviato agli stabilimenti cechi della TPCA per essere montati sui modelli frutto della joint-venture fra Toyota e gruppo PSA.\nMotore 1KR-B52.\nSi tratta di un'evoluzione dell'unit\u00e0 precedente e progettata espressamente per i mercati europei in modo da rispettare la normativa Euro 6.2. Introdotto nel 2018, tale motore mantenne pressoch\u00e9 invariate le caratteristiche prestazionali rispetto alla precedente unit\u00e0 \"1KR-FE\" e trov\u00f2 applicazione nei tre modelli previsti per il Vecchio Continente, ossia:\nMotore 1KR-DE.\nQuesta sigla identifica la variante sprovvista di fasatura variabile: si tratta di un motore progettato appositamente per i mercati indonesiano e filippino e per alcuni modelli specifici per tali mercati. Le doti prestazionali di questo motore sono leggermente inferiori a quelle dell'altra variante, pertanto la potenza massima si ferma a 67\u00a0CV a 6000 giri/min, mentre la coppia massima \u00e8 di 85 Nm a 3600 giri/min. Questo motore \u00e8 stato montato sui seguenti modelli:\nMotore 1KR-DE2.\nQuesta terza variante \u00e8 destinata ad essere montata unicamente sotto il cofano della Perodua Axia, un modello prodotto fra il 2014 ed il 2017 in Indonesia e destinato solo ad alcuni mercati della zona. Si tratta di una versione leggermente pi\u00f9 performante della motorizzazione precedente, e la cui potenza massima \u00e8 di 66 CV a 6000 giri/min, con un picco di coppia pari a 90 Nm a 3600 giri/min. Le caratteristiche di cilindrata, alesaggio e corsa sono identiche a quelle del motore \"1KR-DE\", e come in quest'ultimo motore \u00e8 assente il sistema di fasatura variabile. Fra le altre caratteristiche di questo motore vanno menzionati il rapporto di compressione pari a 11:1 e la sua conformit\u00e0 teorica con le normative europee Euro 4.\nMotore 1KR-VE.\nQuesta \u00e8 un'ulteriore variante sul tema \"KR\" e consiste in un'unit\u00e0 prodotta in Malesia per essere montata sotto il cofano di alcuni modelli Perodua e Daihatsu previsti per i mercati locali. Si tratta in pratica di un motore tecnicamente pi\u00f9 vicino a quello utilizzato in Europa, in quanto anch'esso monta la fasatura variabile. Le prestazioni sono pure molto simili a quelle dei motori \"1KR-FE\", in quanto si arriva ad erogare una potenza massima di 67 CV ed una coppia massima di 91 Nm, rispettivamente a 6000 e a 4400 giri/min. Inoltre, sono state introdotte anche alcune modifiche specifiche, come un condotto di aspirazione ridisegnato, un collettore di aspirazione pi\u00f9 lungo ed il rapporto di compressione portato ad 11,5:1. Questo motore trova applicazione sotto il cofano dei seguenti modelli:\nMotore 1KR-VET.\nQuesto motore, introdotto nell'autunno del 2016, altro non \u00e8 che una variante sovralimentata dell'unit\u00e0 1KR-VE, della quale viene conservato anche il sistema di fasatura variabile. La sovralimentazione avviene mediante un turbocompressore che consente al propulsore di erogare fino a 98 CV di potenza massima, contro i 68 del suo omologo aspirato, nonch\u00e9 una coppia massima di 140 Nm. Le sue applicazioni sono le seguenti:"}
{"id": "2052495", "revid": "287204", "url": "https://it.wikipedia.org/wiki?curid=2052495", "title": "Edizioni musicali Acqua azzurra", "text": "La Edizioni musicali Acqua azzurra srl \u00e8 una casa editrice musicale italiana, attualmente in liquidazione.\nStoria.\nLa casa editrice venne fondata il 5 marzo 1969 a Milano da Lucio Battisti e Mogol, per affrancarsi dalle edizioni musicali Ricordi, che detenevano fino a quel momento i diritti d'autore dei due artisti; nello stesso contesto Mogol e Battisti fondarono, insieme ad alcuni collaboratori, la casa discografica Numero Uno.\nTra gli autori che hanno lavorato per \"Acqua Azzurra\" vi sono Alessandro Colombini, Marva Jan Marrow, Bruno Lauzi, Euro Cristiani, Alberto Radius, Carlo Donida, Italo Salizzato e molti altri.\nLa casa editrice ha continuato - ad oggi - a detenere i diritti su molte canzoni di Battisti. All'ultima chiusura fiscale (dicembre 2016) la propriet\u00e0 di \"Acqua Azzurra\" risulta cos\u00ec suddivisa: Universal Music Publishing Ricordi, che fa capo alla Vivendi di Vincent Bollor\u00e8 ha una quota del 35% di Acqua Azzurra (rilevata dalla BMG, a sua volta succeduta alla RCA Italiana).Gli altri soci di Edizioni Musicali Acqua Azzurra sono con il 56% Aquilone srl, detenuta pariteticamente dalla vedova di Lucio Battisti, Grazia Letizia Veronese (che di Acqua Azzurra \u00e8 presidente), e il figlio Luca, e con il 9% L'Altra Met\u00e0 srl, controllata all'89% da Mogol, al 10% da Alfredo Rapetti e all'1% da Carolina Rapetti.\nSecondo Il Sole 24 ore dal 2005 al 2008 l'azienda ha avuto un fatturato stabile intorno a 1 milione e 50\u00a0000 euro. Fatturato e guadagni che sono per\u00f2 in lento - ma continuo - declino. Acqua Azzurra ha chiuso infatti il bilancio 2015 con un valore della produzione derivante dai ricavi delle vendite e delle prestazioni pari a quasi 800.000 euro e un utile di 510.278 euro (circa 780.000 euro e 536.000 euro nel 2014).\nLa liquidazione della societ\u00e0.\nDopo una serie di disaccordi, contenziosi fra i soci (nel luglio 2016 la sentenza di primo grado della causa promossa da Mogol contro la societ\u00e0 e la vedova di Lucio Battisti, parzialmente accolta) e complici i guadagni sempre minori, la Universal ha cos\u00ec deciso di defilarsi dalla societ\u00e0, cercando una monetizzazione immediata dell'intero catalogo. Su richiesta della stessa Universal - nel consiglio di amministrazione del 10 gennaio 2017, i consiglieri hanno constatato che la casa discografica Universal \u00abha dichiarato di non essere favorevole\u00bb alla proroga della societ\u00e0 in occasione dell'assemblea del 21 dicembre 2016, quando non \u00e8 stata \u00abraggiunta la maggioranza richiesta per l'adozione delle modifiche statutarie, necessaria per prorogare il termine della durata della societ\u00e0\u00bb.\nMentre poco cambier\u00e0 per gli aventi diritto, che continueranno a ricevere una percentuale dagli incassi derivanti dallo sfruttamento delle canzoni anche dai nuovi proprietari, la Acqua Azzurra \u00e8 stata posta in liquidazione con decisione presa nelle assemblee del 9 e 14 marzo 2017. \u00c8 stato stabilito di \"porre in essere le attivit\u00e0 ritenute utili e/o necessarie per il miglior realizzo dell'intero catalogo editoriale\". La richiesta ai liquidatori \u00e8 di facilitare \"la vendita in blocco\u201d entro il 31 dicembre 2017; si cerca quindi, accorpando le canzoni pi\u00f9 redditizie a quelle meno note o spendibili, di evitare di svalutare il prezzo di realizzo del catalogo.\nA partire dal 29 settembre 2019, a seguito della decisione del liquidatore della societ\u00e0 di restituire a SIAE il mandato per l'utilizzo online dei brani, il catalogo con gli album firmati da Battisti e Mogol diventa disponibile su tutte le principali piattaforme di streaming e di download digitale."}
{"id": "2052509", "revid": "404449", "url": "https://it.wikipedia.org/wiki?curid=2052509", "title": "Chiesa della Visitazione (Poggio Capanne)", "text": ""}
{"id": "2052514", "revid": "1048993", "url": "https://it.wikipedia.org/wiki?curid=2052514", "title": "Personaggi di Berserk", "text": "Questa \u00e8 la lista dei personaggi di \"Berserk\", manga di Kentar\u014d Miura. Essi compaiono anche nelle due serie televisive anime, nella trilogia di film e nelle restanti opere derivate. La serie \u00e8 ambientata in una sorta di Medioevo dark fantasy e si incentra sulle figure di Gatsu, un guerriero solitario in cerca di vendetta, e Grifis, il carismatico leader di una compagnia di ventura chiamata Squadra dei Falchi, che stringe un patto con gli arcidemoni della Mano di Dio per rinascere come loro pari, sacrificando cos\u00ec i suoi compagni.\nProtagonisti.\nGatsu.\n \u00e8 il protagonista della serie, molto muscoloso, caratterizzato da un'enorme spada delle dimensioni di un uomo (Ammazzadraghi). Nato dal corpo privo di vita di una donna impiccata, cresce in un mondo privo di affetto, cercando sul campo di battaglia e nel rude padre adottivo Gambino l'amore che gli era stato negato; proprio il padre finisce per venderlo a un soldato per una notte, e il ragazzo vive quindi un'esperienza terribile come lo stupro: ci\u00f2 gli causer\u00e0 turbe psichiche non indifferenti. Uccider\u00e0 lo stesso padre adottivo, il quale rappresentava la sua unica famiglia, dopo che quest'ultimo, in preda ai fumi dell'alcool e alla rabbia per la perdita della gamba nella battaglia precedente, aveva tentato di ucciderlo nel sonno. Da adulto, Gatsu finalmente trova degli amici e l'amore nella guerriera Caska, (malgrado un'iniziale e contraccambiata ostilit\u00e0), una dei pi\u00f9 abili comandanti della Squadra dei Falchi. Perduta, insieme con il senno di Casca, ogni possibilit\u00e0 di essere amato, accecato dall'odio verso chi considerava il suo amico pi\u00f9 fidato, intraprende un viaggio di vendetta nei confronti di quest'ultimo, vendetta divenuta ormai la sua unica ragione di vita. La maledizione di Gatsu, cos\u00ec ben concretizzata dal marchio impostogli dalla Mano di Dio, caratterizzava gi\u00e0 idealmente la sua vita sin dall'inizio quando, proprio a causa del fatto di essere nato dal grembo di un'impiccata, gli umani intorno a lui lo credevano maledetto e lo allontanavano.\nCresciuto con la paura di essere scacciato viene poi tradito proprio da chi lo aveva accolto (Grifis), e tutto il bene che aveva (Caska e la Squadra d'Assalto dei Falchi) viene in qualche modo cancellato. Votandosi a una vendetta spietata Gatsu armatosi di ogni genere di arma e di un enorme spadone di ferro, incomincia a dare la caccia agli Apostoli che trova servendosi del suo marchio in quanto esso attira verso di lui le creature oscure e sovrannaturali. Negli scontri contro gli Apostoli Gatsu si mostra crudele, brutale, sanguinario e feroce tanto da ucciderli in modo orribile e spietato, arrivando al punto che gli Apostoli hanno incominciato a chiamarlo \"Guerriero Nero\" e hanno iniziato ad averne paura ritenendolo non pi\u00f9 un essere umano. Malgrado i suoi propositi di vendetta, Gatsu, una volta arrivato a rendersi conto che la rabbia lo stava consumando e rendendolo simile proprio a colui che stava cercando di eliminare, decide di abbandonare tutto e dirigersi con la sua amata Casca nella terra degli elfi. Il Cavaliere del Teschio spiega che in quell'isola sembra abitare un re elfo citato in molte leggende, che possiede il potere di spezzare il marchio dei sacrificati di Gatsu e Caska e persino restituire a lei la ragione. Durante il lungo viaggio Gatsu \u00e8 costretto a ricorrere molto spesso ai poteri dell'armatura del Berserk ricevuta da Shilke per affrontare le continue ondate di spiriti maligni e Apostoli. Durante il tragitto sulla nave, Gatsu viene avvicinato dalla \"bestia oscura\" che si cela dentro di lui, e che ha l'aspetto di un mostruoso lupo demoniaco irto di zanne: esso lo avverte che presto Shilke non sar\u00e0 pi\u00f9 capace di domarlo, in quanto sarebbe diventato sempre pi\u00f9 potente, e che avrebbe preso quanto prima il controllo per potere uccidere Grifis. Giunto infine nell'Isola degli Elfi, vengono rivelate questioni importanti sul destino del mondo e mentre Farnese e Shilke tenteranno di curare Caska, Gatsu sar\u00e0 costretto ad aspettare l'esito della loro missione.\nGrifis.\n \u00e8 identificato dalle creature delle tenebre come Re dei desideri, o anche come principe dei peccatori. Fin dall'inizio della storia, manifesta il suo sogno di avere un regno tutto suo, sogno la cui realizzazione vede quasi come una certezza. Grifis \u00e8 caratterizzato da un'assenza di morale i cui residuati vengono superati dalla logica equivalenza tra la vita e la violenza. Cerebrale, astuto e carismatico, adorato come un messia portatore di speranza nelle esistenze grigie degli uomini comuni, Grifis trascina tutti i suoi seguaci in una favola i cui bordi per\u00f2 sono orlati di mistero e di realt\u00e0 spaventose. L'orrendo patto che lo porta a sacrificare tutta la vecchia squadra dei falchi per la nuova coincide con il desiderio di superare i limiti angusti della sua umanit\u00e0 e del suo cuore.\nRischia la sua vita pi\u00f9 di una volta per venire in aiuto di Guts che considera l'unico che fosse stato capace di distoglierlo dal suo sogno, e i sentimenti che Grifis prova per lui non sono mai chiari, tanto che per alcuni fan si tratta addirittura di amore. Dimostra per\u00f2 un attaccamento morboso anche nei confronti di Caska. Dopo aver sconfitto l'apostolo ribelle Ganishka riedificher\u00e0 l'antica citt\u00e0 sotto la capitale e la ribattezzer\u00e0 Falconia, divenendone il sovrano.\nCaska.\n \u00e8 una ragazza dalla carnagione scura e uno dei comandanti della Squadra dei Falchi. Ella adorava Grifis per avergli dato qualcosa per cui vivere e l'opportunit\u00e0 di dimostrare il proprio valore. Lo amava e quindi era gelosa di Guts la cui presenza sin dall'inizio aveva percepito come minacciosa per le sue irrealizzabili aspettative verso Grifis, e che riteneva colpevole di averlo cambiato. Arriva, pertanto, a odiare e a disprezzare Guts, malgrado gli svariati successi che riesce puntualmente a ottenere al comando della squadra d'assalto.\nQualcosa cambia irrimediabilmente quando Guts rischia la sua vita per salvarla, arrivando a gettarsi in un dirupo. Dopo la rovinosa caduta Guts si prender\u00e0 cura di lei fino a quando, braccati dai nemici, dovr\u00e0 scontrarsi con un centinaio di uomini per permetterle di fuggire in quanto non era ancora in grado di combattere. Quando tutti credevano che Guts non fosse sopravvissuto, lei malgrado non fosse ancora guarita, guida disperatamente la squadra in aiuto di Guts, arrivando per\u00f2 troppo tardi, dal momento che Guts aveva gi\u00e0, incredibilmente, provveduto da solo.\nNel tempo compreso tra la caduta di Grifis e il suo salvataggio, dimostra molto carattere mantenendo in piedi la Squadra dei Falchi. Al ritorno di Guts i due si innamorano definitivamente e Casca rimane incinta, sebbene non faccia in tempo ad accorgersene prima dell'Eclisse. In seguito allo stupro subito da Caska per mano di Phemt durante l'Eclisse (da cui lei uscir\u00e0 mentalmente regredita a uno stato infantile preverbale), il feto viene infettato dall'essenza demoniaca e di conseguenza Caska avr\u00e0 un aborto spontaneo. Il feto demoniaco seguir\u00e0 nell'ombra Guts e Caska per tutto il tempo sino agli eventi della torre della condanna dove il suo corpo deforme verr\u00e0 usato per la reincarnazione umana di Grifis. Dopo l'incontro con quest'ultimo al cimitero della Squadra dei Falchi, Guts si occuper\u00e0 di portare Caska all'Isola degli Elfi. Al gruppo si aggiungeranno poi Isidoro, Serpico e Farnese. A quest'ultima Caska si affezioner\u00e0 maggiormente. Dopo essere arrivati sull'Isola degli Elfi, Shilke e Farnese entreranno nei suoi incubi (una landa desolata illuminata da un sole nero, simile al luogo in cui avvenne l'Eclisse), lottando contro i demoni al suo interno e riuscendo a farla tornare alla normalit\u00e0. Caska, come prima cosa, taglia nuovamente i capelli e ricomincia ad impugnare la spada, dimostrando di non aver perso le sue grandi doti di guerriera e stringe velocemente amicizia con il nuovo gruppo, ricordando l'identit\u00e0 di tutti. Tuttavia ogni volta che si avvicina a Gatsu gli eventi dell'Eclisse le tornano alla mente e questo le provoca un dolore atroce fino a farla svenire.\nSquadra dei Falchi.\nLa \u00e8 un gruppo di mercenari capitanato da Grifis. Grazie agli strabilianti risultati ottenuti sul campo, la banda viene arruolata nelle file dell'esercito delle Midlands nella guerra contro Tuder, e ha un ruolo decisivo nel vincere il conflitto con la presa della fortezza di Doldrey. Durante l'eclisse i membri della squadra vengono sacrificati da Grifis e massacrati dagli Apostoli; si salvano solo Gatsu e Caska, grazie all'intervento del Cavaliere del Teschio, e Rickert, che al momento era assente.\nJudo.\n, Judeau nell'edizione italiana dell'anime, \u00e8 un giovane membro della Squadra dei Falchi, uno dei luogotenenti di Grifis e il capitano delle truppe di ricognizione. In battaglia usa abilmente lame da taglio e coltelli da lancio. Judo \u00e8 un ragazzo solare e ottimista e si dimostra essere un amico devoto e leale, specialmente nei confronti di Caska, di cui \u00e8 segretamente innamorato e la cui felicit\u00e0 mette prima di ogni altra cosa. \u00c8 inoltre la prima persona a fraternizzare con Gatsu dopo il suo arrivo nella Squadra dei Falchi. Avendo un passato da artista, nei momenti liberi ama intrattenere i propri compagni intorno al fuoco suonando il liuto e raccontando storie. \u00c8 anche un tipo scaltro e risoluto, e descrive s\u00e9 stesso come una persona in grado di raggiungere buoni risultati in ogni cosa che fa, ma senza eccellere mai in nulla. Proprio per la sua assenza di ambizioni, sceglie di seguire Grifis e aiutarlo a realizzare il suo sogno. Judo partecipa alle battaglie della Squadra dei Falchi e alla liberazione di Grifis dalle segrete di Windom. Perde infine la vita durante l'eclisse, insieme con il resto della squadra, nel tentativo di salvare Caska dagli Apostoli, nonostante questa si opponesse per restare a combattere con loro, e rimpiangendo di non averle mai confessato i suoi sentimenti. \u00c8 doppiato in giapponese da Akira Ishida nella serie TV e da Y\u016bki Kaji nei film e in italiano da Luca Bottale nella serie TV e da Daniele Raffaeli nei film.\nPipin.\n, Pippin nell'edizione italiana dell'anime, \u00e8 un membro della Squadra dei Falchi. In passato era minatore, ma in seguito decise di mettere la sua straordinaria forza fisica al servizio di Grifis. Grazie ai suoi riflessi e alla forza selvaggia che lo contraddistingue, la Squadra dei Falchi si \u00e8 salvata in pi\u00f9 di un'occasione. Pipin dimostra di essere una persona gentile e un individuo paziente e taciturno. Pipin partecipa alle battaglie della Squadra dei Falchi e alla liberazione di Grifis dalle segrete di Windom. Durante l'eclisse intrattiene una lotta all'ultimo sangue con numerosi Apostoli per permettere a Caska di scappare, ma viene infine sopraffatto e ucciso dal Conte. \u00c8 doppiato in giapponese da Masuo Amada nella serie TV e da Takahiro Fujiwara nei film e in italiano da Stefano Albertini nella serie TV e da David Ragona nei film.\nKolcas.\n, Corkus nell'edizione italiana dell'anime, \u00e8 un membro della Squadra dei Falchi. Era a capo di un gruppo di banditi che assaliva passanti e carrozze per derubarli, ma in seguito all'incontro con Grifis decise di seguirlo. Cinico, pavido e sbruffone, non \u00e8 molto abile nel combattimento, ma ciononostante \u00e8 riuscito a ottenere il comando di parecchi uomini all'interno della brigata. Al loro primo incontro tenta di derubare Gatsu fallendo miseramente, e solo l'intervento di Caska lo salva dalla ritorsione del guerriero. Da allora nutrir\u00e0 un forte astio nei confronti di Gatsu e non lo accetter\u00e0 mai pienamente come membro della squadra. Kolcas partecipa alle battaglie della Squadra dei Falchi e alla liberazione di Grifis dalle segrete di Windom. Durante l'Eclissi comincia a pensare di trovarsi in un incubo e viene infine sedotto da un Apostolo femminile, che lo attira grazie alla sua bellezza prima di manifestarsi nella sua forma trasformata e divorarlo. \u00c8 doppiato in giapponese da Tomohiro Nishimura nella serie TV e da Yoshiro Matsumoto nei film e in italiano da Marco Balzarotti nella serie TV e da Franco Mannella nei film.\nRickert.\n \u00e8 il pi\u00f9 giovane membro della Squadra dei Falchi. Non \u00e8 dotato di una grande forza fisica n\u00e9 di un elevato talento nel combattimento, tuttavia la sua ammirazione per Grifis lo ha spinto a seguirlo e l'aiuto in battaglia ricevuto da Pipin lo ha salvato pi\u00f9 volte da morte certa. Sopravvive l'Eclissi in quanto in quel momento si trovava lontano dai suoi compagni e all'oscuro dell'evento. Quando il Cavaliere del Teschio salva Gatsu e Caska dalla carneficina, Rickert li cura presso la casa di Godor, dove si stabilisce imparando con maestria il mestiere di fabbro e armaiolo. Durante l'incontro tra Grifis e Gatsu alla collina delle spade, Rickert scopre infine la verit\u00e0 sull'eclisse e sul tradimento di Grifis che cost\u00f2 la vita ai suoi compagni, ma decide di non seguire Gatsu nel suo viaggio di vendetta e di prendersi invece cura di Erika dopo la morte di Godor. In seguito alla trasformazione del mondo, Rickert ed Erika trovano rifugio a Falconia. Seppur riconoscendo i lati positivi del nuovo regno del Falco, Rickert non riesce a perdonare Grifis e lo schiaffeggia amareggiato, rifiutando di seguirlo nuovamente. Viene poi attaccato dall'Apostolo Laqshas, ma \u00e8 salvato da Shilat e Daiba, e insieme con i suoi nuovi compagni ed Erika, lascia la capitale per raggiungere la roccaforte dei Barkilaka. \u00c8 doppiato in giapponese da Akiko Yajima nella prima serie TV e da Minako Kotobuki nei film e nella seconda serie TV e in italiano da Davide Garbolino nella serie TV e da Tito Marteddu nei film.\nCompagnia di Gatsu.\nPak.\n, Puck nell'edizione italiana dell'anime, \u00e8 un piccolo elfo originario di Elfhelm. Nella guida di \"Berserk\" \u00e8 descritto come \"un elfo irresponsabile, frivolo e pigro\". \u00c8 il primo compagno a unirsi a Gatsu, dopo che quest'ultimo lo salva da alcuni malfattori a Koca. Anche se non \u00e8 un abile combattente possiede grandi facolt\u00e0 curative che pi\u00f9 di una volta salvano il protagonista e lo aiutano a superare i momenti pi\u00f9 drammatici. Progressivamente Pak viene relegato sempre pi\u00f9 a semplice spalla comica, tirato in ballo per sdrammatizzare la situazione e disegnato in modo super deformed. \u00c8 doppiato da Kaoru Mizuhara.\nFarnese de Vandimion.\n \u00e8 una nobildonna a comando dell'ordine cavalleresco della Sacra Catena Ferrea. Siccome il ruolo \u00e8 tradizionalmente riservato alle donne, Farnese venne scelta durante la sua permanenza nel convento in cui l'aveva rinchiusa il padre, Federico de Vandimion. Fanatica religiosa e pirofila, Farnese d\u00e0 intensamente la caccia a eretici e pagani e prova un piacere sadico nel vederli bruciare sul rogo. Inizialmente intende catturare Gatsu, che identifica come il Falco delle Tenebre portatore di distruzione, ma, in seguito agli eventi della rinascita di Grifis a Sant'Albione, si unisce al Guerriero Nero desiderosa di apprendere la verit\u00e0 sul mondo. Da allora Farnese matura un carattere pi\u00f9 gentile, si prende cura di Caska e si dedica allo studio della magia sotto la guida di Shilke. Nel corso della storia gli allenamenti sulla magia con Shilke cominciano a dare i loro frutti. Raggiunta l'isola degli elfi, Farnese e Shilke riescono a curare Caska dalla pazzia, entrando nei suoi sogni e sconfiggendo gli incubi che impedivano a quest'ultima di risvegliarsi dal suo lungo sonno. \u00c8 doppiata da Y\u014dko Hikasa.\nSerpico.\n \u00e8 il valletto di Farnese e, a insaputa della ragazza, il suo fratellastro. Venne concepito da Federico de Vandimion con una domestica, e, sebbene non venga riconosciuto dal padre, gli venne conferito un titolo nobiliare e la possibilit\u00e0 di abitare a palazzo. Durante la sua permanenza subisce torture e maltrattamenti da parte di Farnese, la quale lo elegge a suo valletto personale, ma ciononostante instaura con lei un forte legame e si dimostra molto protettivo nei suoi confronti. In seguito entra a far parte della Sacra Catena Ferrea come araldo di Farnese. Educato e leale; sotto la sua apparente aria mite e compassata si nasconde in realt\u00e0 un fiorettista eccellente e un abile stratega. Grazie alle sue doti \u00e8 sopravvissuto a due scontri con Gatsu. Quando Farnese decide di seguire il Guerriero Nero, Serpico si dimostra contrario, considerandolo un rivale e una fonte di pericolo e di sventura per la sorellastra, ma col tempo si abituer\u00e0 a vederlo come un compagno. Possiede una cappa e una spada magiche, donategli da Flora, che controllano i silfe, ossia spiritelli del vento che sono in grado di farlo volare e di tagliare ogni cosa. \u00c8 doppiato da Okitsu Kazuyuki.\nIsidoro.\n \u00e8 un giovane ladruncolo scappato di casa in cerca di fama e gloria come spadaccino. Colpito dalla forza di Gatsu, decide di seguirlo. Il suo contributo, seppure spesso limitato a diversivi o attacchi a distanza con lanci di pietre, si rivela svariate volte decisivo. Riceve da Flora un pugnale che sfrutta il potere delle salamandre, ovvero gli spiriti elementali del fuoco. Grazie agli insegnamenti impartitigli da Gatsu e Azan, sviluppa una sua particolare tecnica di combattimento che prevede l'utilizzo del pugnale e di una spada corta. Bisticcia spesso con Shilke, che lo considera irruento e maleducato, e con Pak, e serve spesso da macchietta comica. \u00c8 doppiato da Hiro Shimono.\nShilke.\n \u00e8 una giovane strega apprendista di Flora. Accompagna inizialmente la compagnia di Gatsu al villaggio di Enoch per liberarlo dai troll; qui dimostra le sue abilit\u00e0 magiche e la potenza dei suoi incantesimi. Dopo la morte di Flora e su precedente richiesta della stessa maestra, Shilke si unisce al gruppo di Gatsu nel viaggio verso Elfhelm. Poich\u00e9 \u00e8 sempre vissuta in isolamento nel bosco insieme con Flora, la streghetta \u00e8 ignorante e a tratti spaventata dal mondo e dalle altre persone, ma supera le sue paure grazie ai suoi nuovi compagni. In seguito inizia Farnese all'uso della magia. Oltre a poter eseguire potenti incantesimi, Shilke \u00e8 in grado di rimanere in contatto spirituale con Gatsu e salvaguardarne la ragione, permettendogli di sfruttare il potere dell'armatura del berserk senza esserne soggiogato. Sebbene inizialmente ne fosse spaventata, col tempo incomincia a provare per Gatsu un sentimento di ammirazione misto ad attrazione. Raggiunta l'isola degli elfi, Shilke e Farnese riescono a curare Caska dalla pazzia, entrando nei suoi sogni e sconfiggendo tutti quegli incubi che impedivano a quest'ultima di risvegliarsi dal lungo sonno. \u00c8 doppiata da Chiwa Sait\u014d.\nIbarella.\n \u00e8 un'elfa compagna di viaggio e confidente di Shilke. Bisticcia spesso con Pak e si diverte a prendere in giro Shilke per la cotta che ha quest'ultima per Gatsu. \u00c8 doppiata da Satomi Arai.\nRoderick von Staufen.\n \u00e8 un principe della nazione insulare di Iith e il terzo in linea di successione al trono. Promesso sposo di Farnese e amico di Magnifico; diversamente da quest'ultimo ha un carattere molto pi\u00f9 aperto, leale e coraggioso. \u00c8 il comandante della \"Cavalluccio marino\", una nave da guerra sopra cui dar\u00e0 ampio sfoggio delle sue grandissime abilit\u00e0 di stratega. Con Magnifico escogita il suo fidanzamento con Farnese, in modo da poter approfittare della ricchezza e l'influenza dei Vandimion. Nonostante la cerimonia venga interrotta dall'attacco dei Kushan a Vritanis, Roderick si innamora di Farnese e decide di aiutare Gatsu e i suoi compagni a raggiungere Elfhelm.\nMagnifico de Vandimion.\n \u00e8 il terzogenito dei Vandimion. Considerato un inetto, viene relegato dal padre Federico in posizioni di scarso prestigio e in seguito diseredato. Arrangia un matrimonio tra la sorella Farnese e l'amico Roderick von Staufen nella speranza di risollevare la sua posizione. Accompagna il gruppo di Gatsu a Elfhelm.\nAzan.\n \u00e8 il vice comandante della Sacra Catena Ferrea. \u00c8 un uomo corpulento e dotato di una forza fisica fuori dal comune, che in combattimento maneggia un pesante bastone ferrato. Molto fedele a Farnese, mantiene un rigoroso codice d'onore cavalleresco. A Sant'Albione affronta insieme con i suoi compagni gli spiriti maligni, e sopravvive poich\u00e9 un cumulo di macerie lo travolge e lo ricopre interamente, facendolo svenire. Espulso dall'ordine a seguito dell'esito fallimentare della missione, Azan ricompare a Vritanis, dove aiuta Isidoro a combattere i pirati. In seguito si imbarca con il gruppo di Gatsu verso Elfhelm, nascondendo la sua identit\u00e0 a Farnese e Serpico e allenando Isidoro al combattimento. \u00c8 doppiato da Hiroki Yasumoto.\nIsma.\nIsma \u00e8 una giovane pescatrice che vive in un'isola remota. Nata dall'unione tra un umano e una sirena, Isma \u00e8 stata cresciuta dal padre e tenuta all'oscuro delle sue origini. Nonostante sia allegra e gentile, gli altri abitanti dell'isola la evitano, e Isma \u00e8 perci\u00f2 cresciuta da sola in seguito alla morte del padre. All'arrivo del gruppo di Gatsu, la ragazza scopre di essere l'ultimo abitante rimasto in vita sull'isola e non assorbito dal Dio del Mare. Nell'aiutare a combattere i mostri, Isma si ricongiunge con la madre e scopre da essa il suo vero nome, ottenendo l'abilit\u00e0 di trasformarsi in sirena. Dopo la sconfitta del Re del Mare, Isma si unisce al gruppo di Gatsu nel viaggio verso Elfhelm.\nMano di Dio.\nLa \u00e8 un gruppo di arcidemoni che risiede nella zona pi\u00f9 profonda del mondo degli spiriti, esecutori in Terra dell'entit\u00e0 maligna conosciuta come \"Il dio non creato dagli uomini\" o \"Il dio degli abissi\". Inizialmente il gruppo \u00e8 composto da quattro elementi, , , e , che diventano cinque quando Grifis accetta di unirsi a loro diventando . Un tempo erano umani, i quali sono stati scelti dal Bejelit scarlatto e hanno sacrificato al male ci\u00f2 che avevano di pi\u00f9 caro in una cerimonia demoniaca denominata Eclissi, che si ripete ogni 216 anni. Sono loro a presentarsi davanti a coloro che attivano i Bejelit per convincerli a diventare Apostoli. I membri della Mano di Dio si ispirano per aspetto e caratterizzazione ai Cenobiti della serie horror \"Hellraiser\".\nBoid.\n Void nella serie TV, \u00e8 il membro pi\u00f9 anziano della Mano di Dio. Si presenta come un essere alto e avvolto in un grande mantello nero. Ha braccia lunghe e mani con sei dita artigliate, un cervello di abnormi dimensioni che fuoriesce dal cranio privo di calotta, la parte inferiore del volto orrendamente scarnificata e le palpebre cucite. Il suo compito principale \u00e8 quello di analizzare e controllare il corso del karma. Durante la cerimonia di richiamo del male, Boid ha il compito di convincere colui che ha evocato la Mano di Dio a offrire a essa dei sacrifici, ma soprattutto di evocare il marchio sacrificale e di imprimerlo sulle vittime prescelte.\n\u00c8 doppiato da Unsh\u014d Ishizuka e in italiano da Mario Scarabelli nella serie TV e da Claudio De Davide nei film.\nSlan.\n \u00e8 uno dei componenti della Mano di Dio, nonch\u00e9 l'unico demone di sesso femminile del gruppo. Ha l'aspetto di una donna nuda con ali nere da pipistrello. I suoi poteri sono legati all'edonismo e alla mancanza di inibizioni, che pratica con sadomasochismo e crudelt\u00e0. Fin dall'Eclissi Slan appare molto interessata a Gatsu e vorrebbe trasformarlo nel suo schiavo sessuale. Si manifesta nel Clifoto, dove tortura Gatsu incoraggiandolo a diventare un Apostolo a sua volta, ma grazie all'intervento del Cavaliere del Teschio, il guerriero riesce a sconfiggerla e a farla battere in ritirata. \u00c8 doppiata da Atsuko Tanaka e in italiano da Caterina Rochira nella serie TV e da Cristiana Lionello nei film.\nUrbick.\n, Ubick nella serie TV anime, \u00e8 un membro della Mano di Dio. Appare come una grossa testa svolazzante che sormonta un corpicino grasso e di piccola statura. Si presenta con la bocca perennemente contratta in un sorriso beffardo. \u00c8 il membro pi\u00f9 loquace del gruppo, ed \u00e8 dotato di un notevole cinismo, nonch\u00e9 di un sottile senso dell'umorismo. \u00c8 capace di creare illusioni che possono mostrare avvenimenti del passato o rappresentare, attraverso delle immagini, i desideri nascosti della gente. Grazie ai suoi poteri ha il compito, durante la cerimonia di richiamo del male, di convincere il prescelto a realizzare i suoi desideri e offrire un sacrificio al male, per rinascere come Apostolo. \u00c8 doppiato da Chaf\u016brin e in italiano da Claudio Moneta nella serie TV e da Elio Pandolfi nei film.\nConrad.\n \u00e8 un arcidemone della Mano di Dio. \u00c8 un essere taciturno, che parla molto raramente e che ha un ruolo piuttosto marginale durante la cerimonia di richiamo del male, sebbene aiuti Urbick a convincere Grifis a diventare un membro della Mano di Dio. Quando viene evocato appare emergendo dal terreno e normalmente prende forma dalle viscere o dalle cose associate alla decadenza e alla corruzione. Come Urbick, anche lui si presenta con le mani congiunte. Quando i diversi piani dell'esistenza cominciano a fondersi lo si vede fuoriuscire da un cumulo di ratti. \u00c8 doppiato da Toku Nishio e in italiano da Marco Balbi nella serie TV e da Stefano Alessandroni nei film.\nNuova Squadra dei Falchi.\nZodd.\n \u00e8 un Apostolo che solca i campi di battaglia da centinaia di anni alla ricerca di avversari sempre pi\u00f9 forti da affrontare; durante questo periodo si \u00e8 guadagnato i soprannomi di \"Nosferatu\" e \"L'immortale\". Nella trasformazione di Apostolo assume la forma di demone con sembianze taurine e un paio di enormi ali da pipistrello. A differenza della maggior parte degli Apostoli, Zodd non \u00e8 spinto dalla malvagit\u00e0 fine a s\u00e9 stessa e sembra mantenere una sorta di personale codice cavalleresco: infatti sebbene sia spietato e sanguinario in battaglia, non infierisce sui civili, non divora gli umani e non partecipa ai banchetti dell'Eclissi. Ha un conto aperto con il Cavaliere del Teschio, che considera il suo nemico giurato e rivale. Durante la storia incrocia pi\u00f9 volte le spade con Gatsu, senza che emerga un chiaro vincitore. In alcune occasioni, inoltre, Zodd aiuta o si dimostra magnanimo con Gatsu: gli preannuncia l'Eclissi, gli fa pervenire una delle sue scimitarre salvandolo da Bascon, e si allea con il guerriero per sconfiggere la proiezione di Ganishuka a Vritanis. Zodd \u00e8 il primo Apostolo a servire il rinato Grifis e il primo membro della nuova Squadra dei Falchi. \u00c8 doppiato in giapponese da Kenji Utsumi nella prima serie TV e da Kenta Miyake nei film e nella seconda serie TV e in italiano da Tony Fuochi nella serie TV e da Giorgio Bassanelli Bisbal nei film.\nGurnbeld.\n \u00e8 un Apostolo membro della nuova Squadra dei Falchi. Nella sua forma umana \u00e8 un guerriero gigantesco dalla forza fisica sorprendente, indossa un'armatura a scaglie e brandisce un martello da guerra e uno scudo provvisto di cannone. La sua trasformazione in Apostolo ricalca un drago ricoperto da grandi escrescenze cristalline appuntite e con la possibilit\u00e0 di sputare fuoco dalla bocca. Gurnbeld affronta Gatsu con indosso l'armatura del berserk alla dimora di Flora; lo scontro si rivela equilibrato fino a quando Flora non si sacrifica per permettere la fuga del Guerriero Nero e dei suoi compagni. \u00c8 doppiato da Kiyoyuki Yanada nella seconda serie TV. Nel romanzo lui dedicato il suo cognome \u00e8 Ahlqvist.\nRocks.\n \u00e8 un Apostolo membro della nuova Squadra dei Falchi. Soprannominato \"Cavaliere dei raggi di luna\", Rocks \u00e8 un esperto lanciere famoso per aver vinto in passato ogni giostra indetta nelle Midlands. In seguito giura fedelt\u00e0 a Grifis e comanda la divisione dei lancieri della nuova Squadra dei Falchi. La sua trasformazione in Apostolo gli permette di fondersi con la sua armatura e il suo destriero, dando vita a una specie di centauro interamente ricoperto di metallo. Dopo la rinascita del mondo, Rickert giunge a Falconia. Rocks, scoprendo che si tratta di un vecchio membro della squadra dei falchi che sostenne Grifis quando era ancora un umano, decide di accompagnarlo nella visita di Falconia. \u00c8 doppiato da Sh\u014dgo Nakamura.\nArwain.\n \u00e8 un Apostolo membro della Nuova Squadra dei Falchi. Cupo, solitario e taciturno, preferisce trascorrere il suo tempo da solo, impegnato nella caccia o a suonare il liuto presso il focolare. La sua abilit\u00e0 con l'arco \u00e8 prodigiosa e pu\u00f2 scoccare pi\u00f9 frecce contemporaneamente con la massima precisione. Trasformato in Apostolo, Arwain assume l'aspetto di un centauro fuso per il busto a un lupo demoniaco. In questa forma utilizza i peli della coda come frecce, che scocca usando le corna della creatura come arco.\nLaqshas.\n \u00e8 un Apostolo membro della Nuova Squadra dei Falchi. \u00c8 un Barkilaka reietto, subdolo e infido, che ha accolto la chiamata di Grifis per essere sicuro che quando arriver\u00e0 il momento nessun altro possa uccidere il Falco tranne lui. Il suo corpo \u00e8 interamente coperto da un mantello scuro e raffazzonato e il suo volto nascosto da una maschera bianca. Con i suoi poteri Laqshas \u00e8 in grado di mutare la forma del proprio corpo e nascondersi in qualunque anfratto di oscurit\u00e0, rendendolo un perfetto assassino. Dispone inoltre di un pungiglione appuntito che usa per colpire le sue vittime. A Falconia tenta di assassinare Rickert e Shilat, ma \u00e8 sconfitto dallo sforzo combinato dei due e di Daiba. \u00c8 doppiato da Masashi Nogawa.\nSonia.\n \u00e8 una ragazzina rimasta orfana quando i Kushan attaccarono il suo villaggio. In seguito viene liberata dalla nuova Squadra dei Falchi e, affascinata da Grifis, si arruola nella brigata. \u00c8 una chiaroveggente capace di leggere i pensieri della gente. Nonostante sia circondata da mostri e confrontata di frequente con morte e violenza, Sonia mantiene sempre un atteggiamento positivo e rilassato. A Vritanis ha un breve incontro con Shilke, con cui stringe amicizia. \u00c8 doppiata da Yoshino Nanj\u014d.\nMyur Wolflame.\n \u00e8 un giovane nobile delle Midlands. Durante un attacco contro l'esercito Kushan viene soccorso dalla nuova Armata dei Falchi e, impressionato da Grifis, gli giura fedelt\u00e0, entrando a far parte della sua armata. Funge da guardiano di Sonia, accompagnandola a Vritanis, dove conosce Shilke e Isidoro.\nAltri Apostoli.\nGli Apostoli un tempo erano umani, ma tramite il karma ed entrando in possesso del Bejelit hanno sacrificato al male ci\u00f2 che pi\u00f9 amavano, trascendendo cos\u00ec in demoni immortali. La sola regola che gli Apostoli hanno sulla Terra dettatagli dalla Mano di Dio \u00e8 di fare ci\u00f2 che vogliono. A differenza dei cinque arcidemoni, se il corpo di un Apostolo dovesse morire finirebbe trascinato nel vortice infernale.\nBarone di Koca.\nIl Barone di Koca \u00e8 un Apostolo che terrorizza la citt\u00e0 di Koca e la tiene sotto il suo controllo facendosi dare tributi ed esseri umani da divorare in cambio di protezione. Ha la forma di un serpente antropomorfo, con la faccia che sbuca fuori dalla carne del serpente, con tanto di lingua biforcuta. Viene sconfitto da Gatsu grazie al suo cannone e ad Ammazzadraghi e infine torturato per farsi rivelare il nascondiglio della Mano di Dio, informazione di cui il barone non \u00e8 a conoscenza, trattandosi di un Apostolo minore. Gatsu lo abbandona quindi a bruciare tra le fiamme. Nell'anime, Gatsu riesce anche a derubarlo del Bejelit verde olivastro che nel manga invece sottrae a Vargas. \u00c8 doppiato da Kan Tokumaru e Marco Balbi.\nConte.\nIl \u00e8 un Apostolo sadico, crudele e sanguinario, con un'ossessione per la caccia agli eretici. Il suo aspetto in forma umana \u00e8 quello di un uomo di piccola statura, calvo e obeso; nella sua forma mostruosa assomiglia a un lumacone gigante con una bocca gigantesca irta di denti e un volto umano. Divenne un Apostolo dopo aver sorpreso la moglie coinvolta in un'orgia pagana e, dopo aver massacrato i partecipanti, il suo dolore attiv\u00f2 il Bejelit. Il Conte offr\u00ec quindi la moglie in sacrificio alla Mano di Dio diventando una creatura mostruosa. Nello scontro con Gatsu appare in vantaggio, ma il guerriero si fa scudo con sua figlia Teresia, riuscendo a contrattaccare e a lasciare il Conte in fin di vita. Al contatto col suo sangue, il Bejelit si attiva nuovamente, attirando i tre nella dimensione della Mano di Dio. L\u00ec gli arcidemoni offrono al Conte la possibilit\u00e0 di salvarsi sacrificando loro Teresia, ma l'uomo, nutrendo ancora affetto per la figlia, esita e il suo spirito viene trascinato all'inferno da uno sciame di dannati. Durante la rinascita di Grifis \u00e8 stato il Conte ad avere ucciso e divorato Pipin.\nWiald.\n \u00e8 un Apostolo a capo della banda dei Cani Neri delle Midlands, un'armata che si distingue per crudelt\u00e0 e ferocia. Viene incaricato dal re di dare la caccia alla Squadra dei Falchi dopo l'evasione di Grifis dalla Torre della Rinascita di Windom. Nel combattimento contro Gatsu assume la sua vera forma di gigantesco mostro dall'aspetto scimmiesco, con un occhio enorme nel petto e delle gigantesche fauci sulla pancia. Gatsu riesce infine ad atterrarlo dopo un duro scontro, ma Wiald si riprende e agguanta Grifis, minacciando di ucciderlo per spingerlo a richiamare la Mano di Dio e guarirlo cos\u00ec dalle sue ferite. A soccorso di Grifis interviene per\u00f2 Zodd, il quale accorre sul posto e uccide Wiald, il quale poco dopo riassume sembianze umane mostrandosi come un vecchietto novantenne.\nLucine.\n \u00e8 un Apostolo dal corpo di falena che infesta la Valle della Nebbia. Col tempo ha creato uno sciame di famigli bestiali dall'aspetto di elfi, con cui rapisce i bambini dei villaggi vicini per trasformarli a loro volta in sottoposti. Da bambina era spesso infelice per via delle violenze e delle tensioni in famiglia, cos\u00ec, utilizzando il suo Bejelit, sacrific\u00f2 i suoi genitori alla Mano di Dio e divent\u00f2 un Apostolo andando a vivere nel bosco. Quando Gatsu giunge al villaggio di Jill entra subito in conflitto con Lucine e i suoi sottoposti. Lucine si mette in fuga, ma torna al villaggio per prendere la sua amica d'infanzia Jill e portarla nella Valle della Nebbia. All'arrivo di Gatsu, il guerriero e Lucine si sfidano in combattimento in cui Gatsu prevale lasciando Lucine in fin di vita. Prima di poter assestare il colpo di grazia, tuttavia, il guerriero \u00e8 allontanato dai soldati della Santa Catena Ferrea e Lucine si rimette in volo ma muore per le ferite riportate.\nApostolo Bejelit.\nL'Apostolo Bejelit era un nessuno che viveva senza nome n\u00e9 identit\u00e0 alla base della Torre della Condanna di Sant'Albione. Diventa Apostolo dopo aver sacrificato il creato alla Mano di Dio in cambio di un mondo perfetto, diventando un Bejelit vivente. I suoi poteri consistono nel poter rendere altre persone dei semi-Apostoli, come avvenuto con Mozgus e i suoi seguaci. L'Apostolo Bejelit decide di sacrificare la sua esistenza per attivare una cerimonia di rinascita e riportare Grifis nel mondo reale. Nei suoi ultimi momenti, risale la torre di Albione trovandovi per caso il figlio di Gatsu e Caska. Riconoscendo in lui l'essere che aveva protetto Caska dagli spiriti maligni, lo inghiotte e utilizza il suo corpo come involucro per far risorgere il membro della Mano di Dio.\nGanishuka.\n \u00e8 l'imperatore Kushan, a capo di un vasto impero orientale. Ganishuka crebbe nel covo di vipere che era la famiglia reale Kushan, sopravvivendo attentati e avvelenamenti e maturando l'idea che solo instillando paura e terrore nel prossimo avrebbe potuto governare. Un giorno per\u00f2 una congiura ordita da suo figlio ai suoi danni lo sorprese, ma prima di morire Ganishuka attiv\u00f2 il Bejelit che gli aveva donato Daiba e sacrific\u00f2 proprio il suo discente per rinascere come Apostolo. In questo stato pu\u00f2 controllare l'acqua e l'aria per trasformarsi in nebbia, con pochi punti deboli e la capacit\u00e0 di scagliare potenti saette.\nA differenza degli altri Apostoli, Ganishuka non riconosce Grifis come suo capo e condottiero e si ribella alla sua guida per riportare l'impero Kushan ai suoi antichi splendori. Per fare ci\u00f2 ricorre alle arti demoniache di Daiba per realizzare un Bejelit artificiale dai corpi di Apostoli catturati, con cui crea un esercito di creature demoniache per invadere le Midlands. Dopo aver conquistato Windom e averla trasformata in un covo di atrocit\u00e0 e terrore, Ganishuka si trova a fronteggiare Grifis e la nuova Squadra dei Falchi a Vritanis, ma subisce una battuta di arresto e acconsente di rimandare lo scontro decisivo in un secondo momento a Windom. Capendo di non poter fronteggiare il membro della Mano di Dio, Ganishuka tenta di trascendere la condizione di Apostolo immergendosi nel Bejelit artificiale e trasformandosi in un mostro gigantesco con numerose braccia e tentacoli, al prezzo della sua sanit\u00e0 mentale. Ganishuka viene infine ucciso da un fendente della Spada del Richiamo, fungendo inconsapevolmente da portale per far confluire il piano astrale nel mondo reale e cristallizzandosi in un enorme albero in prossimit\u00e0 di Falconia.\nCorte reale delle Midlands.\nRe delle Midlands.\nIl \u00e8 un sovrano gravato dal peso dell'estenuante guerra tra la sua nazione e il regno di Tuder. Impressionato dalle vittorie riportate dalla Squadra dei Falchi, il re inserisce la banda nelle file dell'esercito regolare delle Midlands e nomina Grifis conte nonostante le sue origini e la disapprovazione dei nobili e della corte; proprio un'azione della Squadra dei Falchi porta alla caduta di Doldrey e alla conclusione del conflitto con la vittoria delle Midlands. Quando per\u00f2 Grifis seduce la giovane principessa Charlotte, il re, che ha un'ossessione al limite dell'incesto per la figlia, lo fa arrestare e dichiara fuorilegge la Squadra dei Falchi. Durante l'anno di prigionia di Grifis, solo ed estromesso dalla figlia, il sovrano si ammala gravemente incominciando a mostrare segni di deperimento fisico e mentale. A seguito dell'evasione di Grifis, invia all'inseguimento della Squadra dei Falchi alcuni guerrieri Barkilaka e la banda dei Cani Neri, i quali per\u00f2 falliscono la missione. Deperito e in preda alla pazzia, finisce i suoi giorni ossessionato dalla figura di Grifis e dal sogno, condiviso col resto del mondo, dell'avvento del Falco. \u00c8 doppiato da Tamio \u014cki e in italiano da Marco Balbi nella serie TV e Romano Malaspina nei film.\nCharlotte.\n \u00e8 la principessa delle Midlands, figlia del re e della sua prima moglie. Giovane e innocente, viene sedotta da Grifis e si innamora di lui. \u00c8 lei in seguito ad aiutare la Squadra dei Falchi a far evadere il suo amato e a mostrare loro una via di fuga da Windom. Alla morte del padre, Charlotte diviene la regina delle Midlands. Quando la capitale viene conquistata dai Kushan, Charlotte viene fatta prigioniera da Ganishuka, il quale intende prenderla in moglie per legittimare le sue rivendicazioni sulle Midlands. Ancora legata a Grifis, Charlotte prende tempo, fino a quando viene liberata proprio dal suo amato insieme con Zodd e portata in salvo. In seguito nomina la nuova Squadra dei Falchi esercito regolare delle Midlands e annuncia il suo fidanzamento con Grifis. \u00c8 doppiata in giapponese da Yuri Shiratori nella serie TV e da Aki Toyosaki nei film e in italiano da Debora Magnaghi nella serie TV e da Flavia Faloppa nei film.\nYulius.\n \u00e8 il fratello minore del re e il comandante della cavalleria del Drago Bianco. Intrattiene una relazione segreta con la regina. Yulius non vede di buon occhio la rapida ascesa sociale di Grifis e cospira insieme con il ministro Phos per assassinarlo durante una battuta di caccia, facendo passare la cosa come un incidente. Il piano tuttavia fallisce poich\u00e9 la freccia indirizzata a Grifis colpisce il Bejelit e, per ritorsione, Grifis incarica Gatsu di uccidere Yulius. Il guerriero esegue il suo compito, ma, mentre si dilegua, viene scoperto dal figlioletto di Yulius, Adonis, e per non lasciare testimoni \u00e8 costretto a ucciderlo a sua volta. \u00c8 doppiato da Ry\u016bji Mizuno e in italiano da Riccardo Lombardo nella serie TV e Luca Biagini nei film.\nPhos.\n \u00e8 un ministro delle Midlands. Perspicace e astuto, si districa a corte tra complotti e macchinazioni. Phos non vede di buon occhio la rapida ascesa sociale di Grifis, e pianifica un attentato ai suoi danni con Yulius prima e la regina poi. Prima che il secondo complotto possa aver luogo, tuttavia, Grifis rapisce la figlia di Phos, Elise, e costringe il ministro a tradire gli altri cospiratori per rivederla viva. Con l'aiuto di Phos, Grifis uccide quindi la regina, liberando poi Elise. Durante l'occupazione Kushan di Windom, Phos \u00e8 mostrato come uno dei capi della resistenza. Con la nascita di Falconia, Phos, diventa infine uno dei principali consiglieri della regina e insieme agli atrli suoi colleghi, discutono dei problemi interni che hanno iniziato a sorgere a Falconia. Phos \u00e8 il solo che non si lascia condizionare dai discorsi solenni di Grifis, avendo compreso da molto tempo il suo modo di agire, definendo Grifis, un astuto manipolatore che \u00e8 in grado di ammaliare la gente, spingendola a fare quello che vuole lui.\n\u00c8 doppiato da Masato Tsujimura e Adolfo Fenoglio.\nRegina delle Midlands.\nLa \u00e8 la seconda moglie del re e la matrigna di Charlotte. Il suo disappunto nei confronti di Grifis sfocia in odio aperto con l'uccisione, ordinata dal Falco, del suo amante Yulius. Insieme con Phos elabora un piano per avvelenare Grifis, ma l'uomo anticipa le sue mosse e manipola Phos nel tradire la sovrana e rinchiuderla in una torre insieme con il resto dei cospiratori. Grifis d\u00e0 poi fuoco alla torre uccidendola. \u00c8 doppiata da Toshiko Sawada e Daniela Trapelli.\nRavan.\n \u00e8 un consigliere del re delle Midlands e uno dei primi sostenitori di Grifis nella guerra contro Tuder. Durante l'occupazione Kushan di Windom \u00e8 uno dei leader della resistenza e in seguito ricopre un ruolo di rilievo nella corte di Grifis a Falconia.\nOwen.\n \u00e8 un membro della corte reale delle Midlands e un amico di Ravan. In seguito ricopre un ruolo di rilievo nella corte di Grifis a Falconia.\nAltri personaggi.\nGambino.\n \u00e8 il capo di una compagnia di ventura, nonch\u00e9 il padre adottivo di Gatsu. Gambino allena Gatsu a diventare un mercenario e lo inizia all'arte della spada. Nonostante Sys muoia tre anni dopo aver raccolto Gatsu, Gambino continuer\u00e0 ad allenarlo, ed \u00e8 lui a provocargli la sua prima profonda ferita sul naso durante un allenamento. Tuttavia, anche se cresce e addestra Gatsu come un padre adottivo, non perde mai occasione per trattarlo male e arriva addirittura a venderlo per poche monete a Donovan, un suo compagno, che violenter\u00e0 il piccolo Gatsu. Col passare degli anni l'abilit\u00e0 di Gatsu cresce sempre di pi\u00f9 e l'insofferenza nei suoi confronti da parte di Gambino va di pari passo. Durante uno dei soliti assalti per\u00f2, Gambino viene colpito da una cannonata in battaglia e perde la gamba destra. Questo episodio condiziona fortemente la psiche del padre adottivo di Gatsu, che lo ritiene colpevole non solo del suo ferimento, ma anche della morte di Sys. Quindi l'uomo spinto dall'ira e alimentato dall'alcol si avventa contro Gatsu per tentare di assassinarlo, ma il giovane reagisce d'impulso e lo trafigge a morte. La figura di Gambino \u00e8 comunque una costante nel cammino di Gatsu, e torna periodicamente a tormentarlo. \u00c8 doppiato da Norio Wakamoto e Gianfranco Gamba.\nGodor.\n \u00e8 un fabbro che \u00e8 vissuto per anni in totale solitudine a causa di un malinteso avuto con un signore locale; quest'ultimo gli ordin\u00f2 infatti di costruire una spada in grado di poter ammazzare un drago, ma la zanbato che Godor produsse si rivel\u00f2 cos\u00ec grande e pesante che nessun cavaliere sarebbe mai riuscito a brandirla. Per questo il signore diede ordine di persecuzione e il fabbro si ritir\u00f2 a vivere in isolamento in montagna. In un villaggio raso al suolo dalla guerra trov\u00f2 una neonata, che prese a vivere con s\u00e9 come una figlia e che chiam\u00f2 Erika, istradandola al lavoro di fabbro. Quando Gatsu decide di lasciare la Squadra dei Falchi, Godor accoglie il guerriero e lo lascia allenare nel suo rifugio per un anno. In seguito all'eclisse, ospita nuovamente Gatsu e Caska mentre si riprendono dalle atrocit\u00e0 subite. Godor equipaggia poi il guerriero con la spada Ammazzadraghi e il braccio meccanico per permettergli di dare la caccia agli Apostoli. Afflitto da problemi di salute a causa dell'et\u00e0 avanzata, negli anni a venire prende Rickert come proprio allievo e gli insegna il mestiere. Al ritorno di Gatsu e Caska da Sant'Albione, i due apprendono da Rickert che Godor \u00e8 morto qualche tempo prima ed \u00e8 sepolto nel cimitero delle spade. \u00c8 doppiato da Hirotaka Shimasawa e Antonio Paiola.\nAdon Koborwitz.\n \u00e8 il comandante dell'armata della Balena Blu di Tuder. Sboccato e presuntuoso, ogni qual volta che affronta un avversario si cimenta in tecniche che provengono dalla lunga tradizione dei segreti della famiglia Koborwitz. Adon si distingue inoltre per vigliaccheria e misoginia. Affronta la Squadra dei Falchi prendendo di mira soprattutto Caska. Lo scontro con la donna si risolve in un nulla di fatto grazie all'intervento di Gatsu, che tuttavia \u00e8 costretto ad abbandonare lo scontro per salvare Caska precipitante in un burrone. Nonostante Gatsu e Caska non partecipassero allo scontro, l'armata di Adon viene sconfitta e costretta alla resa. Il comandante per\u00f2 vuole ritrovare a tutti i costi i due nemici caduti nel burrone e vi riesce con un manipolo di cento soldati. Contro Gatsu e Caska, Adon impiega tutti e cento i suoi sottoposti, venendo per\u00f2 sconfitto e umiliato. Per salvarsi dalla furia di Gatsu, adotta uno dei suoi segreti e finge di essere morto. Una volta tornato alla base, Adon affronta l'ira del generale Bascon, il quale lo sospende dalla carica di comandante e gli vieta di partecipare all'assalto ai Falchi in difesa della fortezza. Nonostante accetti mal volentieri gli ordini, Adon si dimostra stavolta molto scaltro organizzando uno schieramento difensivo per sventare un eventuale attacco a sorpresa. Fronteggia quindi in combattimento Caska, e, nonostante la ferisca con una lama avvelenata, viene infine ucciso dalla donna. \u00c8 doppiato da Tessh\u014d Genda e in italiano da Claudio Moneta nella serie TV e Renzo Stacchi nei film.\nBascon.\n \u00e8 il generale dell'Ordine del Sacro Rinoceronte Viola, una divisione di cavalleria pesante e la pi\u00f9 forte armata del regno di Tuder. \u00c8 unanimemente riconosciuto come il pi\u00f9 temibile dei generali di Tuder e per questo gli viene affidata la difesa della strategica fortezza di Dordrey. Durante lo scontro con la Squadra dei Falchi, Bascon tiene a bada molto bene gli avversari, uccidendone parecchi. Quando Grifis lancia la ritirata, Bascon \u00e8 l'unico a capire che si tratta di una trappola, ma poich\u00e9 \u00e8 sottomesso agli ordini di Genon, lui e il suo esercito si lanciano all'inseguimento del Falco bianco. Giunti sulla riva del fiume, Bascon ingaggia un feroce duello con Gatsu, il quale riesce a tenergli testa finch\u00e9 la sua enorme spada non si spezza. Bascon si appresta a uccidere il guerriero, ma Gatsu \u00e8 soccorso all'ultimo momento da Zodd, che gli lancia la sua scimitarra con cui Gatsu fende in due Bascon. Nei film Bascon affronta Gatsu senza che questi venga aiutato da nessuno, e viene sconfitto poich\u00e9 gli viene scagliata contro prima un'alabarda per disorientarlo e poi gli viene staccata la testa. \u00c8 doppiato da Ikuya Sawaki e in italiano da Antonio Paiola nella serie TV e Massimo Foschi nei film.\nCavaliere del Teschio.\nIl \u00e8 una figura misteriosa che appare solitamente a cavallo, vestito di un'armatura completa irta di spine e dall'elmo a forma di teschio. Dimostra di avere poteri e conoscenze sovrumane ed \u00e8 nemico giurato della Mano di Dio e degli Apostoli, i quali sembrano temerlo poich\u00e9 egli \u00e8 in grado di uccidere dozzine di Apostoli senza problemi. In passato era il proprietario dell'armatura del Berserker. Si \u00e8 scontrato varie volte contro Zodd che considera suo rivale e finora nessuno \u00e8 riuscito a prevalere sull'altro. Appare per la prima volta quando Gatsu lascia la Squadra dei Falchi, per mettere in guardia il guerriero sull'incombente evento mortale che lo coinvolger\u00e0 e a cui si riferisce come Eclissi. Durante la cerimonia poi irrompe a soccorrere Rickert, Gatsu e Caska. Bench\u00e9 gli Apostoli cerchino di attaccarlo, Il Cavaliere del Teschio mostra una forza superiore alla loro uccidendone svariati senza sforzo. Quando Phemt \u00e8 sul punto di attaccarlo con i suoi nuovi poteri, il cavaliere, intuisce in anticipo, il suo attacco riuscendo a schivarlo. In seguito interviene altre volte ad aiutare e consigliare Gatsu: a Sant'Albione, nel Clifoto, nella dimora di Flora e nella spiaggia di Vritanis. Durante il combattimento tra la nuova Squadra dei Falchi e l'imperatore Ganishuka, il Cavaliere del Teschio tenta di colpire Grifis con la Spada del Richiamo, ma il membro della Mano di Dio prevede le sue intenzioni e deflette il colpo su Ganishuka; ci\u00f2 apre una fenditura tra gli strati dell'esistenza e causa il sovrapporsi del piano astrale e del mondo reale. \u00c8 doppiato da Akio \u014ctsuka e Massimo Lodolo.\nShilat.\n \u00e8 un esperto guerriero orientale. Utilizza uno stile rapido e acrobatico e ricorre spesso ad armi supplementari come katara, chakram e urumi. Combatte Gatsu in due occasioni durante il periodo che il Guerriero Nero trascorre separato dalla Squadra dei Falchi, ma \u00e8 sconfitto entrambe le volte. In seguito viene rivelato che Shilat \u00e8 il capo dei Barkilaka, un clan di potenti combattenti che sono stati sottomessi dall'imperatore Kushan e che cercano di emanciparsi per ripristinare il loro popolo agli antichi fasti. Durante l'invasione Kushan tenta di catturare Grifis, ma i suoi sforzi sono vani. Scoperto che Ganishuka \u00e8 un Apostolo responsabile di esperimenti magici e atrocit\u00e0 ai danni dei suoi sottoposti, Shilat perde fiducia nel suo comandante, e, quando Grifis trionfa sul suo avversario e prende possesso di Falconia, si rifiuta di giurare nuovamente fedelt\u00e0 a un demone e si dilegua con Rickert e Daiba verso la roccaforte dei Barkilaka. Dispone di quattro abili e muscolosi sottoposti, i Tarpasa, che fungono da guardie del corpo e da aiutanti. \u00c8 doppiato da Y\u016bichi Nakamura.\nFiglio di Gatsu e Caska.\nIl figlio di Gatsu e Caska \u00e8 un'entit\u00e0 nata anzitempo a seguito dell'eclisse e corrotta dalla violenza subita da Caska a opera di Phemt. Il feto assume cos\u00ec un aspetto mostruoso e dei poteri soprannaturali, che gli consentono di sparire e riapparire a piacimento e di contrastare altre entit\u00e0 spirituali. Sembra essere guidato dall'istinto e pertanto si trova a essere attirato e a supportare i suoi genitori. Avverte infine Gatsu che Caska sta rischiando di morire dopo essere stata catturata dalla santa inquisizione. Mentre Gatsu \u00e8 intento ad andare a soccorerla, tiene lontani gli spiriti maligni affinch\u00e9 non lo rallentino. A Sant'Albione d\u00e0 fondo a tutte le sue energie per proteggere Caska dagli spiriti maligni, ma prima di spirare viene trovato e inghiottito dall'Apostolo Bejelit, il quale usa il corpo del feto come involucro per far rinascere Grifis nel mondo reale. Parte dei suoi sentimenti rimangono dentro a Grifis, spingendolo a proteggere Caska da una caduta di massi.\nMozgus.\n \u00e8 un inquisitore della Santa Sede. Fanatico, zelante e crudele, condanna alla tortura e alla pena capitale ogni persona accusata di eresia, non risparmiando neanche s\u00e9 stesso dato che si sottopone quotidianamente a dolorose penitenze. Dovunque vada \u00e8 accompagnato dal suo seguito di discepoli, composto da ragazzi deformi. Viene inviato dalla Santa Sede a Sant'Albione per arginare il dilagare dell'eresia. Nella citt\u00e0 sottopone numerosi sospetti a torture e mutilazioni e fa arrestare Caska con l'accusa di essere una strega. In seguito, insieme con i suoi discepoli \u00e8 trasformato in un quasi-Apostolo dall'Apostolo Bejelit, assumendo l'aspetto di mostruose parodie angeliche. In questo stato combatte prima contro gli spiriti maligni che hanno invaso la citt\u00e0 e in seguito contro Gatsu, che lo uccide. \u00c8 doppiato da Rikiya Koyama.\nFlora.\n \u00e8 una strega esperta e potente e la maestra di Shilke. Abita un bosco incantato sulla strada per Vritanis, dove incontra il gruppo di Gatsu. In cambio del loro aiuto nello sconfiggere dei troll che minacciavano un villaggio locale, Flora consegna loro degli artefatti incantati, tra cui l'armatura del berserk, e dei sigilli per attutire il potere negativo dei marchi sacrificali di Gatsu e Caska. Quando Grifis invia la nuova Squadra dei Falchi a distruggere la dimora della strega, Flora, ormai prossima alla morte, si sacrifica trasformandosi in essere umanoide gigantesco fatto di fuoco e permettendo cos\u00ec a Gatsu, Shilke e compagni di fuggire. I nuovi poteri di Flora sono cos\u00ec potenti da bloccare tutti gli apostoli presenti, compreso Gurnbeld nella sua forma di drago, che non riesce a contrastare le sue fiamme. Ricompare nell'incubo condiviso di Caska, Shilke e Farnese per aiutare la sua allieva a recuperare i ricordi di Caska. Nell'isola degli elfi, il capo dei maghi rivela che Flora \u00e8 trascesa, trasformandosi in uno spirito immortale superiore: un Daimon. \u00c8 doppiata da Sumi Shimamoto.\nFederico de Vandimion.\n \u00e8 il capofamiglia della nobile stirpe dei Vandimion e padre di Farnese e Magnifico. Grazie al suo potere e alla sua influenza, ha piazzato i suoi figli in ruoli di comando in modo da assicurare la prosperit\u00e0 della famiglia. Tramite una relazione extraconiugale \u00e8 il padre naturale di Serpico.\nDaiba.\nDaiba \u00e8 il comandante mago dell'esercito Kushan e uno stretto consigliere dell'imperatore Ganishuka. Appare come un anziano asceta capace di eseguire incantesimi ed evocazioni. A Vritanis affronta Gatsu, ma \u00e8 sconfitto dal guerriero grazie all'aiuto di Shilke. Tornato a Windom, Daiba cerca di far desistere Ganishuka dall'immergersi nel Bejelit artificiale e assiste poi impotente alla trasformazione e alla sconfitta del suo comandante. Nel periodo successivo si nasconde a Falconia sotto l'identit\u00e0 di un vecchio stalliere e in seguito aiuta Rickert, Shilat e i suoi uomini a lasciare la citt\u00e0 per raggiungere la roccaforte dei Barkilaka.\nMoonlight Boy.\nUn bambino misterioso e taciturno, trovato la prima volta da Gatsu e il suo gruppo in seguito allo scontro con gli Apostoli presso la dimora di Flora. Ha i capelli lunghi e quando compare \u00e8 quasi sempre nudo. Nell'opera non viene menzionato il suo nome ma il fandom lo indica con l'appellativo di . Sembra che Caska abbia un legame particolare nei suoi confronti, in quanto tende istintivamente a proteggerlo. In pi\u00f9 di un\u2019occasione, ha salvato Gatsu posseduto dall'armatura del Berserk servendosi dei suoi misteriosi poteri in grado di respingere le tenebre. Dimostra di essere in grado di volare e di teletrasportarsi, potendo entrare anche nei rami dell'albero spirale e muovendocisi liberamente. Gatsu quando \u00e8 posseduto dall'armatura, non lo vede come un'ombra ma come una piccola sagoma luminosa. Ricompare in seguito in una notte di luna piena, nella quale si ricongiunge a Gatsu e Caska e si trasforma in Grifis davanti ai loro occhi."}
{"id": "2052517", "revid": "1226", "url": "https://it.wikipedia.org/wiki?curid=2052517", "title": "Ignatius L. Donnelly", "text": ""}
{"id": "2052520", "revid": "6923", "url": "https://it.wikipedia.org/wiki?curid=2052520", "title": "Doppia mappa", "text": "Con doppia mappa si indicano sia un tipo di chiave, che le serrature che le utilizzino.\nDescrizione generale.\nDette serrature sono di tipo a lastre (o \"gorges\"). Le chiavi azionano queste gorges, le quali ricalcando il codice intagliato nella mappa della chiave stessa permettono lo scorrimento del chiavistello con conseguente apertura della serratura stessa. Le chiavi delle serrature a lastre sono definite chiavi a mappa, nel caso di chiavi ad una sola ala, e chiavi a doppia mappa nel caso di chiavi a due ali.\nLe chiavi a doppia mappa possono essere, riguardo alla cifratura, a \"costanza fissa\" o a \"costanza variabile\". La differenza consiste nel fatto che i denti opposti, nel primo modello, hanno la stessa profondit\u00e0 che si ripete in tutte le posizioni, mentre nel secondo modello, pi\u00f9 recente, tale distanza \u00e8 irregolare e varia a seconda della posizione. Il numero di codifiche, e quindi di chiavi diverse, realizzabili \u00e8 di 46.656 nel caso della costanza fissa e ben 2.176.782.336 nel caso della costanza variabile, con evidente aumento della sicurezza.\nLe chiavi.\nSe si osservano le chiavi pi\u00f9 antiche si pu\u00f2 vedere che i pettini erano decisamente elaborati, oltre che incredibilmente precisi; ci\u00f2 \u00e8 notevole, considerando che venivano realizzate senza l'ausilio di macchine industriali, allora assenti. Anche la testa e l'asta erano molto lavorate, corredate di motivi simbolici e ornamentali, i quali contribuiscono a dare a queste chiavi un valore che il solo scorrere del tempo non sarebbe in grado di fornire.\nAlcune chiavi antiche (ma anche quelle semplici del mobili del secolo scorso) hanno l'asta forata: queste sono dette \u201cchiavi femmine\u201d, al contrario delle \u201cchiavi maschie\u201d con l'asta piena. Il foro serve come guida per un perno di riscontro, \u00e8 una sicurezza in pi\u00f9. Si pu\u00f2 immaginare che questa carenza di sicurezza sia dovuta al fatto che in quel periodo nacquero le serrature a cilindro, pi\u00f9 facili ed economiche da costruire, pi\u00f9 pratiche, e che quindi le serrature classiche venissero applicate esclusivamente sulle porte di stanzini, cantine, o su quelle delle case in montagna, ove non \u00e8 richiesta particolare sicurezza.\nLe pi\u00f9 moderne sono di due tipi:\nA mappa singola.\nLe chiavi a mappa singola (in lingua inglese \"Skeleton Key\") sono, per forma, dirette discendenti delle antiche chiavi medievali. \nSono costituite da tre parti: impugnatura (o testa), gambo (o stelo) e pettine. Il pettine viene comunemente chiamato \"mappa\". \nNelle chiavi antiche c'\u00e8 differenza tra i due termini, in quanto la mappa \u00e8 il disegno formato dagli intagli sul pettine; in quelle moderne si possono considerare sinonimi.\nIl funzionamento \u00e8 il seguente: la chiave, ruotando, solleva le lastre (nella serratura presente in foto vi \u00e8 una sola lastra, in quanto progettata per avere una sicurezza minima; la chiave nella foto precedente non apre questa serratura) ad una determinata altezza, grazie alla presenza di intagli ad altezze diverse sul pettine; Sollevandosi, esse si allineano al centro, creando un passaggio nel quale scorre un perno attaccato al chiavistello, detto mentonnet. Il chiavistello viene spinto in avanti o indietro grazie ad un dentino presente al centro del pettine (vedere immagine della chiave).\nA doppia mappa.\nLe chiavi a doppia mappa derivano dalle chiavi a mappa singola per serrature \"a leve\". Si basano dunque sullo stesso principio di funzionamento, ma con la differenza di avere due mappe. Questo incrementa la sicurezza della serratura e la numerosit\u00e0 di chiavi diverse che si possono fabbricare. Infatti, e questo vale per tutte le chiavi, le combinazioni possibili non sono infinite, quando vengono esaurite si ricomincia daccapo. A seconda del tipo di chiave si possono avere pi\u00f9 numerosit\u00e0, dalle migliaia ai milioni di chiavi diverse. Hanno sempre un unico verso di inserimento nella serratura, in quanto le lastre sono cifrate per essere allineate una volta da una mappa della chiave, una volta dall'altra; questo sia che la serratura sia a due mandate che a quattro. (La mezza mandata che viene data per aprire la porta serve solamente a spostare lo scrocco (vedi foto), non il chiavistello, quindi non viene contata come terza o quinta mandata.)"}
{"id": "2052530", "revid": "1543377", "url": "https://it.wikipedia.org/wiki?curid=2052530", "title": "Gl'ingannati", "text": "Gl'ingannati \u00e8 una commedia di autore anonimo del XVI secolo, precisamente del 1531, anno precedente alla sua prima rappresentazione (12 febbraio 1532 ultimo giorno di Carnevale), avvenuta nella citt\u00e0 di Siena all'interno del Palazzo Comunale. La sua stesura \u00e8 considerata un lavoro collettivo dell'Accademia degli Intronati di Siena, anche se alcuni studiosi attribuiscono la paternit\u00e0 dell'opera principalmente al filologo Lodovico Castelvetro, che fu Accademico degli Intronati, come confermerebbe anche l'ambientazione modenese.\nL'Accademia si contraddistinse, nella prima fase di produzione drammaturgica, per le opere di una certa leggerezza comica che prediligevano come obiettivo il sesso femminile.\nLa prima pubblicazione dell'opera avvenne nel 1537 a Venezia.\nIl genere di quest'opera \u00e8 connesso in modo diretto alla produzione drammaturgica della Commedia dell'Arte: tra i personaggi sono infatti riconoscibili i \"tipi\" caratteristici delle commedie dell'epoca. L'opera ebbe vasta fortuna sul territorio italiano e straniero, tanto da divenire una delle fonti di ispirazione di William Shakespeare per la stesura della commedia \"La dodicesima notte\".\nLa commedia senese fu tradotta e adattata in molte lingue. In Francia comparve come \"Les Abus\u00e9s\" nel 1543, mentre fu tradotta in latino con il titolo \"Laelia\" (1595); in Spagna, Lope de Rueda ne propose un adattamento (\"Los enga\u00f1ados\", 1567). Nel 1554 Matteo Bandello ricav\u00f2 la novella XXXVI della seconda parte della sua raccolta (\"Nicuola innamorata di Lattantio va a servirlo vestita da paggio, e dopo molti casi seco si marita, e ci\u00f2 che ad un suo fratello avvenne\").\nTrama.\nPer sfuggire ad un matrimonio combinato, la tredicenne Lelia si traveste da ragazzo con il nome di Fabio e fugge dal convento in cui \u00e8 stata rinchiusa dal padre Virginio. Entrata a servizio del cavaliere modenese Flamminio, di cui \u00e8 innamorata, diviene il suo paggio, utilizzato da Flamminio per recapitare i suoi messaggi cortesi alla ereditiera Isabella, di cui \u00e8 innamorato. Isabella a sua volta si invaghisce di colui che crede essere un paggio. Lelia non respinge le profferte di Isabella, allo scopo di allontanare definitivamente la donna da Flamminio.\nA complicare la vicenda, giunge a Modena Fabrizio, fratello gemello di Lelia. La commedia assume toni boccacceschi quando Virginio, credendo di avere a che fare con la figlia travestita, rinchiude Fabrizio in casa di Gherardo, padre di Isabella, nella stanza di quest'ultima. Una volta rimasti soli, la ragazza, credendolo il paggio, gli si concede.\nFlamminio, per parte sua, si infuria con il suo paggio per essersi lasciato corteggiare da Isabella, ma quando Lelia si rivela e confessa di aver agito per amore, si unisce a lei. Le scene erotiche delle due coppie sono narrate rispettivamente dalla fantesca Pasquina e da una giovane ragazza."}
{"id": "2052532", "revid": "729019", "url": "https://it.wikipedia.org/wiki?curid=2052532", "title": "Voltammetria di adsorbimento e ridissoluzione", "text": "La voltammetria di adsorbimento e ridissoluzione (o di strippaggio ad adsorbimento) \u00e8 una tecnica voltammetrica simile alla voltammetria di ridissoluzione catodica e alla voltammetria di ridissoluzione anodica, eccetto che la fase di concentrazione dell'analita non \u00e8 controllata dall'elettrolisi dello stesso.\nLa fase di concentrazione, diversamente, \u00e8 associata all'adsorbimento sulla superficie dell'elettrodo di lavoro, o tramite reazione con elettrodi chimicamente modificati. "}
{"id": "2052534", "revid": "767487", "url": "https://it.wikipedia.org/wiki?curid=2052534", "title": "Mario Scarpa", "text": "Carriera.\nDopo una lunga gavetta tra Serie C e Serie D, in sequenza tra , , e , nell'estate 1973 viene acquistato dal all'epoca militante nel campionato di Serie B. Gi\u00e0 nella prima stagione in Umbria risulta decisivo, con 8 reti in cui spicca la doppietta nella trasferta sul campo del , che all'ultima giornata vale la salvezza \"in extremis\" dei biancorossi.\nNella stagione 1974-1975 contribuisce con 6 reti alla vittoria del campionato con conseguente promozione in Serie A, la prima nella storia del Perugia. Scarpa si conferma su buoni livelli anche in massima serie: nel successivo campionato 1975-1976 realizza infatti 6 gol in 24 incontri, tra cui la rete decisiva nel successo casalingo sui futuri campioni d'Italia del ; pur non essendo una punta emerge inoltre quale miglior realizzatore della squadra, che all'esordio in A ottiene un sorprendente ottavo posto finale.\nL'annata successiva il piazzamento in classifica degli umbri migliora fino al sesto posto, ma le marcature di Scarpa scendono a 3, mentre nella stagione 1977-1978 l'esplosione del giovane Salvatore Bagni relega spesso Scarpa in panchina (18 presenze, di cui solo 9 dal primo minuto, e 1 rete).\nScarpa accetta quindi di scendere nella neonata Serie C1 col Parma, con cui ottiene subito la promozione fra i cadetti. L'annata successiva tuttavia le reti all'attivo sono solamente 3 e gli emiliani concludono la stagione al penultimo posto, che significa retrocessione.\nDopo una stagione nel , Scarpa chiude l'attivit\u00e0 professionistica al termine del campionato di Serie C1 1981-1982, in cui realizza 8 reti con la maglia del , e continua a giocare nelle categorie minori del Polesine.\nIn carriera ha totalizzato complessivamente 63 presenze e 10 reti in A, e 96 presenze e 17 reti in B."}
{"id": "2052535", "revid": "118834", "url": "https://it.wikipedia.org/wiki?curid=2052535", "title": "Gl'Ingannati", "text": ""}
{"id": "2052540", "revid": "1345938", "url": "https://it.wikipedia.org/wiki?curid=2052540", "title": "Voltammetria a elettrodo rotante", "text": "La voltammetria a elettrodo rotante \u00e8 una tecnica idrodinamica con \"elettrodo rotante\" nella quale l'elettrodo di lavoro, normalmente un elettrodo a disco rotante o elettrodo ad anello rotante, \u00e8 ruotato ad alte velocit\u00e0 con frequenze che variano da una a due migliaia di giri al minuto. In questo modo i moti convettivi generati dalla rotazione annullano l'effetto esclusivo dovuto al solo fenomeno della diffusione ionica.\n\u00c8 una metodica utilizzata per lo studio della cinetica e del meccanismo di reazione dei sistemi redox."}
{"id": "2052541", "revid": "124701765", "url": "https://it.wikipedia.org/wiki?curid=2052541", "title": "Isole Banggai", "text": " \nLe Isole Banggai (indonesiano: \"Kepulauan Banggai\") sono un arcipelago dell'Indonesia situate nel Mar delle Molucche, di fronte alle coste orientali dell'isola di Sulawesi. Amministrativamente le isole fanno parte della provincia di Sulawesi Centrale e costituiscono una reggenza (\"kabupaten\") di recente creazione.\nGeografia.\nLe Isole Banggai sono circondate dal Mar di Banda, a sud, il Golfo di Tolo, ad ovest, e il Mar delle Molucche, a nord. Lo Stretto di Peleng, ad ovest, le separa da Sulawesi, mentre lo Stretto di Salue Timpaus, ad est, le separa dalle Isole Sula. L'arcipelago si estende su 3.165\u00a0km\u00b2 di terre emerse e 18 828\u00a0km\u00b2 di mare ed \u00e8 costituito da 123 isole, di cui le cinque maggiori sono: \nAltre isole di una certa rilevanza sono: Bowokan, Kebongan, Kotudan, Tropettenando, Timpau, Salue Kecil e Masepe.\nEconomia.\nL'economia si basa sull'agricoltura (riso e sago), sulla pesca (tartarughe, trepang), sullo sfruttamento delle foreste e sull'estrazione di salmarino."}
{"id": "2052546", "revid": "1305772", "url": "https://it.wikipedia.org/wiki?curid=2052546", "title": "Michael Kelly", "text": "Esistono pi\u00f9 persone di nome Michael Kelly (o anche Mike Kelly):"}
{"id": "2052547", "revid": "336956", "url": "https://it.wikipedia.org/wiki?curid=2052547", "title": "Mannlicher M95", "text": ""}
{"id": "2052550", "revid": "6923", "url": "https://it.wikipedia.org/wiki?curid=2052550", "title": "Stretto di Sele", "text": "Lo stretto di Sele (indonesiano: \"Selat Sele\") \u00e8 un braccio di mare che separa l'isola di Salawati, ad ovest, dalla penisola di Doberai (propaggine nord-occidentale della Nuova Guinea), ad est. \nLo stretto, lungo circa 70 km e largo fra i 2 e i 20 km, collega il mar di Ceram, a sud, con lo stretto di Dampier (Indonesia), a nord. Nella parte settentrionale dello stretto, sulla costa della Nuova Guinea, sorge la citt\u00e0 di Sorong.\nLo stretto di Sele si \u00e8 formato durante l'ultima glaciazione, quella che ha separato l'isola di Salawati dalla Nuova Guinea. Nello stretto giacciono numerose isole; su una di queste sorge l'aeroporto Jefman."}
{"id": "2052551", "revid": "14475", "url": "https://it.wikipedia.org/wiki?curid=2052551", "title": "Mar di Ceram", "text": ""}
{"id": "2052552", "revid": "14475", "url": "https://it.wikipedia.org/wiki?curid=2052552", "title": "Mar di Sulu", "text": ""}
{"id": "2052558", "revid": "14475", "url": "https://it.wikipedia.org/wiki?curid=2052558", "title": "Mar delle Salomone", "text": ""}
{"id": "2052565", "revid": "122681688", "url": "https://it.wikipedia.org/wiki?curid=2052565", "title": "GALT", "text": "Con l'espressione tessuto linfoide associato all'intestino, noto anche come GALT (acronimo dell'inglese \"gut-associated lymphoid tissue\") si intende normalmente la parte del sistema immunitario presente a livello del tratto digerente. Il GALT \u00e8 un esempio di tessuto linfoide associato alla mucosa (MALT), che \u00e8 responsabile della protezione delle mucose dagli attacchi degli agenti patogeni, sia nella risposta primaria sia in quella secondaria.\nL'apparato gastrointestinale infatti rappresenta una via di comunicazione con l'ambiente esterno ed \u00e8 per gran parte popolato da microrganismi potenzialmente patogeni (in particolar modo l'intestino), ed \u00e8 perci\u00f2 necessaria una presenza forte del sistema immunitario a livello delle mucose affinch\u00e9 garantisca il controllo di tali popolazioni.\nComponenti del GALT.\nIl GALT \u00e8 formato da diversi tipi di tessuti linfatici che si trovano lungo le pareti intestinali a formare raggruppamenti o follicoli isolati. \nCirca il 70% delle cellule del sistema immunitario, tra cui linfociti B e T si localizza lungo il tratto digerente dell'organismo immagazzinato in questi tessuti.\nA tale proposito nuove ricerche indicano che il GALT possa essere un sito si replicazione del virus dell'HIV anche durante i trattamenti farmacologici che ne abbiano ridotto il carico a livello del sangue."}
{"id": "2052568", "revid": "196390", "url": "https://it.wikipedia.org/wiki?curid=2052568", "title": "Gut-associated lymphoid tissue", "text": ""}
{"id": "2052569", "revid": "104458", "url": "https://it.wikipedia.org/wiki?curid=2052569", "title": "Galt", "text": ""}
{"id": "2052587", "revid": "198277", "url": "https://it.wikipedia.org/wiki?curid=2052587", "title": "Monica Bellucci", "text": "Considerata una delle pi\u00f9 celebri \"sex symbol\" a cavallo tra gli anni 1990 e 2000, nella sua carriera ha preso parte a svariati film di notevole successo internazionale, fra cui \"Dracula di Bram Stoker\" di Francis Ford Coppola, \"Mal\u00e8na\" di Giuseppe Tornatore, \"Matrix Reloaded\" e \"Matrix Revolutions\" di Larry e Andy Wachowski, \"La passione di Cristo\" di Mel Gibson, \"I fratelli Grimm e l'incantevole strega\" di Terry Gilliam e \"Spectre\" di Sam Mendes, ed \u00e8 stata molte volte protagonista di pellicole destinate a far discutere a causa delle scene di violenza in esse contenute: fra le pi\u00f9 note \"Dobermann\" e \"Irr\u00e9versible.\"\nNel 2003 \u00e8 la prima donna italiana cui viene affidato il ruolo di madrina alla 56\u00aa edizione del Festival di Cannes. Nel 2004 diventa la prima personalit\u00e0 non francese scelta ad attivare l'illuminazione degli Champs \u00c9lysees nella tradizionale cerimonia natalizia. \u00c8 stata membro della giuria in rappresentanza dell'Italia al Festival di Cannes del 2006, e torna ad essere madrina dello stesso nel 2017, in occasione della 70\u00aa edizione. Su invito dell'Academy of Motion Picture Arts and Sciences diventa membro fisso nella minoranza italiana votante dell'accademia, esprimendo per la prima volta il voto nel 2018 in occasione della 90\u00aa edizione dei Premi Oscar.\nBiografia.\nFiglia unica di Pasquale Bellucci, impiegato di un'azienda di trasporti, e di Brunella Briganti, casalinga, cresce a Selci-Lama, una frazione di San Giustino, nel tifernate. Dopo avere ottenuto la maturit\u00e0 classica presso il liceo \"Plinio il Giovane\" a Citt\u00e0 di Castello, comincia a lavorare come modella per pagarsi gli studi presso la facolt\u00e0 di giurisprudenza dell'Universit\u00e0 degli Studi di Perugia, che tuttavia abbandona nel 1988 per trasferirsi a Milano e dedicarsi completamente alla moda e alla recitazione.\nSposa molto giovane il fotografo italiano di origine argentina Claudio Carlos Basso con una cerimonia molto riservata, ma i due si separano nel giro di qualche mese. Dal 1990 ha una relazione di circa sei anni con l'attore italiano Nicola Farron, finch\u00e9 sul set del film \"L'appartamento,\" conosce l'attore francese Vincent Cassel. I due si sposano il 3 agosto 1999 a Montecarlo e hanno due figlie, nate entrambe in Italia, a Roma, per volont\u00e0 dell'attrice: Deva, il 12 settembre 2004 e L\u00e9onie, il 21 maggio 2010. Nell'agosto 2013, dopo alcune voci riportate da una rivista di \"gossip\" francese, l'ufficio stampa dell'attrice annuncia tramite ANSA la separazione di Monica dal marito dopo quattordici anni di matrimonio, definendola \"di comune accordo\". I due non avevano mai vissuto insieme per lunghi periodi e l'attrice ha sempre dichiarato di fare una vita \"nomade\", spostandosi soprattutto fra Italia, Parigi e Londra (dove dal 2003 possiede un appartamento nel quartiere Chelsea), a differenza del marito, che appena libero da impegni cinematografici si reca a Rio De Janeiro.\nDal 2011, tuttavia, la coppia aveva occasionalmente trascorso con le figlie del tempo in Brasile, dove nell'autunno 2012 e nel gennaio 2013 l'attrice annuncia un imminente trasferimento. La sua permanenza nella citt\u00e0 carioca durer\u00e0 non molte settimane, prima della separazione definitiva. Da allora l'attrice risiede con le figlie a Parigi. Quattro anni dopo, nel marzo 2017, il sito Dagospia pubblica un articolo in cui vengono riportati alcuni dettagli della doppia vita che l'attore francese conduceva a Rio alle spalle della moglie. Tali indiscrezioni, che sarebbero le ultime reali motivazioni del divorzio voluto da lei, verranno pienamente confermate, seppur con riserbo, nelle interviste all'attrice nei mesi successivi. Dal settembre 2016 possiede anche un'abitazione a Lisbona, dove ha dichiarato di volersi trasferire.\nSi \u00e8 dichiarata agnostica, nonostante abbia ricevuto un'educazione cattolica. Oltre all'italiano parla correntemente il francese e l'inglese; conosce anche il portoghese e lo spagnolo. Ha inoltre recitato in aramaico, persiano, serbo, latino, in un dialetto del sud francese e in diversi dialetti italiani. Il 27 settembre 2009 \u00e8 tra i firmatari dell'appello rivolto alle autorit\u00e0 svizzere per il rilascio del regista Roman Pola\u0144ski, detenuto in attesa di essere estradato negli Stati Uniti. Il colonnello Valerio Gildoni era suo cugino.\nCarriera.\nModella.\nNel 1988 approda a Milano, dove sfila sulle pi\u00f9 importanti passerelle sotto contratto con l'Elite Model Management. L'anno successivo, raggiunge la fama a Parigi e a New York. Nel 1997 \u00e8 immortalata da Richard Avedon nel \"Calendario Pirelli\". Ha posato per il calendario sexy della rivista \"Max\" (1999), fotografata da Fabrizio Ferri, e l'anno successivo \u00e8 la protagonista del calendario sexy di \"GQ,\" fotografata questa volta da Gianpaolo Barbieri.\nHa sfilato per Dolce &amp; Gabbana, Fendi e tutte le pi\u00f9 importanti griffe mondiali. Ha guadagnato la copertina della rivista francese \"Elle\" e di \"Vogue,\" ed \u00e8 inoltre stata \"testimonial\" per Alessandro Dell'Acqua e Blumarine. Nel 2003, sempre per Dolce &amp; Gabbana, diventa testimonial del profumo \"Sicily\". Nel novembre 2007 diventa \"testimonial\" per \"Intimissimi\" e recita nel cortometraggio \"Heart Tango\", diretto da Gabriele Muccino. Sempre nel 2007 diventa \"testimonial\" di Cartier per la linea di gioielli \"D\u00e9lices\".\nDal 2008 lo stilista John Galliano insieme con il \"make-up artist\" Tyen l'ha voluta come \"testimonial\" del rossetto \"Rouge Dior\", uno dei cavalli di battaglia della maison francese Dior nel campo del make up. Testimonial per Dior anche per la linea di borse e accessori, nel 2010 ha vestito i panni di una moderna Eva per lo spot del famosissimo profumo \"Hypnotic Poison\". Sempre nel 2010 l'attrice viene confermata da Martini (marchio) e da Dolce &amp; Gabbana come protagonista di un nuovo \"spot\" tv (dall'atmosfera felliniana) per il lancio del nuovo aperitivo \"Martini Gold\", nato dalla collaborazione tra i due stilisti e il \"brand\" di bevande. Nel 2012, ancora per Dolce &amp; Gabbana, realizza lo \"short movie\" \"Three days with Monica\" diretto da Leandro Manuel Emede e, nello stesso anno, \u00e8 la \"testimonial\" di una linea di rossetti a lei dedicata dalla linea \"make up\" dei due stilisti. Nel 2018 viene scelta dalla Nivea come ambasciatrice della linea \"skin care\".\nAttrice.\nL'esordio nel mondo della recitazione avviene nel 1990 con la miniserie televisiva \"Vita coi figli\" (regia di Dino Risi), a fianco di Giancarlo Giannini, Corinne Cl\u00e9ry, e il futuro compagno Nicola Farron. \u00c8 nell'anno successivo che esordisce nel cinema con un ruolo da protagonista nel film \"La riffa\" di Francesco Laudadio, con Massimo Ghini e Giulio Scarpati; \u00e8 ancora protagonista al cinema con Alessandro Gassman e Angela Finocchiaro in \"Ostinato destino\" (in cui per\u00f2 la sua voce viene doppiata). Nel 1992 fa la sua prima comparsa in un film in lingua inglese: \"Dracula di Bram Stoker\" (diretto da Francis Ford Coppola) nel ruolo di una delle tre concubine del conte Dracula. Arrivano poi \"Briganti - Amore e libert\u00e0\", di Gianfranco Albano, e la nota commedia \"I mitici - Colpo gobbo a Milano\", di Carlo Vanzina. Seguono \"Palla di neve\" (regia di Maurizio Nichetti) e \"Il cielo \u00e8 sempre pi\u00f9 blu\" (di Antonio Luigi Grimaldi).\nNel 1996, dopo aver gi\u00e0 conquistato notevole fama oltralpe come modella, esordisce nel cinema francese con un ruolo da protagonista nel film \"L'appartement\", di Gilles Mimouni; interpretazione che le varr\u00e0 una candidatura ai Premi C\u00e9sar. Da questo momento in poi la sua carriera d'attrice si avvia e sviluppa con successo anche in Francia, dove infatti interpreta gi\u00e0 nel 1997 la parte da protagonista di una zingara sordo-muta nel dibattuto film \"Dobermann\", ispirato a un fumetto; per ricoprire questo ruolo l'attrice impar\u00f2 il linguaggio dei segni.\nDopo \"Mauvais genre\", \"Come mi vuoi,\" e \"Le plaisir\", nel 1998 \u00e8 tra i protagonisti de \"L'ultimo capodanno\", diretto da Marco Risi e basato su un racconto scritto da Niccol\u00f2 Ammaniti. Il film ha un travagliato percorso di lancio, tanto che verr\u00e0 sospesa dal regista stesso la proiezione nelle sale, per essere poi ripresa un anno dopo.\nSeguono poi quattro pellicole di produzione francese, prima di arrivare ad affiancare i Premi Oscar Gene Hackman e Morgan Freeman nel thriller \"Under Suspicion\", diretto da Stephen Hopkins e presentato in concorso al 53\u00ba Festival di Cannes. Ma \u00e8 dal 2000, con l'uscita nelle sale di \"Mal\u00e8na\" (regia di Giuseppe Tornatore), che Monica Bellucci ottiene l'affermazione definitiva nel cinema e una sempre maggiore popolarit\u00e0 in tutto il mondo, facendola conoscere dapprima in Europa e poi in America e Asia.\nRecita ancora in Francia ne \"Il patto dei lupi,\" diretto Christophe Gans, e in \"Asterix e Obelix - Missione Cleopatra\", dove interpreta appunto la celebre sovrana d'Egitto per la regia di Alain Chabat. Per quest'ultimo film la produzione chiede una reinterpretazione della canzone di Umberto Tozzi \"Ti amo\", che ebbe grande successo internazionale all'epoca dell'uscita. Il brano viene quindi nuovamente inciso, stavolta con la partecipazione di Monica Bellucci, e inserito come sottofondo in diverse scene del film in cui l'attrice \u00e8 presente. Questo duetto vende centinaia di migliaia di copie nel Paese transalpino.\nNel 2002 recita e improvvisa, per via dell'assenza di un copione, con l'allora marito Vincent Cassel il controverso film di Gaspar No\u00e9, \"Irr\u00e9versible\", nel quale \u00e8 presente una scandalosa scena di stupro della durata di pi\u00f9 di nove minuti, girata in un unico \"long take\" di un quarto d'ora. L'idea iniziale del regista era quella di inserire nel film delle scene di sesso reale fra i due protagonisti e coniugi, ma a seguito nel rifiuto di entrambi si arriv\u00f2 a concepire l'idea della violenza sessuale. La pellicola viene presentata in concorso al 55\u00ba Festival di Cannes e vince il Cavallo di Bronzo allo Stockholm Film Festival. Dodici mesi dopo \u00e8 la madrina della 56\u00aa edizione del Festival a Cannes.\nIl 2002 \u00e8 anche l'anno in cui prende parte a celebri produzioni americane; dopo \"L'ultima alba\" a fianco di Bruce Willis, infatti, interpreta Persephone in \"Matrix Reloaded\" e \"Matrix Revolutions,\" per poi vestire i panni, nuovamente in Italia, di Maria Maddalena ne \"La passione di Cristo,\" pellicola diretta da Mel Gibson e recitata interamente in latino e aramaico.\nNel 2003 esce nelle sale italiane anche il terzo film del regista Gabriele Muccino, dal titolo \"Ricordati di me\", in cui Bellucci \u00e8 una madre e moglie che rincontra dopo anni un amico ed ex fidanzato (Fabrizio Bentivoglio); dall'interpretazione di questo personaggio ottiene una \"nomination\" ai David di Donatello e vince ai Nastro d'argento. Nello stesso anno viene scritturata per il ruolo di Mina Harker ne \"La leggenda degli uomini straordinari\", ma rifiuta l'ingaggio a causa di altri impegni gi\u00e0 presi.\nNel 2004 \u00e8 un agente segreto nel francese \"Agents secrets\", la figlia lesbica di un mafioso per Spike Lee, e l'adorabile/terribile strega del \"fantasy\" di Terry Gilliam \"I fratelli Grimm e l'incantevole strega.\" Viene scritturata per il ruolo di Renata Crest in \"The Ice Harvest\" (2005), ma deve rifiutare improvvisamente per via della sua prima gravidanza; la parte a lei destinata va a Connie Nielsen. Pochi mesi dopo la nascita della primogenita, \u00e8 Daniela, prostituta italiana nel film di Bertrand Blier \"Per sesso o per amore?\", con G\u00e9rard Depardieu. Nello stesso anno Paolo Virz\u00ec le offre l'interpretazione di una baronessa simpatica e un po' godereccia, ruolo nel quale rimarca con ironia il suo accento di Citt\u00e0 di Castello, aggiungendo un pizzico di perugino; il film s'intitola \"N (Io e Napoleone)\" e apre tra gli applausi la prima edizione del Festival del Cinema di Roma.\nDopo \"L'eletto\", di Guillaume Nicloux, nel 2007 \u00e8 un'affascinante fisioterapista che fa perdere la testa al personaggio interpretato da Riccardo Scamarcio in \"Eros\", primo episodio del film \"Manuale d'amore 2 - Capitoli successivi\" di Giovanni Veronesi. Il regista francese Alain Corneau la vuole invece bionda nel film \"noir\" \"Le deuxi\u00e8me souffle\", dove recita al fianco di Daniel Auteuil. Con Clive Owen \u00e8 inoltre protagonista assoluta del film d'azione \"Shoot 'Em Up - Spara o muori!\", scritto, disegnato, e diretto da Michael Davis. Successivamente \u00e8 la protagonista assoluta di \"Heart Tango\", cortometraggio pubblicitario per Intimissimi diretto da Gabriele Muccino.\nNel 2008 partecipa al Festival di Cannes con il film italiano fuori concorso di Marco Tullio Giordana \"Sanguepazzo\", dove veste i panni di Luisa Ferida, la diva maledetta dell'era fascista, moglie di Osvaldo Valenti. Lo stesso anno apre la terza edizione del Festival del Cinema di Roma, presentandosi con il film drammatico \"L'uomo che ama\" di Maria Sole Tognazzi.\nNel marzo 2009 le viene conferito il World Actress Award durante la cerimonia dei Women's World Awards, tenutasi a Vienna. Al Festival di Berlino dello stesso anno viene presentato \"La vita segreta della signora Lee\" di Rebecca Miller, dove recita con altrettanti grandi nomi del cinema internazionale tra cui Robin Wright Penn, Winona Ryder, Julianne Moore e, per la terza volta, Keanu Reeves. Presenta nello stesso anno al festival di Cannes il film fuori concorso \"Ne te retourne pas,\" diretto da Marina De Van, \"thriller\" psicologico che vede la partecipazione di un'altra icona del cinema francese: Sophie Marceau.\nAlla quarta edizione del Festival del Cinema di Roma veste i panni di Tosca con Andrea Bocelli nel cortometraggio firmato da Franco Zeffirelli \"Omaggio a Roma\", voluto fortemente dal Palazzo Senatorio per promuovere l'immagine della capitale nel mondo.\nSempre nel 2009 torna su un \"set\" di Giuseppe Tornatore, per un cameo in \"Baar\u00eca\"; successivamente prende parte ai film \"L'apprendista stregone\", prodotto dalla Walt Disney Pictures, con protagonista Nicolas Cage, e al thriller \"The Whistleblower\" con Rachel Weisz. Nel 2011, subito dopo la seconda gravidanza, \u00e8 fra i protagonisti con tanto di scena di nudo, in \"Un \u00e9t\u00e9 br\u00fblant\", film diretto da Philippe Garrel e partecipante a vari festival del cinema internazionale; \u00e8 in \"Manuale d'amore 3\" con Robert De Niro, Carlo Verdone, Michele Placido, Laura Chiatti e Riccardo Scamarcio, ed \u00e8 inoltre ospite, con De Niro, nella quarta puntata del Festival di Sanremo 2011. Nello stesso anno compare in una serie televisiva (\"R.I.S. Roma\") per la prima volta dagli esordi, ed \u00e8 nel ruolo di s\u00e9 stessa, presentata come amica di Bianca Proietti, interpretata da Lucia Rossi, nata nella stessa citt\u00e0 dell'attrice. Seguono \"Rhino Season\" con la regia di Bahman Ghobadi nel 2012, e la commedia francese \"Benvenuti a Saint Tropez\" \"(Des Gens Qui S'embrassent)\", scritta e diretta da Dani\u00e8le Thompson.\nIl 3 gennaio 2013 \u00e8 pubblica la notizia della conferma nel cast di \"Uno per tutti,\" noir psicologico diretto da Mimmo Calopresti e tratto dall'omonimo romanzo di Gaetano Savatteri; le viene affidato in questo film il ruolo dell'unica protagonista femminile, ma per ragioni riconducibili ai molteplici impegni dell'attrice e ai molti slittamenti della realizzazione del film, tale ruolo verr\u00e0 poi ricoperto dalla collega (e amica) Isabella Ferrari. Nell'estate dello stesso anno \u00e8 in Serbia per girare la nuova opera di Emir Kusturica, di cui \u00e8 co-protagonista insieme al regista che per la prima volta \u00e8 anche in veste di attore; le riprese di tale film, come d'abitudine del regista, si protraggono per diverse stagioni estive fino al 2016. Esordisce nel cinema brasiliano con \"Na Quebrada\" (regia di Fernando Grostein Andrade) per poi tornare in Italia nella seconda opera di Alice Rohrwacher: \"Le meraviglie\", premiato al Festival di Cannes 2014 con il premio Grand Prix Speciale della Giuria.\nNell'autunno 2014 \u00e8 in Canada per concludere le riprese del drammatico \"Ville-Marie\", in cui interpreta la protagonista, un'attrice di successo ma madre in forte difficolt\u00e0; il film, di Guy \u00c9doin, viene presentato al Toronto film festival nell'agosto dell'anno successivo ottenendo l'apprezzamento di pubblico e critica e in seguito alla Festa del Cinema di Roma 2015 ed al Festival MIX Milano 2016. A dicembre 2014 entra nel cast di \"Spectre\", ventiquattresimo capitolo della saga di James Bond, diretto da Sam Mendes, nel quale veste i panni di Lucia Sciarra, vedova di un uomo mafioso rimasto ucciso; nell'occasione, a cinquant'anni compiuti e con quattro anni in pi\u00f9 rispetto al protagonista Daniel Craig, diviene la \"Bond girl\" pi\u00f9 matura di sempre della serie cinematografica.\nNel febbraio 2016 la critica del Dublin International Film Festival (DIFF) la premia come migliore attrice per l'interpretazione in \"Ville-Marie\". Circa due mesi dopo, il 25 aprile, la rete televisiva statunitense Showtime rende pubblica la lista dei 217 attori che saranno presenti nella terza stagione della serie TV cult degli anni '90 \"Twin Peaks\", in cui compare fra le \"new entry\" anche Monica Bellucci. Nel giugno-luglio dello stesso anno \u00e8 a Venezia per le riprese di \"Mozart in the Jungle,\" a cui prende parte per la prima met\u00e0 della terza stagione interpretando Alessandra, cantante lirica che tenta di riconquistare il successo dopo anni di difficolt\u00e0. Il 9 settembre chiude invece la 73\u00aa Mostra internazionale d'arte cinematografica di Venezia con la presentazione del film di Kusturica \"On the Milky Road - Sulla Via Lattea\", concluso dopo quattro anni di lavoro e molto applaudito dalla sala stampa.\nNel giugno 2017 l'Academy of Motion Picture Arts and Sciences la invita al suo interno come membro fisso in rappresentanza dell'Italia, accettando entra a far parte della numerosa giuria di votanti responsabili di assegnare i Premi Oscar dall'edizione del 2018 in poi.\nDopo aver aperto e chiuso, nel ruolo di Madrina, la settantesima edizione del Festival di Cannes, nel settembre 2017 arriva al Festival internazionale di San Sebastian per ricevere il premio Donostia alla carriera. Nel giorno precedente a quello del suo cinquantatreesimo compleanno, viene annunciata la sua partecipazione al film \"Nekromancer,\" degli australiani Kiah e Tristan Roache-Turner.\nIl Festival Filming On Italy di Los Angeles le dedica l'intera giornata del 31 gennaio 2018 proiettando alcuni suoi film e consegnandole due riconoscimenti: il Filming On Italy Best Career Award alla carriera e l'IIC Los Angeles Creativity Award dell'Istituto Italiano di Cultura di Los Angeles come \"eccellenza italiana nel mondo\".\nDoppiatrici italiane.\nIn molti film \u00e8 l'attrice a doppiare s\u00e9 stessa per il mercato italiano e/o francese.\nRiconoscimenti.\nOmaggi.\nMolto apprezzata in Francia, \u00e8 stata eletta \"donna pi\u00f9 bella del mondo\" dagli spettatori dello \"show\" televisivo \"La Plus belle femme du monde\" andato in onda l'8 novembre 2004. Nella lista \"Le 50 donne pi\u00f9 sexy del mondo\" di \"Maxim\" del 1999 \u00e8 stata collocata al sesto posto; dalla stessa rivista \u00e8 stata collocata al nono della lista \"Le 100 donne pi\u00f9 sexy del mondo\" nel 2002, e alla prima posizione nella lista \"Le donne pi\u00f9 desiderate\" della testata \"online\" \"AskMen\" nello stesso anno.\nNel 2004, dopo essere stata proclamata \"attrice pi\u00f9 ammirata\" in Francia, diventa anche la prima personalit\u00e0 non francese scelta per attivare l'illuminazione degli Champs \u00c9lysees nella tradizionale cerimonia parigina che apre il periodo natalizio ogni anno.\nDal 25 aprile 2005 nel museo Gr\u00e9vin di Parigi \u00e8 esposta una statua di cera che la ritrae; mentre a Lione, presso il roseto del parco de la T\u00eate d'Or, \u00e8 stata creata in suo onore una rosa bicolore, che porta appunto il nome di Monica Bellucci.\nMusa di artisti affermati ma anche pressoch\u00e9 sconosciuti (gli omaggi di questi ultimi sono rintracciabili quasi esclusivamente grazie al \"web\"), il gruppo hip-hop croato Uli\u010dni Parlament pubblica nel 2011 una canzone nel dialetto di Pola intitolata con il nome dell'attrice italiana, e nel 2016 il cantautore e musicista guatemalteco Ricardo Arjona inserisce nel suo quindicesimo album una composizione dal titolo \"Malena,\" ispirata al personaggio interpretato dalla Bellucci nell'omonimo film. Nell'agosto 2017 anche il cantante tedesco RIN pubblica una canzone hip-hop intitolata \"Monica Bellucci\", estratto che precede l'uscita dell'album \"Eros\"."}
{"id": "2052589", "revid": "121648195", "url": "https://it.wikipedia.org/wiki?curid=2052589", "title": "Da\u015foguz", "text": "Da\u015foguz (in cirillico: \u0414\u0430\u0448\u043e\u0433\u0443\u0437), \u00e8 una citt\u00e0 sita in Turkmenistan, nella provincia di Da\u015foguz della quale \u00e8 capoluogo; dista circa 80 km da Nukus, in Uzbekistan, e 460\u00a0km dalla capitale Ashgabat.\nIl toponimo significa pressappoco in turkmeno \"sorgente di pietra\"; precedentemente il nome dell'insediamento era \"Tashauz\".\nSociet\u00e0.\nEvoluzione demografica.\nGli abitanti di Da\u015foguz sono principalmente turkmeni e uzbeki, ai quali si affiancano minoranze russe, coreane, karakalpaki, e tatare. Una gran parte di questi sono spostati forzatamente dall'ex presidente a vita Saparmurat Niyazov, e reinsediati nelle terre adiacenti alla citt\u00e0.\nStoria.\nDa\u015foguz, ai tempi della via della seta, era una fermata popolare lungo il tracciato, in virt\u00f9 della sua fonte (da qui il nome). Fondata come un forte nel XIX secolo dai russi, la citt\u00e0 moderna presenta un impianto urbanistico tipicamente sovietico con molti monumenti e musei. Riveste un ruolo di primo piano come centro amministrativo e culturale della zona.\nIl 5 settembre 1998, un meteorite dal peso approssimativo di 7 kg cadde a Da\u015foguz.\nInfrastrutture e trasporti.\nDa\u015foguz, oltre ad essere un nodo ferroviario, ospita un aeroporto dal quale partono voli per la capitale Ashgabat. Da citare anche che la citt\u00e0 \u00e8 la principale porta d'accesso per la visita del sito patrimonio dell'umanit\u00e0 di Konya-Urgench.\nEconomia.\nAlcuni dei principali prodotti agricoli della zona sono il cotone e la juta, queste coltivazioni sono rese possibili dalla vicinanza della citt\u00e0 all'Amu Darya.\nSport.\nIl club calcistico cittadino \u00e8 il Turan Dasoguz."}
{"id": "2052590", "revid": "12405", "url": "https://it.wikipedia.org/wiki?curid=2052590", "title": "Konya-Urgench", "text": ""}
{"id": "2052593", "revid": "17654", "url": "https://it.wikipedia.org/wiki?curid=2052593", "title": "M\u00e9tal hurlant", "text": ""}
{"id": "2052594", "revid": "547034", "url": "https://it.wikipedia.org/wiki?curid=2052594", "title": "Introduzione a Parmenide", "text": "Introduzione a Parmenide \u00e8 un saggio di Antonio Capizzi, edito nel 1975 dalla casa editrice Laterza. \nComposto da cinque capitoli e da un'ampia bibliografia, il libro si distingue dagli altri della stessa collana - \"I filosofi\" - per un taglio pi\u00f9 sperimentale e meno divulgativo. In esso, infatti, \u00e8 proposta una lettura innovativa dei frammenti del poema \"Sulla Natura\" di Parmenide, frutto di un'analisi approfondita che si \u00e8 avvalsa dell'aiuto diretto di archeologi (Mario Napoli, Emanuele Greco e Angela Greco Pontrandolfo), storici (Mario Torelli), filologi (Gregorio Serrao), grecisti (Bruno Gentili) e linguisti (Maria Giulio Guzzo).\nContenuti.\nAntonio Capizzi, alla luce dei ritrovamenti archeologici del 1962 sulla collina di Velia ad opera di Mario Napoli, riprende, estende e contestualizza la chiave interpretativa del filosofo eleate avanzata da Guido Calogero. Questi, negli anni trenta, propose di superare la lettura esclusivamente ontologica che, a partire dalle generalizzazioni di Aristotele, ha affascinato gli interpreti moderni, al punto - dice Capizzi - da spingerli a emendare i codici parmenidei ogni volta che il testo rendeva difficile la loro parentela diretta con la \u00abfilosofia pura\u00bb che in essi si voleva a tutti i costi scorgere. Calogero analizz\u00f2 il poema che, molto tempo dopo, fu intitolato \"Sulla natura\", e scopr\u00ec che le affermazioni sull'essere e il non essere di Parmenide dipendevano da precisi procedimenti logici, e questi a loro volta da \u00abnomi\u00bb e \u00absimboli verbali\u00bb. Non a caso nel poema parmenideo compaiono accenni al \u00abdire\u00bb, al \u00absignificare\u00bb, al \u00abpersuadere\u00bb. L'ipotesi interpretativa di Antonio Capizzi ha proprio qui il suo principale postulato: che Parmenide dicesse, significasse e persuadesse un uditorio composto dai suoi concittadini, e che i dettagliati riferimenti topografici descritti nel proemio \u00abnon avrebbero senso se il narratore non parlasse ai Velini, e non parlasse di Velia\u00bb .\nParmenide, linguista appassionato e poliglotta come il suo discepolo Zenone, fonda il suo poema su basi semantiche che solo successivamente si sviluppano sul piano ontologico. Questo, secondo Antonio Capizzi, \u00e8 per\u00f2 soltanto \u00abun piano di passaggio\u00bb. Il discorso della dea Giustizia, che parla a Parmenide nel frammento 1 (il cosiddetto \"proemio\"), ha infatti uno scopo preminentemente politico: quello di ristabilire un'unit\u00e0 tra i quartieri della citt\u00e0 di Velia che erano stati separati a causa di un conflitto etnico dei due nuclei che costituirono la citt\u00e0, e cio\u00e8 i Focei (di lingua ionica) e gli Achei (di lingua dorica), oppure a causa di un pi\u00f9 probabile conflitto sociale che determin\u00f2 una secessione o un'espulsione dei meteci.\nStoria editoriale.\nLaterza ha pubblicato, fino al 2000, cinque edizioni di \"Introduzione a Parmenide\", ognuna delle quali \u00e8 stata oggetto di numerose ristampe. Nel 2016 il volume \u00e8 stato tradotto in spagnolo da Nacho Duque Garc\u00eda per i tipi de La Prensas de la Universidad de Zaragoza."}
{"id": "2052596", "revid": "19852670", "url": "https://it.wikipedia.org/wiki?curid=2052596", "title": "Assemblea filantropica degli amici dell'uomo", "text": ""}
{"id": "2052600", "revid": "729019", "url": "https://it.wikipedia.org/wiki?curid=2052600", "title": "Battaglia di Baku", "text": "La battaglia di Baku (in azero: Bak\u0131 d\u00f6y\u00fc\u015f\u00fc; in armeno: \u0532\u0561\u0584\u057e\u056b \u056b\u0576\u0584\u0576\u0561\u057a\u0561\u0577\u057f\u057a\u0561\u0576\u0578\u0582\u0569\u0575\u0578\u0582\u0576; in russo: \u0411\u0430\u043a\u0438\u043d\u0441\u043a\u043e\u0435 \u0441\u0440\u0430\u0436\u0435\u043d\u0438\u0435) si svolse nella regione dell'Azerbaigian tra il 26 agosto e il 15 settembre 1918 durante la prima guerra mondiale, vedendovi contrapposti l'Impero ottomano da un lato, e le milizie armene assistite da un piccolo corpo di spedizione britannico (la Dunsterforce) dall'altro.\nPremesse.\nLe sue origini risalgono alla resa russa agli Imperi centrali, il 7 novembre 1917. In quel momento i russi erano penetrati in profondit\u00e0 nell'Anatolia, creando l'Amministrazione dell'Armenia occidentale e la Repubblica del Ponto. Come condizione all'armistizio gli ottomani pretendevano come minimo il ripristino dei confini antecedenti la guerra. Ma le popolazioni locali insorsero, dichiararono l'indipendenza dalla Russia come Repubblica Federale Democratica Transcaucasica e continuarono la guerra contro i turchi.\nA Baku, citt\u00e0 ove vi era una forte presenza operaia a causa dell'industria del petrolio, il potere fu preso da un Soviet bolscevico. Le tensioni con gli elementi azeri musulmani port\u00f2 i bolscevichi ad allearsi con le milizie armene e vi furono dei gravi scontri etnici (gli eventi di marzo). Dopo la cacciata dei musulmani dalla citt\u00e0, i bolscevichi crearono la \"Comune di Baku\", mentre gli azeri organizzarono la resistenza nel resto del Paese in attesa dell'arrivo delle forze ottomane unificate nell'Esercito islamico del Caucaso di Enver Pasci\u00e0.\nNel resto dell'Azerbaigian, i musulmani si ribellarono alla creazione della Repubblica Transcaucasica e crearono la Repubblica Democratica di Azerbaigian, da cui inizi\u00f2 la guerra armeno-azera. Il 7 aprile 1918 l'offensiva ottomana in Anatolia aveva portato alla riconquista del territorio di \"Amministrazione dell'Armenia occidentale\" e \"Repubblica del Ponto\", arrivando ai confini della Transcaucasia, e, passando attraverso la Persia, fino al territorio azero in rivolta. In seguito a ci\u00f2 anche la Georgia usc\u00ec dalla Federazione e divenne Repubblica Democratica di Georgia, lasciando la sola Prima Repubblica di Armenia a combattere. Il 4 giugno essa si arrese ai turchi, ma ribelli armeni fondarono la Repubblica dell'Armenia montanara continuando la guerra nella parte orientale del paese ai confini tra la Persia e l'Azerbaigian.\nLa battaglia.\nL'Armata dell'Islam, sostenuta dalle milizie azere, arriv\u00f2 nelle vicinanze di Baku nell'estate del 1918 ed incontr\u00f2 una prima resistenza da parte dei bolscevichi e delle milizie armene. Il 26 luglio gli armeni del Dashnakzutyun cacciarono tuttavia i bolscevichi, ed il 1\u00ba agosto in supporto giunse dalla Persia via mare un corpo di spedizione britannico. Gli armeni assieme ai russi bianchi crearono la Dittatura centrocaspiana nelle regioni costiere dell'Azerbaigian, respingendo anche i musulmani azeri della \"Repubblica Democratica\" nell'interno.\nVerso la fine di agosto l'Armata dell'Islam, lanci\u00f2 un'offensiva dando inizio alla furiosa \"battaglia di Baku\" che durer\u00e0 fino al 15 settembre quando le forze britanniche evacueranno via mare dal porto della citt\u00e0 rifugiandosi in Persia ed abbandonando la popolazione armena al suo destino. Nei giorni seguenti un contingente musulmano valica il mar Caspio, sbarcando a Krasnovodsk e venendo quindi in guerra contro i bolscevichi della RSS Turkestan, respingendoli nell'interno. Quando, il 30 ottobre, l'Impero ottomano si arrese agli alleati, le truppe turche si ritirano e il contingente britannico torner\u00e0 in citt\u00e0, trovando un \"modus vivendi\" con l'amministrazione azera.\nIl dopoguerra ed il Congresso di Baku.\nNell'aprile 1920, dopo aver sconfitto i russi bianchi, l'Armata rossa occup\u00f2 nuovamente anche l'Azerbaigian, che fu inglobato nell'Unione Sovietica. A fronte del ritorno dei russi, i britannici si ritirarono nuovamente da Baku, ripiegando via mare su Ezeli, sulla costa persiana del Caspio (dove i sovietici sbarcarono poi in maggio). In settembre il Comintern guidato da Zinoviev organizz\u00f2 a Baku il Congresso per la liberazione dei popoli dell'Oriente."}
{"id": "2052602", "revid": "1993636", "url": "https://it.wikipedia.org/wiki?curid=2052602", "title": "Comune di Baku", "text": "La Comune di Baku fu un governo unitario bolscevico e menscevico stabilito a Baku, nell'Azerbaigian a partire dal 13 aprile 1918, e guidata dal menscevico della Federazione Rivoluzionaria Armena Stepan Shahumyan.\nIl 5 giugno in seguito al Trattato di Batumi tra Impero ottomano e Prima Repubblica di Armenia i musulmani della Repubblica Democratica di Azerbaigian si presentarono in armi alle porte di Baku, ma vennero respinti dalle forze della \"Comune\", le quali si lanciarono all'inseguimento, non riuscendo per\u00f2 a conquistare la capitale dei musulmani, Ganja. A questo punto in previsione di un imponente attacco musulmano per l'imminente arrivo dell'Esercito islamico del Caucaso ottomano dalla regione del lago Urmia, il governo della \"Comune\" invit\u00f2 i britannici (installati in Persia) ad allearsi.\nMa i bolscevichi della \"Comune\" si opposero, ed il 26 luglio 1918 estromisero i menscevichi vedendosi per\u00f2 costretti ad abbandonare Baku per il sopraggiungere dei britannici coi quali vi erano anche reparti russi dell'Armata Bianca. Le paure erano fondate: Shahumyan stesso fu catturato dai russi bianchi ed imprigionato. I britannici vi impiantarono la Dittatura centrocaspiana. Il 14 settembre, dopo la sconfitta nella battaglia di Baku, Shahumyan, preso da un commando della Flotta del Caspio e portato via mare a Krasnovodsk, fu giustiziato dai bianchi il 20 settembre.\nCommissari.\nLa \"Comune\" ebbe 26 commissari nella sua breve vita, tutti giustiziati il 20 settembre:"}
{"id": "2052608", "revid": "767487", "url": "https://it.wikipedia.org/wiki?curid=2052608", "title": "Jeux de la XXI\u00e8me olympiade", "text": "Jeux de la XXI\u00e8me olympiade \u00e8 un film documentario del 1977 sulle Olimpiadi di Montreal 1976 diretto da Jean Beaudin, Marcel Carri\u00e8re, Georges Dufaux e Jean-Claude Labrecque.\nTrama.\nCome in molti film ufficiali sui Giochi olimpici, viene dato molto risalto alla sfida nella gara di decathlon. Alle olimpiadi canadesi la sfida \u00e8 tra l'americano Bruce Jenner, detentore del primato del mondo, il russo Nikolai Avilov e il tedesco dell'Ovest Guido Kratschmer. L'Olimpiade, da sempre, \u00e8 simbolo di fratellanza tra i popoli e nel film viene quindi messa in risalto la stima reciproca, diremmo quasi \"amicizia\" tra i vari contendenti (il fatto di ritrovarsi tre/quattro volte l'anno a gareggiare per due giorni consecutivi in dieci gare a stretto contatto di gomito, non fa altro che favorire i rapporti), seppur sostenuta da una sana rivalit\u00e0.\nIl film, inoltre, ovviamente da largo spazio alle gesta della reginetta dei Giochi, la rumena Nadia Com\u0103neci, dominatrice indiscussa per bravura, grazia e femminilit\u00e0 nella Ginnastica. La perfezione da lei raggiunta in un esercizio, per la prima volta in una manifestazione olimpica, coglie impreparati persino i tabelloni elettronici costretti ad indicare con un 1.00 un suo 10 netto."}
{"id": "2052609", "revid": "46291", "url": "https://it.wikipedia.org/wiki?curid=2052609", "title": "Labichea", "text": "Labichea \u00e8 un genere di piante appartenenti alla famiglia delle Fabacee (o Leguminose), comprendente arbusti e suffrutici endemici dell'Australia.\nTassonomia.\nIl genere comprende le seguenti specie:"}
{"id": "2052611", "revid": "712828", "url": "https://it.wikipedia.org/wiki?curid=2052611", "title": "AT-OT", "text": ""}
{"id": "2052612", "revid": "716642", "url": "https://it.wikipedia.org/wiki?curid=2052612", "title": "FA Cup 1922-1923", "text": "La FA Cup 1922-1923 \u00e8 stata la quarantottesima edizione della competizione pi\u00f9 antica del mondo. \u00c8 stata vinta dal Bolton Wanderers contro il West Ham United nella gara inaugurale dello Stadio di Wembley (1923)."}
{"id": "2052613", "revid": "768068", "url": "https://it.wikipedia.org/wiki?curid=2052613", "title": "Fin de si\u00e8cle", "text": "Fin de si\u00e8cle (in francese che significa \"fine di un secolo\") \u00e8 stato un movimento culturale, diffuso in particolare nell'Europa centrale, che si pu\u00f2 collocare, storicamente, fra il 1880 e l'inizio della prima guerra mondiale. Questo periodo \u00e8 noto nei paesi di lingua tedesca con l'espressione \"Jahrhundertwende\".\nEsso corrisponde a un periodo avvertito dai suoi protagonisti come l'espressione del crollo di un sistema di valori e di un modello di vita, e, allo stesso tempo, come l'alba di una nuova epoca. L'origine del termine \"fin de si\u00e8cle\" \u00e8 francese, perch\u00e9 i francesi - basti pensare a Paul Verlaine e al suo sonetto \"Languore\", o comunque, agli altri simbolisti - sono stati i primi artisti ad aver raggiunto una sensibilit\u00e0 tale da avvertire questi profondi mutamenti, caratteristica fondamentale di quell'Europa che stava pian piano procedendo verso una nuova realt\u00e0 storica: il Novecento e le sue avanguardie. Il movimento culturale proprio della \"fin de si\u00e8cle\" ebbe varie espressioni anche nell'estetismo, nel decadentismo e in altre correnti culturali pi\u00f9 limitate, e nell'insieme prepar\u00f2 la nascita del modernismo."}
{"id": "2052618", "revid": "1632387", "url": "https://it.wikipedia.org/wiki?curid=2052618", "title": "Eternal Kingdom", "text": "Eternal Kingdom \u00e8 il quinto album in studio della band post-core svedese Cult of Luna, pubblicato il 16 giugno 2008 in Europa."}
{"id": "2052621", "revid": "767487", "url": "https://it.wikipedia.org/wiki?curid=2052621", "title": "La bilancia", "text": "La bilancia (\"Balanta\") \u00e8 un film del 1992 diretto da Lucian Pintilie.\nFu presentato fuori concorso al 45\u00ba Festival di Cannes."}
{"id": "2052622", "revid": "110882820", "url": "https://it.wikipedia.org/wiki?curid=2052622", "title": "Benedictus Gotthelf Teubner", "text": "Biografia.\nFece pratica nell'arte tipografica a Dresda e a Lipsia, e qui, nel 1806, assunse la direzione della piccola tipografia Weinedel che compr\u00f2 nel 1811.\nQuesta, con la firma \"B. G. Teubner\" (o, in latino, \"B. G. Teubneri\"), divenne una fra le pi\u00f9 famose della Germania e del mondo, non solo per l'attivit\u00e0 tipografica ma anche per quella editoriale, soprattutto nel campo della filologia.\nMentre prosperava una seconda stamperia da lui fondata a Dresda nel 1832 e ancora oggi attiva, Teubner cominciava a stampare, fra l'altro, un'imponente raccolta di classici latini e greci che raggiunse gli 80 volumi. Nel 1840, grazie al volume \"Geschichte der Buchdruckerkunst\" (\"Storia dell'arte della stampa\") di Karl Falkenstein, il re di Prussia Federico Guglielmo IV confer\u00ec a Teubner la \"Huldigungsmedaille\" d'oro \"come riconoscimento del valore tipografico di questo scritto\".\nNel 1849 diede inizio alla celeberrima \"Bibliotheca Scriptorum Graecorum et Romanorum Teubneriana\", mentre andava pubblicando altri scritti di antichit\u00e0, filologia, teologia, matematica, storia e medicina.\nMor\u00ec nel 1856 lasciando l'impresa ai due generi Christian Adolf Ro\u00dfbach e Albin Ackermann, cui seguirono nipoti che avrebbero continuato, sempre con la stessa firma, la sua attivit\u00e0 e a cura dei quali, nel 1900, appariva il monumentale Thesaurus Linguae Latinae. Nel 1952 la casa editrice si trasfer\u00ec a Stoccarda e nel 2008 si fuse con la \"Vieweg Verlag\", dando origine alla \"Vieweg+Teubner Verlag\"."}
{"id": "2052623", "revid": "253269", "url": "https://it.wikipedia.org/wiki?curid=2052623", "title": "Caitlyn Jenner", "text": "In carriera, prima della transizione, \u00e8 stato campione olimpico del decathlon ai Giochi di , nonch\u00e9 detentore del record mondiale maschile della specialit\u00e0 dall'agosto 1975 al maggio 1980.\nMatrigna di Kourtney, Kim, Khloe e Rob Jr Kardashian e padre biologico delle sorelle Jenner (Kendall e Kylie), nel 2015, all'et\u00e0 di 66 anni, intraprende il suo percorso di adeguamento di genere, filmando il tutto attraverso un documentario dal titolo \"I Am Cait\". \u00c8 stata una delle personalit\u00e0 pi\u00f9 famose che hanno parlato apertamente della loro transizione.\nBiografia.\nCaitlyn nacque con il nome di William Bruce Jenner a Mount Kisco, figlia di Esther e William Hugh Jenner. Ha un fratello, Burt, e una sorella, Nicole, ambedue pi\u00f9 giovani. Burt rimase ucciso in un incidente stradale a Canton, nel Connecticut, poco dopo il successo di Caitlyn alle Olimpiadi del 1976.\nHa frequentato la \"Newtown High School\" a Newtown, Connecticut, dopo avere studiato un anno alla \"Sleepy Hollow High School\", a Sleepy Hollow. Inizialmente cominci\u00f2 a giocare in una squadra di football americano alla \"Graceland University\", ma successivamente decise di smettere per praticare atletica leggera. Jenner debutt\u00f2 con le prove multiple nel 1970.\nLe Olimpiadi di Montr\u00e9al 1976.\nLa vittoria ai Giochi olimpici di rese Jenner molto popolare soprattutto in patria. La sua impresa \u00e8 anche raccontata nel film \"Jeux de la XXI\u00e8me olympiade\". Nel film, come in molti altri ufficiali sui Giochi olimpici, viene dato molto risalto alla gara di decathlon. Alle Olimpiadi canadesi la sfida fu tra Jenner, che allora deteneva il record mondiale, il sovietico Mykola Avilov e il tedesco occidentale Guido Kratschmer.\nL'Olimpiade \u00e8 da sempre simbolo di fratellanza tra i popoli e nel film viene volutamente messa in risalto la stima reciproca, quasi amicizia, tra i vari contendenti (il fatto di ritrovarsi tre/quattro volte l'anno a gareggiare per due giorni consecutivi in dieci gare a stretto contatto favorisce i rapporti), seppur sostenuta da una sana rivalit\u00e0. L'impresa di Jenner ha inoltre ispirato il videogioco per PC \"Bruce Jenner's World Class Decathlon\".\nVita privata.\nDal 1972 al 1980 \u00e8 stato sposato con Chrystie Crownover, da cui ha avuto due figli: Burton \"Burt\" Wiliam Jenner (6 settembre 1978), chiamato cos\u00ec in onore del fratello scomparso, e Cassandra \"Casey\" Lynn Jenner (10 luglio 1980).\nDal 1981 al 1985 \u00e8 stato sposato con Linda Thompson, da cui ha avuto due figli: Brandon Jenner (4 giugno 1981) e Sam Brody Jenner (21 agosto 1983).\nIl 21 aprile 1991 sposa Kris Jenner, gi\u00e0 Kardashian, diventando patrigno di Kourtney, Kim, Khlo\u00e9 e Robert jr. La coppia ha avuto due figlie: Kendall Jenner (3 novembre 1995) e Kylie Jenner (10 agosto 1997). Nel 2014 la coppia ha annunciato la separazione.\nNell'aprile 2015, in un noto programma statunitense, annuncia di essere una donna transgender, e di volere perci\u00f2 iniziare la transizione di modo che il suo corpo corrisponda alla sua identit\u00e0 di genere. Nel giugno 2015 la rivista statunitense \"Vanity Fair\" pubblica in esclusiva, in copertina, le foto di Jenner post-transizione, che si presenta al mondo intero con il nuovo nome di Caitlyn.\nPolitica.\nMembro del Partito Repubblicano, si \u00e8 candidata nell'aprile 2021 alla carica di governatore della California nelle elezioni di revoca del 2021."}
{"id": "2052624", "revid": "767487", "url": "https://it.wikipedia.org/wiki?curid=2052624", "title": "Caccia alle farfalle", "text": "Caccia alle farfalle (\"La Chasse aux papillons\") \u00e8 un film del 1992 scritto e diretto da Otar Iosseliani.\nTrama.\nFrancia: Agn\u00e8s e Solange sono due anziane cugine nobili che vivono in un raffinato castello del XVII secolo. Agn\u00e8s, la pi\u00f9 vecchia, \u00e8 costretta su una sedia a rotelle ed \u00e8 accudita amorevolmente da Solange che, viceversa, si dimostra molto attiva e partecipe alla vita sociale del paese.\nUn giorno alcuni giapponesi si presentano al castello decisi ad acquistarlo. Agn\u00e8s per\u00f2 rifiuta. Di l\u00ec a poco per\u00f2 la donna muore nel sonno e molti parenti dalla Russia arrivano in Francia, pi\u00f9 interessati all'eredit\u00e0 che alla compassione verso la defunta. Agn\u00e8s ha lasciato tutto il suo patrimonio alla sorella H\u00e9l\u00e8ne, provocando la delusione del resto della famiglia tranne Solange, che si trasferisce in Germania; durante il viaggio per\u00f2 un attentato terroristico diretto al treno su cui viaggiava ne causa la morte.\nH\u00e9l\u00e8ne, intanto, vende il castello ai giapponesi che ne alterano la facciata con grandi ideogrammi. Il mondo che era stato presentato all'inizio del film non esiste definitivamente pi\u00f9.\nProduzione.\nCast.\nCome spesso accade nei suoi film, il regista Otar Iosseliani compare in un cameo nella parte del marito di Agn\u00e8s."}
{"id": "2052626", "revid": "438678", "url": "https://it.wikipedia.org/wiki?curid=2052626", "title": "Passioni violente", "text": "Passioni violente (\"Voyager\") \u00e8 un film del 1991 diretto da Volker Schl\u00f6ndorff.\nPellicola con protagonisti Sam Shepard, Julie Delpy, e Barbara Sukowa, adattata dallo sceneggiatore Rudy Wurlitzer sulla base del romanzo del 1957 \"Homo Faber\" dello scrittore svizzero Max Frisch. Il film racconta di un ingegnere affermato che viaggia tra l'Europa e l'America la cui visione del mondo basata sulla logica e sul calcolo delle probabilit\u00e0; la tecnologia \u00e8 messa alla prova dal destino e da una serie di incredibili coincidenze."}
{"id": "2052627", "revid": "767487", "url": "https://it.wikipedia.org/wiki?curid=2052627", "title": "La segreta passione di Judith Hearne", "text": "La segreta passione di Judith Hearne (\"The Lonely Passion of Judith Hearne\") \u00e8 un film del 1987 diretto da Jack Clayton, tratto dal romanzo \"Judith Hearne\" di Brian Moore.\nTrama.\nIn una modesta pensione di Dublino vive Judith Hearne, zitella cinquantenne e insegnante di pianoforte. Oppressa dal ricordo di un'anziana e dispotica zia, a cui aveva fatto da infermiera nei suoi ultimi giorni di vita, Judith \u00e8 rimasta sola al mondo e in difficolt\u00e0 finanziarie. Arrancando tra saltuarie ripetizioni per sopravvivere, riesce a lenire le sue ferite interiori solo con l'alcol. A interrompere la sua routine subentra il goffo corteggiamento del fratello della sua gretta padrona di casa, che crede Judith una ricca ereditiera."}
{"id": "2052629", "revid": "216538", "url": "https://it.wikipedia.org/wiki?curid=2052629", "title": "James Thorpe", "text": ""}
{"id": "2052631", "revid": "697352", "url": "https://it.wikipedia.org/wiki?curid=2052631", "title": "Muscolo (disambigua)", "text": ""}
{"id": "2052634", "revid": "183694", "url": "https://it.wikipedia.org/wiki?curid=2052634", "title": "Germano Beringheli", "text": "Biografia.\nNato a Genova nel 1927 \u00e8 stato critico d'arte, giornalista de \"La Repubblica\" e de \"Il Lavoro\" di Genova e de \"Il Secolo XIX\" di Genova e collaboratore di diverse riviste artistiche di grossa tiratura. Gi\u00e0 docente presso l'Accademia ligustica di Belle Arti di Genova (titolare della cattedra di storia), ha curato l'istituzione del Museo Sperimentale d'Arte Contemporanea situato a Genova e poi trasferito a Torino alla Civica Galleria d'Arte Contemporanea. Membro effettivo dell'Associazione Internazionale Critici Arte (A.I.C.A.), la sua inserzione nell'organizzazione fu caldeggiata da Giulio Carlo Argan e Eugenio Battisti."}
{"id": "2052635", "revid": "111679290", "url": "https://it.wikipedia.org/wiki?curid=2052635", "title": "I cosacchi (racconto)", "text": "I Cosacchi () \u00e8 un racconto lungo scritto da Lev Tolstoj e pubblicato nel 1863 sulla rivista russa \"Russkij vestnik\" ( \u201cIl Messaggero russo\u201d).\nStesura dell'opera.\nDal 1851 al 1854, Tolstoj soggiorn\u00f2 nei territori del Caucaso come allievo ufficiale. Dobbiamo verosimilmente alla forte influenza che il nuovo stile di vita suscit\u00f2 in lui il concepimento primigenio de I Cosacchi e, conseguentemente, la prima redazione del racconto, risalente al 1852, come l'autore stesso ci indica nel sottotitolo (\"Racconto caucasico del 1852\"). \u00c8 certo che in un primo momento la trama e la forma stilistica non soddisfecero i desideri di Tolstoj, che negli appunti del 18 agosto 1857 \u2013 uno degli anni in cui si interess\u00f2 maggiormente a I Cosacchi \u2013 scriveva: \u00abNon sono per niente contento del Racconto del Caucaso. Non posso scrivere senza idee. E l'idea che il bene \u00e8 il bene in ogni sfera, che le passioni sono uguali dappertutto, che lo stato selvaggio \u00e8 buono, \u00e8 insufficiente. Sarebbe anche bene se facessi mio quest'ultimo punto. \u00c8 l'unica via d'uscita.\u00bb\nLa stesura dell'opera fu quindi tormentata e lenta, di certo contrassegnata da frequenti blocchi dello scrittore. Riferiva Tolstoj all'amico Pavel Annekov di aver tentato di scrivere il racconto con quattro stili differenti (utilizzando addirittura i versi, segno che l'opera era inizialmente concepita come un poemetto). Molteplici sono i titoli che Tolstoj intendeva affibbiare alla sua opera (da \"Diario di un ufficiale del Caucaso\" a \"Il fuggiasco\"). \nSappiamo che l'autore concluse definitivamente l'ultima stesura nel 1862, precisamente il 23 settembre, in seguito, cio\u00e8, al matrimonio con Sonja Bers. L'opera venne pubblicata da \"Il Messaggero Russo\" l'anno successivo.\nTrama.\nIl protagonista Olenin\u00a0\u2013 riflesso letterario di Tolstoj \u2013, lasciatosi alle spalle gli sfarzosi modi di vivere moscoviti, decide di partire per il Caucaso e di soggiornarvi in qualit\u00e0 di allievo ufficiale. A contatto con la popolazione dei cosacchi, insediata in un villaggio poco discosto dal fiume Terek, Olenin si abitua in maniera graduale al nuovo ambiente umile e selvaggio, al punto che lo sconvolgimento delle attivit\u00e0 consuetudinarie si ripercuote sulla sua filosofia di vita. Egli sente di essere improvvisamente attratto dalla natura, in cui riconosce l'unico mezzo di sublimazione spirituale, e invidia in una certa misura i temperamenti semplici e genuini del cacciatore Ero\u0161ka e del giovane Luka\u0161ka. Innamoratosi della bella Mar'janka, promessa sposa a Luka\u0161ka, Olenin trova il coraggio di dichiararsi con lei. La ragazza sembra accettare la proposta di Olenin di sposarla. In uno scontro a fuoco tra cosacchi e abrek ceceni Luka\u0161ka viene gravemente ferito. Luka\u0161ka \u00e8 in punto di morte e un tartaro di oltre fiume si impegna a curarlo con delle erbe. Allo scontro a fuoco tra cosacchi e ceceni ha partecipato anche Olenin in qualit\u00e0 di semplice spettatore. Tornato al villaggio Olenin incontra Mar'jana, la quale per\u00f2 questa volta respinge sdegnosamente le profferte di Olenin. Olenin, per quanto ancora innamorato della ragazza, decide di lasciare il villaggio e di partire per la fortezza dove \u00e8 di stanza il suo reggimento. Ero\u0161ka sar\u00e0 l'unico a salutarlo con calore, ma, mentre se ne sta andando, Olenin si gira verso Ero\u0161ka il quale, per\u00f2, \u00e8 intento a parlare con Mar'janka. N\u00e9 il vecchio, n\u00e9 la ragazza guardano verso di lui.\nTematica principale.\nCome in diversi altri saggi ed opere, Tolstoj rimarca il bisogno umano di nobilitare lo spirito, stavolta proponendo la natura quale possibile via soteriologica. Il finale quasi tragico dell'opera mette a nudo, infine, l'impossibilit\u00e0 di realizzare tale proposito. Scrive Gianlorenzo Pacini, docente di letteratura russa all'Universit\u00e0 di Siena, nell'Introduzione a \u201cI Cosacchi\u201d (edita da Arnoldo Mondadori Editore): \u00abCome cercatore appassionato di Dio e della verit\u00e0, insofferente dell'angoscia e della scissione, della contraddizione e del dubbio, Tolstoj accarezz\u00f2 sempre il sogno panteista di placare nell'abbraccio della gran madre natura le inquietudini della sua coscienza tormentata. L'incontro con il mondo cosacco dovette costituire per lui una chiara quanto tempestiva presa di coscienza del fatto che da quella parte la strada era chiusa, che non si poteva placare il dubbio semplicemente ignorandolo, che non si poteva scavalcare la coscienza per tornare all'immediatezza dell'essere.\u00bb"}
{"id": "2052636", "revid": "120852100", "url": "https://it.wikipedia.org/wiki?curid=2052636", "title": "Anthony Asquith", "text": "Biografia.\nEsordi.\nFiglio del Primo Ministro del Regno Unito Herbert Henry Asquith, studi\u00f2 all'Universit\u00e0 di Winchester e successivamente tra il 1921 e il 1925 ad Oxford.\nDivenne membro della London Film Society: sorto nel 1925, per iniziativa dello scrittore Ivor Montagu e dell'attore Hugh Miller, questo club privato si proponeva di far conoscere importanti opere cinematografiche, cui, per motivi di ordine commerciale o politico, era stata negata la circolazione nei circuiti normali. Fu qui, ad esempio, che si proiettarono le opere di Sergej Michajlovi\u010d \u0116jzen\u0161tejn e di Vsevolod Illarionovi\u010d Pudovkin, la cui circolazione era stata vietata dal British Board of Film Censors, per il loro contenuto propagandistico. In questo ambiente, frequentato da eminenti personalit\u00e0 dell'epoca - quali Virginia Woolf, George Bernard Shaw, Maynard Keynes e il regista Victor Saville - Anthony Asquith svilupp\u00f2 una profonda conoscenza delle avanguardie cinematografiche sovietiche e tedesche. In una postilla ai corsi di regia tenuti tra il 1933 e il 1934, \u0116jzen\u0161tejn scriveva: \"...solo un giovane regista (al tempo anche critico), Anthony Asquith, ha indicato che il finale di Pot\u00ebmkin \u00e8 stato costruito secondo il principio dell'ultimo atto dei film western\".\nTali influenze possono essere individuate gi\u00e0 in alcune fresche e originali scelte stilistiche del suo primo film, \"Shooting Stars\" (1928), sul quale, per quanto accreditato solo come aiuto regista di H.V. Bramble, Asquith assunse il pieno controllo produttivo. I successivi film muti \"Underground\" (1928) e \"A Cottage on Dartmoor\"' (1930) sono ricchi di omaggi all'espressionismo tedesco. Nel frattempo, nel 1926, si era recato a Hollywood, stringendo una stretta amicizia con gli attori Douglas Fairbanks e Mary Pickford.\nAnni trenta.\nAnche con l'avvento del sonoro, Asquith conferm\u00f2 il suo talento \"nell'uso contrappuntistico del rapporto tra sonoro e visivo\" con \"Tell England\" (1931), film sulla tragica spedizione inglese di Gallipoli del 1915. Dopo alcune produzioni per la British International Pictures, pass\u00f2 alla neonata Rank Corporation, per cui, nel 1938, diresse insieme con Leslie Howard \"Pigmalione\", tratto dalla commedia di George Bernard Shaw, con la collaborazione al montaggio di David Lean; \"...uno dei migliori e pi\u00f9 prestigiosi film inglesi prima della guerra\". Segu\u00ec un'altra commedia, \"French without Tears\", che avvi\u00f2 il sodalizio con lo scrittore Terence Rattigan. Negli anni successivi, il regista contribu\u00ec allo sforzo bellico britannico con alcuni film di intento propagandistico: \"Cottage to Let\", \"Uncensored\", \"The Demi-Paradise\" e il documentario \"Welcome to Britain\".\nQuesta eccentrica figura di origini aristocratiche, che sul \" set vestiva come un elettricista e, se \u00e8 possibile, anche peggio\", era stato il primo regista britannico ad iscriversi a un sindacato industriale. Durante la seconda guerra mondiale, nella qualit\u00e0 di presidente della Association of Cinematograph and Television Technicians (ACTT), carica che avrebbe rivestito per 30 anni, condusse una determinata ed incisiva battaglia contro la smobilitazione degli studi cinematografici.\nDopoguerra.\nMentre conduceva un'altra dura lotta personale contro l'alcolismo, che \"gi\u00e0 all'inizio del decennio aveva cominciato a costituire una seria preoccupazione per amici e collaboratori\", diresse alcune tra le sue pi\u00f9 raffinate e popolari opere, anch'esse tratte da drammi di Rattigan: in particolare \"Tutto mi accusa\" (1948) e \"Addio Mr. Harris\" (1951). Prima di \"iniziare una fase sostanzialmente declinante\", Asquith adatto' per lo schermo \"L'importanza di chiamarsi Ernesto\" di Oscar Wilde, opera di \"confezione squisita, recitato con eleganza infallibile\". Merita ancora di essere segnalato il film \"pi\u00f9 noto del decennio sul tema dello spionaggio a sfondo bellico\", \"Ordine di uccidere\" (1958).\nIl suo ruolo di primo piano nell'establishment cinematografico britannico e la classica eleganza formale dei suoi film lo resero il bersaglio ideale, insieme al francese Claude Autant-Lara, degli attacchi portati dai giovani cineasti dei \"Cahiers du cin\u00e9ma\" (Fran\u00e7ois Truffaut, \u00c9ric Rohmer) al \"cinema di pap\u00e0\". Negli anni sessanta concluse la sua attivit\u00e0 dirigendo alcune produzioni internazionali ad elevato budget, popolate di grosse star, come Shirley MacLaine, Ingrid Bergman, Richard Burton, Omar Sharif, Elizabeth Taylor, Jeanne Moreau, Alain Delon, Orson Welles, quali \"International Hotel\" (1963) e \"Una Rolls-Royce gialla\" (1965). \nAsquith, fu un alcolizzato. Elegante e riservato omosessuale, non si spos\u00f2 mai. Alla sua morte, nel 1968, il Primo Ministro britannico Harold Wilson ebbe a definirlo \"una figura unica ed insostituibile per tutto il cinema britannico\"."}
{"id": "2052638", "revid": "1543377", "url": "https://it.wikipedia.org/wiki?curid=2052638", "title": "Luigi Cossa (incisore)", "text": "Biografia.\nFu assunto alla zecca di Milano il 4 febbraio 1820. Il 30 giugno 1829 fu nominato incisore dei conii con un salario annuo di 600 fiorini.\nIl 1\u00ba aprile 1841 divenne primo incisore con un salario di 800 fiorini, oltre all'abitazione. Incise 66 medaglie."}
{"id": "2052639", "revid": "253269", "url": "https://it.wikipedia.org/wiki?curid=2052639", "title": "Jonathan LaPaglia", "text": "Biografia.\nLaPaglia nasce ad Adelaide, nell'Australia Meridionale, figlio di Gedio \"Eddie\" LaPaglia, un meccanico e rivenditore d'auto italiano originario di Bovalino (in provincia di Reggio Calabria), emigrato con la famiglia in Australia all'et\u00e0 di otto anni, e di Maria Johannes Brendel, una segretaria ed ex-modella olandese. \u00c8, inoltre, il fratello del pi\u00f9 celebre Anthony, anch'egli attore.\n\u00c8 noto al pubblico grazie ai ruoli interpretati nelle serie televisive \"Seven Days\" e \"The District\"; inoltre ha avuto anche un breve ruolo nella serie NCIS, apparendo intorno alla quinta stagione nei panni dell'agente speciale Langer. Il suo personaggio morir\u00e0 dopo poche apparizioni nel primo episodio della sesta stagione, \"Last Man Standing\". Inoltre ha partecipato per un periodo a \"Cold Case\" nei panni di un eccentrico quanto scaltro avvocato."}
{"id": "2052640", "revid": "767487", "url": "https://it.wikipedia.org/wiki?curid=2052640", "title": "Arzachel (album)", "text": "Arzachel \u00e8 l'unico album della progressive rock band Uriel, che lo ha registrato nel 1969 con lo pseudonimo di \"Arzachel\", pubblicato nello stesso anno dall'etichetta Egg/Roulette. Il disco, registrato in una sola sessione a Londra e pubblicato in un numero ridotto di copie, \u00e8 diventato un raro pezzo da collezione. \u00c8 stato rimasterizzato su CD nel 1994 dall'etichetta Drop Out.\nNella riedizione del 2007 della Egg Archive viene attribuito agli Uriel, anzich\u00e9 agli Arzachel, e sono aggiunti dei brani inediti della band.\nTracce.\nBrani aggiunti nella riedizione del 2007"}
{"id": "2052643", "revid": "6923", "url": "https://it.wikipedia.org/wiki?curid=2052643", "title": "Kloten Flyers", "text": "I Kloten Flyers sono una squadra di hockey su ghiaccio svizzera, fondata nel 1934 con sede a Kloten, nel Canton Zurigo. Attualmente la squadra milita nel secondo massimo campionato svizzero, la National League B.\nPalmar\u00e8s.\nNational League A.\n5 vittorie"}
{"id": "2052644", "revid": "122461532", "url": "https://it.wikipedia.org/wiki?curid=2052644", "title": "Penisola di Bassa California", "text": " \nLa penisola di Bassa California (in spagnolo \"pen\u00ednsula de Baja California\", in lingua kiliwa \"JA 'Tay Kwatu\", in lingua seri \"Hant Ih\u00edin\") \u00e8 una penisola del nord-ovest del Messico, bagnata ad ovest dall'oceano Pacifico, e ad est dal golfo di California.\nAmministrativamente, la penisola \u00e8 suddivisa fra gli Stati federati di Bassa California e Bassa California del Sud.\nDescrizione.\nSi estende su una lunghezza di 1.247 km da Mexicali a Cabo San Lucas. La larghezza varia in differenti punti, raggiungendo un minimo di 40 km tra il Pacifico e il golfo interno ed un massimo di 320 km. L'area totale della penisola \u00e8 di 143.390 km\u00b2, paragonabile alla dimensione del Nepal, in Asia. Amministrativamente, comprende gli stati messicani di Bassa California e Bassa California del Sud, separati dal 28\u00ba parallelo.\nLe regioni settentrionali costituiscono la frontiera tra Messico e Stati Uniti. A nord, la confluenza del fiume Colorado separa lo Stato di Bassa California con Sonora. La penisola \u00e8 attraversata da pochissimi fiumi.\nOrografia.\nLe catene peninsulari formano la spina dorsale della penisola. Esse sono batoliti emersi ed erosi dal Giurassico al Cretaceo, parte della stessa catena di batolito originale che ha formato gran parte delle montagne della Sierra Nevada nella California statunitense. Queste catene si formarono inizialmente come subduzione della placca Farallon milioni di anni fa lungo il confine del Nord America.\nLe due punte pi\u00f9 sporgenti dalla linea di costa del Pacifico della penisola sono la Punta Eugenia, sita a mezza strada sulla costa e Capo San Lazzaro, a un quarto della strada verso nord da Capo San Lucas.\nLa Baia di Sebasti\u00e1n Vizca\u00edno, la pi\u00f9 ampia baia della Bassa California, si trova lungo la costa del Pacifico a met\u00e0 strada della penisola. L'ampia isola Cedros si trova tra la baia e il Pacifico, proprio a nord di Punta Eugenia. Nell'interno, a sudest della baia vi \u00e8 il deserto di Vizca\u00edno, un ampio deserto tra l'omonima sierra verso ovest e la catena della Tre Vergini, che corre lungo il Golfo di California a est.\nLe pi\u00f9 ampie baie lungo la costa del Golfo sono la baia de La Paz, dove si trova la citt\u00e0 di La Paz, e la Baia Concepci\u00f3n. La Bah\u00eda de los \u00c1ngeles \u00e8 una piccola baia sita a ovest della faglia di Ballenas, che separa la penisola della Bassa California dalla grande isola \u00c1ngel de la Guarda nel golfo di California."}
{"id": "2052645", "revid": "263989", "url": "https://it.wikipedia.org/wiki?curid=2052645", "title": "HC Kloten", "text": ""}
{"id": "2052646", "revid": "28592", "url": "https://it.wikipedia.org/wiki?curid=2052646", "title": "I secolo a. C.", "text": ""}
{"id": "2052648", "revid": "767487", "url": "https://it.wikipedia.org/wiki?curid=2052648", "title": "O sport, ty - mir!", "text": "O sport, ty - mir! \u00e8 un film documentario del 1981 sulle Olimpiadi di Mosca 1980 diretto dal regista russo Yuri Ozerov, conosciuto anche con il titolo internazionale \"Oh Sport, You Are Peace!\" La pellicola \u00e8 il \"film ufficiale\" dei Giochi olimpici di Mosca 1980, creato su commissione del CIO \nTrama.\nIl film descrive come tutti i film olimpici alcune competizioni di questa edizione dei Giochi olimpici e in particolare modo le gare di atletica leggera. Nel film non vi \u00e8 alcun riferimento al boicottaggio statunitense, che come purtroppo ben sappiamo, caratterizz\u00f2 questa Olimpiade.\nVengono maggiormente ricordate le imprese dei mezzofondisti britannici Steve Ovett e Sebastian Coe, la vittoria nel decathlon del britannico Daley Thompson, la doppietta sui 5000 metri e 10000 metri dell'etiope Miruts Yifter e la vittoria di un \"bianco\" nei 200 metri piani: l'italiano Pietro Mennea, il quale sfrutt\u00f2 al meglio l'assenza dei \"neri\" statunitensi e batt\u00e9 in rimonta il britannico Allan Wells.\nNel film viene anche in particolar modo lodata l'eccellenza sovietica e si pu\u00f2 anche considerare la pellicola come una sorta di strumento di propaganda dello splendore dell'Olimpiade nella superpotenza: l'Unione Sovietica."}
{"id": "2052649", "revid": "19853855", "url": "https://it.wikipedia.org/wiki?curid=2052649", "title": "PGA - Portug\u00e1lia Airlines", "text": ""}
{"id": "2052651", "revid": "247933", "url": "https://it.wikipedia.org/wiki?curid=2052651", "title": "Penisola della California", "text": ""}
{"id": "2052653", "revid": "44939", "url": "https://it.wikipedia.org/wiki?curid=2052653", "title": "AMP ciclico", "text": ""}
{"id": "2052659", "revid": "19853973", "url": "https://it.wikipedia.org/wiki?curid=2052659", "title": "Wider\u00f8e's Flyveselskap", "text": ""}
{"id": "2052665", "revid": "287204", "url": "https://it.wikipedia.org/wiki?curid=2052665", "title": "Tiddis", "text": "Tiddis (\"Castellum Tidditanorum\") \u00e8 una citt\u00e0 romana dell'odierna Algeria, che dipendeva da Cirta (Costantina). In epoca moderna la localit\u00e0 aveva preso il nome di Ksantina el Kedima\nSi trova all'ingresso delle gole del Khreneg, formate dal uadi Rhummel, su un pianoro elevato sulle pendici meridionali della montagna, in posizione facilmente difendibile. \nLa sepolture pi\u00f9 antiche della necropoli hanno restituito esemplari di ceramica con decorazione dipinta che suggeriscono una origine del centro berbera. Nel II e I secolo a.C. sono presenti ceramica di importazione e iscrizioni puniche, che testimoniano l'influenza di Cirta. Dopo la conquista romana, appartenne al territorio della confederazione della \"Respublica IIII coloniarum Cirtensium\", che aveva uno statuto particolare nell'ambito della provincia.\nLa citt\u00e0 era articolata su terrazze scavate nella roccia, collegate tra loro da vie in pendenza o da scale. La mancanza di sorgenti determin\u00f2 la costruzione di numerose cisterne per garantire l'approvvigionamento idrico.\nTra i monumenti cittadini sono le mura, con una porta monumentale, terme con cisterne, costruite da Marco Cocceio Anicio Fausto alla met\u00e0 del III secolo e un tempio dedicato a Saturno, nella parte pi\u00f9 elevata della citt\u00e0, che ha restituito numerose stele, oggi conservate nel museo di Costantina. Erano inoltre presenti installazioni industriali per la produzione di ceramiche e un santuario mitraico del IV secolo. Fuori della citt\u00e0 si conserva il mausoleo costruito da Quinto Lollio Urbico, nativo di Tiddis e figlio di un proprietario terriero berbero, che era divenuto \"praefectus urbis\" nella capitale sotto Antonino Pio. Nel V secolo fu sede vescovile e due basiliche cristiane sono state identificate negli scavi.\nLa presenza di ceramica attesta la continuit\u00e0 di vita ancora nel X e XI secolo, ma in seguito la citt\u00e0 venne abbandonata.\nGli scavi archeologici sono stati condotti tra il 1940 e il 1973 da Andr\u00e9 Berthier"}
{"id": "2052667", "revid": "1632387", "url": "https://it.wikipedia.org/wiki?curid=2052667", "title": "Call of the Mastodon", "text": "Call of the Mastodon \u00e8 una compilation del gruppo musicale progressive metal/sludge metal statunitense Mastodon, pubblicata nel 2006 dalla Relapse Records.\nIl disco.\nContiene materiale precedente al primo album \"Remission\".\n\"Call of the Mastodon\" era originariamente contenuta nel demo intitolato \"9 Song Demo\" del 2000, con ancora il primo cantante Eric Saner in formazione. Il resto risale agli EP \"Slick Leg\" e \"Lifesblood\"."}
{"id": "2052668", "revid": "358169", "url": "https://it.wikipedia.org/wiki?curid=2052668", "title": "Togo ai Giochi della XXIX Olimpiade", "text": "Il Togo ha partecipato alle Olimpiadi di Pechino dall'8 al 24 agosto 2008. Con solo una medaglia di bronzo il Togo si \u00e8 classificato ottantunesimo nel medagliere.\nCanoa Kayak.\nSlalom.\nMaschile\nJudo.\nMaschile\nTennis.\nMaschile"}
{"id": "2052672", "revid": "287204", "url": "https://it.wikipedia.org/wiki?curid=2052672", "title": "Schlittschuh-Club Langnau Tigers", "text": "Gli SCL Tigers sono una squadra di hockey su ghiaccio svizzera, fondata nel 1946 con sede a Langnau im Emmental, nel Canton Berna. Nella stagione 2017-2018 la squadra milita nella prima divisione del campionato svizzero, la National League A.\nStoria.\nGli SCL Tigers sono i successori del club fondato nel 1946 con il nome di \"Skating Club Langnau\" (SCL), che nel 1999 \u00e8 stato rinominato \"SCL Tigers AG\". Fino al 2002 la squadra giovanile conservava ancora il vecchio nome \"SC Langnau\", ma che venne rinominato successivamente in \"SCL Young Tigers\".\nL'origine del nome \"Tiger\" deriva dallo sponsor principale della squadra, l'azienda casearia nata nel 1850 nota a tutti con il nome di \"Tiger AG\" (dal 2004 \"Emmi Fondue AG\"), con il loro marchio della tigre che ruggisce.\nInoltre gli SCL Tigers sono noti per la loro attenzione ai giovani talenti. Due dei pi\u00f9 noti giocatori di hockey svizzero, Reto von Arx (egli \u00e8 stato il primo svizzero a segnare nella National Hockey League (NHL) con i Chicago Blackhawks, mentre ora gioca all'HC Davos) e Martin Gerber (sotto contratto con gli Ottawa Senators sempre in NHL), provengono dalla squadra dell'Emmental.\nPalmar\u00e8s.\nNational League A.\n1 vittoria\n3 secondi posti\nNational League B.\n4 vittorie"}
{"id": "2052673", "revid": "263989", "url": "https://it.wikipedia.org/wiki?curid=2052673", "title": "SCL Tigers", "text": ""}
{"id": "2052674", "revid": "830939", "url": "https://it.wikipedia.org/wiki?curid=2052674", "title": "Minei", "text": "I Minei () furono un antico popolo dello Yemen, vissuto nel I millennio a.C.\nIl regno mineo era uno dei principali reami dello Yemen antico e dell'Arabia del sud-ovest.\nLa loro capitale era Qarn\u0101wu/Qarn\u0101w, che si trovava lungo il deserto chiamato Sayhad dai geografi arabi del Medioevo europeo e ora chiamato invece Ramlat al-Sab\u02bfatayn, nel quale \u00e8 stata attiva a lungo una missione archeologica italiana guidata dal prof. Alessandro de Maigret, dell'Universit\u00e0 di Napoli \"L'Orientale\".\nCostituivano uno dei popoli antichi che vivevano in Yemen. Altri erano i Sabei, gli Hadramiti, i Qatabanici e gli Awsaniti.\nQuando tali popoli avevano organizzato loro reami regionali, i Minei vantavano una posizione dominante fra il 1200 a.C. e il 650 a.C.\nIl regno mineo, come gli altri regni d'Arabia e dello Yemen, fu fortemente coinvolto nei traffici mercantili transarabici, in particolare nel commercio delle spezie, dell'incenso e della mirra.\nUn loro emporio, che fungeva da raccordo con la tratta settentrionale arabica delle carovaniere, faceva centro nella citt\u00e0 di Mada'in Salih, chiamata anche al-'Ula e, nella Bibbia, Dedan."}
{"id": "2052675", "revid": "110157", "url": "https://it.wikipedia.org/wiki?curid=2052675", "title": "Genipina", "text": "La genipina \u00e8 una sostanza presente nell'estratto del frutto della gardenia, usato nella medicina tradizionale cinese.\n\u00c8 l'aglicone derivante dall'iridoide glicoside geniposide presente nel frutto di \"Gardenia jasminoides\"."}
{"id": "2052677", "revid": "1272592", "url": "https://it.wikipedia.org/wiki?curid=2052677", "title": "Carnaroli", "text": "Il Carnaroli \u00e8 una variet\u00e0 di riso a chicco lungo, selezionato per qualit\u00e0 organolettiche e resistenza alla cottura.\nStoria.\nLa storia del Carnaroli sembra iniziare negli anni 1939-1945, grazie all'incrocio tra il Vialone Nero e il Lencino a seguito dei numerosi tentativi effettuati nelle risaie di Paullo di propriet\u00e0 di Ettore de Vecchi. Non \u00e8 chiaro se il lavoro di de Vecchi fosse stato coadiuvato da un genetista e supportato da Emiliano Carnaroli, allora commissario governativo dell'Ente Nazionale Risi. La denominazione pare legata al nome di un contadino che lavorava con il de Vecchi o al desiderio di intitolarlo all'omonimo dirigente dell'Ente nazionale risi.\nLa prima iscrizione della variet\u00e0 Carnaroli al Registro Varietale \u00e8 del 1974 con responsabile della conservazione in purezza Achille de Vecchi di Paullo, cugino dell'ibridatore Ettore. \nNel 1983, dopo che i compiti di conservazione furono passati all'Ente Nazionale Risi, venne reiscritto nel registro nazionale e il responsabile della conservazione in purezza divenne lo stesso Ente Nazionale Risi.\nDescrizione.\n\u00c8 una variet\u00e0 molto adatta alla produzione di risotto, grazie alla sua elevata capacit\u00e0 di assorbire i condimenti. \u00c8 diverso dal pi\u00f9 comune riso Arborio per il maggiore contenuto di amido, la consistenza pi\u00f9 soda e il chicco pi\u00f9 lungo. Il riso Carnaroli ha un'ottima resistenza alla cottura, perch\u00e9 presenta maggiori quantit\u00e0 di amilosio. Appartiene alla classe del riso \"superfino\" e spesso \u00e8 chiamato \"Re dei risi\".\nCome accade per altre note variet\u00e0 di riso commercializzate in Italia (Baldo, Arborio, Rosa Marchetti), a causa della legge n. 325 del 18 marzo 1958 (e successivi aggiornamenti) sotto il nome Carnaroli possono essere vendute anche altri risi superfini (come ad esempio il Carnise o il Keope), dalle caratteristiche simili.\nUn fattore importante per gli amanti di questa variet\u00e0 \u00e8 ricercare il Carnaroli prodotto da semente certificata. La garanzia di tracciabilit\u00e0 e autenticit\u00e0 data dalla semente \u00e8 un elemento determinante per la distinzione delle peculiarit\u00e0 di tale variet\u00e0. Infatti grazie all'impiego di semente certificata, rinnovata ogni anno nel ciclo di certificazione previsto dall'ENSE (Ente Nazionale Sementi Elette) s\u00ec \u00e8 certi di poter assaporare il gusto autentico.\nSi produce nei terreni coltivati a risaia della Lomellina, in Lombardia, nel Delta del Po e anche in Piemonte."}
{"id": "2052679", "revid": "160832", "url": "https://it.wikipedia.org/wiki?curid=2052679", "title": "Sassarese (territorio)", "text": ""}
{"id": "2052682", "revid": "767487", "url": "https://it.wikipedia.org/wiki?curid=2052682", "title": "The Best of Talking Heads", "text": "The Best of Talking Heads \u00e8 una raccolta dei Talking Heads pubblicata nel 2004 da Sire Records, Rhino Records e Warner Bros."}
{"id": "2052683", "revid": "92723", "url": "https://it.wikipedia.org/wiki?curid=2052683", "title": "Arcidiocesi di Lille", "text": ""}
{"id": "2052684", "revid": "119982", "url": "https://it.wikipedia.org/wiki?curid=2052684", "title": "Bennington, Vermont", "text": ""}
{"id": "2052685", "revid": "161374", "url": "https://it.wikipedia.org/wiki?curid=2052685", "title": "Universit\u00e0 di Napoli &quot;L'Orientale&quot;", "text": ""}
{"id": "2052692", "revid": "124703012", "url": "https://it.wikipedia.org/wiki?curid=2052692", "title": "Abelardo Olivier", "text": "Ai Giochi della IV Olimpiade, disputatisi a Londra nel 1908, si aggiudic\u00f2 una medaglia d'argento nella competizione di sciabola a squadre. Dodici anni dopo ad Anversa conquist\u00f2 l'oro nella competizione a squadre di fioretto e in quella di spada.\nNei concorsi individuali non and\u00f2 mai oltre il 6\u00ba posto conquistato nella spada ad Anversa."}
{"id": "2052695", "revid": "111862604", "url": "https://it.wikipedia.org/wiki?curid=2052695", "title": "Garofano d'ammore", "text": "Garofano d'ammore \u00e8 il primo album del gruppo Musicanova; \u00e8 una raccolta di canti popolare della Puglia e del Gargano rivisitati dal gruppo.\nIl disco comprende anche musiche e canti della Calabria come la tarantella dei fratelli De Bonis e altre sempre rielaborate dal maestro Bennato. Fu pubblicato dalla Philips."}
{"id": "2052700", "revid": "125839045", "url": "https://it.wikipedia.org/wiki?curid=2052700", "title": "Deadshot", "text": "Deadshot, il cui vero nome \u00e8 Floyd Lawton, \u00e8 un personaggio dei fumetti DC Comics creato nel 1950 da Bob Kane, David Vern Reed e Lew Schwartz ispirandosi allo storico cecchino della seconda guerra mondiale Vasilij Grigor'evi\u010d Zajcev. Deadshot infatti \u00e8 un cecchino infallibile ed uno spietato assassino mercenario. \u00c8 uno dei peggiori nemici di Batman. Si \u00e8 classificato al 43\u00ba posto nella classifica dei pi\u00f9 grandi cattivi nella storia dei fumetti secondo IGN.\nBiografia del personaggio.\nNella sua prima apparizione, Deadshot \u00e8 un combattente del crimine, salvo poi scoprire che in realt\u00e0 le sue mire sono quelle di sostituire in questo compito Batman. Incarcerato, in seguito cambia costume ed inizia la sua carriera da killer mercenario.\nLe ragioni della sua ricerca di una morte spettacolare sono probabilmente dovute alla sua infanzia, quando la madre convinse i due figli ad uccidere il padre, un uomo orribile; Floyd cerc\u00f2 di impedire al fratello, che adorava, di commettere il delitto, ma inavvertitamente lo uccise.\nAnni dopo Floyd ebbe un figlio, che chiam\u00f2 Eddie come il fratello morto, che sua madre, ancora ricolma d'odio verso l'ex marito, rap\u00ec per obbligarlo a terminare il lavoro che non fin\u00ec anni addietro; quando per\u00f2 il bambino venne ucciso accidentalmente dal suo rapitore, Deadshot fece una strage, finch\u00e9 non arriv\u00f2 a sua madre e, davanti agli occhi increduli della psichiatra che lo aveva in cura, le spar\u00f2 rendendola paraplegica.\nFloyd \u00e8 un personaggio che non si fa scrupoli a tradire i propri compagni pur di raggiungere il proprio scopo, non ha sentimenti per nessuno, tranne che per la sua piccola figlia Zoe. Floyd sempre dopo ogni missione, si reca di nascosto a Star City per salutare la figlia che vive con la madre.\nDeadshot \u00e8 stato addestrato, tra gli altri, anche da David Cain: in \"\" viene ingaggiato proprio per uccidere il suo ex-istruttore.\nSuicide Squad e Segreti Sei.\nFloyd venne reclutato da Amanda Waller per essere il leader della Suicide Squad. Successivamente dopo diverse missioni, Amanda Waller recluter\u00e0 anche il pericoloso nemico di Aquaman, Black Manta. Per motivi di comando, Black Manta affronter\u00e0 Deadshot in un combattimento corpo a corpo, ma l'abilit\u00e0 di Manta \u00e8 tale che Deadshot rischi\u00f2 di essere ucciso. Ritirandosi dalla Suicide Squad si un\u00ec al nuovo team di mercenari noto come i Segreti Sei, al fianco di criminali come Bane, Catman (Thomas Reese Blake) e Cheshire (Jade Nguyen), Scandal (la figlia di Vandal Savage) e il forte Sportsmaster (Lawrence \"Crusher\" Crock). Nonostante un apparente affiatamento con ogni membro, Floyd non esita a mettere in pericolo la vita dei compagni per salvare la propria o se dovessero mettere a rischio un lavoro e dunque la possibilit\u00e0 di un compenso.\nAttualmente, dopo che Black Manta ha lasciato definitivamente la Suicide Squad per unirsi alla Injustice League fondata da Lex Luthor e dal Joker, Deadshot \u00e8 tornato a comandare la squadra.\nAltre versioni.\nAmalgam.\nNella versione Amalgam viene fuso con un altro famoso cecchino, Bullseye della Marvel, dando vita a \"Deadeye\".\nPoteri e abilit\u00e0.\nDeadshot \u00e8 il migliore cecchino del mondo, esperto nell'utilizzare rapidamente e con grande maestria qualunque arma da fuoco.\nDeadshot \u00e8 anche un eccezionale marksman, un uomo estremamente astuto e molto intelligente.\nDeadshot oltre alle doti sopra citate, possiede anche una condizione fisica degna dei migliori atleti al mondo in ogni specialit\u00e0, visto che possiede agilit\u00e0, velocit\u00e0 e resistenza alla fatica eccezionali. L'unica caratteristica in cui non \u00e8 a un livello straordinario \u00e8 la potenza fisica, questo perch\u00e9 non si sottopone ad allenamenti della stessa intensit\u00e0 di quello che svolgono personaggi come Batman, Nightwing (Dick Grayson), Deathstroke (Slade Wilson) o a Black Manta.\nAltri media.\nVideogiochi.\nFloyd Lawton/Deadshot appare nei seguenti videogiochi:\n\u00ab Bruce Wayne? sei sulla mia lista... Bang!\u00bb\nDeadshot ha una breve apparizione a inizio gioco vestito da prigioniero durante l'arresto di Bruce Wayne, affermando che \u00e8 nella sua lista. Diverr\u00e0 poi l'antagonista terziario (seppur non appaia nella trama principale, ma viene assoldato da Strange per uccidere tutti i testimoni, tra cui Bruce Wayne, del suo complotto) e sar\u00e0 l'antagonista principale della missione secondaria Uno sparo nel buio; Batman dovr\u00e0 trovare prove sulla scena del crimine, e collegare cos\u00ec i luoghi da Deadshot visitati. Dopo aver fermato l'uccisione di Jack Ryder, lo affronter\u00e0 sconfiggendolo in modo semplice.\nJoker (sotto le spoglie di Maschera Nera) assumer\u00e0 Deadshot come uno degli 8 assassini per uccidere Batman mettendo in palio 50 milioni di dollari. Anche qui Batman lo sconfigger\u00e0 senza alcun problema alla banca di Gotham (in una boss battle analoga a quella di Catwoman e Due Facce al museo). Deadshot torner\u00e0 in \" dove lavorer\u00e0 per tutti e tre gli antagonisti (Joker, Pinguino e Maschera Nera) all'insaputa di uno e dell'altro affrontando Batman per il Pinguino; qui lo dovr\u00e0 accecare con i fari di Blackgate per ostacolargli la mira (un po' come lo Spaventapasseri in Arkham Asylum) e verr\u00e0 infine assoldato, insieme a Bronze Tiger, da Amanda Waller nella Suicide Squad.\nQui ci sar\u00e0 un nuovo Deadshot di colore (l'altro \u00e8 stato ucciso da quest'ultimo) vestito come in *\"Suicide Squad\" e assoldato dalla Waller per uccidere la Justice League."}
{"id": "2052713", "revid": "599013", "url": "https://it.wikipedia.org/wiki?curid=2052713", "title": "Paulo da Silva Barrios", "text": "Carriera.\nClub.\nComincia la sua carriera nella primavera dell'Atl\u00e1ntida Sport Club. Gioca un'ottima stagione nel Cerro Porte\u00f1o per poi trasferirsi in Italia dove gioca per il Perugia, per il Venezia e per un breve periodo nel . In mezzo la parentesi argentina dove nel 1999 veste la maglia del Lan\u00fas. Nel 2002 torna in Paraguay giocando per una stagione nel Libertad. Passa poi al Toluca dove resta per diversi anni diventando un vero e proprio pilastro difensivo della squadra messicana. Nel 2009 torna in Europa indossando la maglia del Sunderland, club che milita nella Premier League inglese.\nNel 2007 \u00e8 stato scelto per l'11 ideale del Sud America e nel 2008 vince il titolo di Apertura Messicana.\nIl 31 gennaio 2011 viene acquistato dal , salvo poi ritornare in Messico nel 2012 al Pachuca. A fine apertura 2012, in seguito alla cessione di Leobardo L\u00f3pez al , viene nominato nuovo capitano della squadra.\nNazionale.\nGioca in nazionale dal 2000 e ha partecipato ai Mondiali di calcio 2006, alla Copa Am\u00e9rica 2007 e 2015 e ai Mondiali di calcio 2010.\nViene poi convocato per la Copa Am\u00e9rica Centenario del 2016.\nStatistiche.\nPresenze e reti nei club.\n\"Statistiche aggiornate al 21 ottobre 2017.\""}
{"id": "2052725", "revid": "23885", "url": "https://it.wikipedia.org/wiki?curid=2052725", "title": "Partido Acci\u00f3n Nacional", "text": ""}
{"id": "2052728", "revid": "23885", "url": "https://it.wikipedia.org/wiki?curid=2052728", "title": "Partido de la Revoluci\u00f3n Democr\u00e1tica", "text": ""}
{"id": "2052733", "revid": "773636", "url": "https://it.wikipedia.org/wiki?curid=2052733", "title": "Chiesa di Santa Maria a Bibbione", "text": "La chiesa di Santa Maria a Bibbione \u00e8 un edificio sacro situato ai piedi del castello di Bibbione, nel comune di San Casciano in Val di Pesa.\nStoria.\nLa chiesa era situata all'interno della cerchia muraria di Bibbione, un centro fortificato nominato in documenti risalenti al 960. La localit\u00e0 era stata fortificata dai conti Cadolingi gi\u00e0 nel 1090 per poter controllare la valle del fiume Pesa e la via Cassia.\nIl patronato della chiesa apparteneva al capitolo della cattedrale come risulta da un documento del 1066 in cui un certo Pietro di Vitale don\u00f2 dei terreni posti nei pressi della chiesa. Questa chiesa possedeva lo spedale di San Jacopo al Calzaiolo, luogo di ristoro per i viandanti fondato il 15 aprile 1146, come risulta da una pergamena del 16 maggio 1193 in cui il rettore della chiesa Arrigo di Orlando da Canale scrive: \"obtulitet donavit domino Tiezo rectori omne ius qua haberet in terris et in cultu hospitalis.\"\nNelle tasse da pagare per il mantenimento dell'esercito fiorentino risulta che nel 1260 il rettore della chiesa Iacopo Morandini si impegn\u00f2 a pagare solo uno staio di grano, una tassazione che fa supporre delle condizioni economiche disagiata.\nMa nelle decime pagate tra il 1276 e il 1303 l'importo da pagare fu costante: 4 lire e 4 soldi annui.\nA breve distanza dalla chiesa \u00e8 posto un altro edificio sacro intitolato a Sant'Angelo e a causa di questa estrema vicinanza dal 5 giugno 1516 i parrocchiani elessero un unico rettore per i due edifici.\nDopo la riunificazione dei due popoli la casa presbiterale era diventata insufficiente e cos\u00ec nel 1615 il rettore della chiesa Bastiano Luti scrive all'arcivescovo di Firenze per informarlo di aver ingrandito la chiesa di Sant'Angelo. Nella stessa missiva per\u00f2 si lamentava che le campane della chiesa di sant'Angelo erano inferiori a quelle di Santa Maria; scrive inoltre che nella chiesa di santa Maria era stata fondata la Compagnia del Santissimo Nome di Dio che usava la chiesa come oratorio.\nAlla met\u00e0 del XVIII secolo la chiesa era ancora agibile tanto che la proprietaria del castello di Bibbione, Simona Alamanni Machiavelli fece una donazione per celebrare la messa nella chiesa.. Negli anni successivi per\u00f2 al chiesa dovette essere abbandonata a se stessa e nonostante che nel 1781 venisse restaurata la facciata, nel 1791 a causa dello stato pericolate del tetto la chiesa divenne inagibile.\nDopo secoli di abbandono la chiesa \u00e8 stata restaurata in anni recenti.\nArchitettura.\nLa chiesa consiste in un'aula rettangolare coperta a tetto e dotata di un'abside semicircolare.\nLa facciata a capanna \u00e8 preceduta da una scalinata realizzata con mattoni e si affaccia a strapiombo sulla valle della Pesa.\nLa tribuna \u00e8 databile al XII secolo e in essa si innesta il volume semicilindrico dell'abside che \u00e8 stato realizzato con conci di pietra arenaria affogati nella malta."}
{"id": "2052734", "revid": "1226", "url": "https://it.wikipedia.org/wiki?curid=2052734", "title": "Castello di Lastours", "text": ""}
{"id": "2052735", "revid": "339392", "url": "https://it.wikipedia.org/wiki?curid=2052735", "title": "Algemeene Nederlandsche Fascisten Bond", "text": ""}
{"id": "2052736", "revid": "287204", "url": "https://it.wikipedia.org/wiki?curid=2052736", "title": "St\u00e9phanie de Virieu", "text": "Biografia.\nEra figlia di Fran\u00e7ois-Henri de Virieu, deputato della nobilt\u00e0 agli Stati generali del 1789 e colonnello del reggimento \"Royal Limousin\", che fu ucciso durante l'assedio di Lione nel 1793. \nAllieva di David, ha prodotto molte opere di vario soggetto, in particolare i ritratti di Joseph de Maistre e di Lamartine (1816) amico, quest'ultimo, del fratello Aymon de Virieu."}
{"id": "2052741", "revid": "19855160", "url": "https://it.wikipedia.org/wiki?curid=2052741", "title": "Medicina omeopatica", "text": ""}
{"id": "2052744", "revid": "339392", "url": "https://it.wikipedia.org/wiki?curid=2052744", "title": "Eesti Vabaduss\u00f5jalaste Keskliit", "text": ""}
{"id": "2052746", "revid": "767487", "url": "https://it.wikipedia.org/wiki?curid=2052746", "title": "Salsoul Orchestra", "text": "La Salsoul Orchestra \u00e8 stata una orchestra che fondeva diversi generi musicali quali musica classica, funk, Philadelphia soul e musica latina, fino ad arrivare alla disco music.\nStoria.\nLa Salsoul Orchestra venne fondata nel 1974 per volont\u00e0 dell'etichetta discografica Salsoul Records, con l'intento iniziale di promuovere le hit musicali dell'etichetta stessa. I componenti erano circa cinquanta (inclusi diciotto violinisti), ed il direttore era Vincent Montana Jr.; molti dei componenti della \"Salsoul Orchestra\" facevano parte anche del gruppo MFSB.\nL'attivit\u00e0 della Salsoul Orchestra cess\u00f2 nel 1982.\nMembri.\nOltre al direttore ed autore Vincent Montana Jr., i membri della Salsoul Orchestra erano: Erroll Bennett, Albert Barone, Americus Mungliole, Anthony Sinagoga, Bertram Greenspan, Bill O'Brien, Bobby Eli, Bridget Pumpolis Mitten, Buddy Savitt, Bunny Sigler, Carl Helm, Carla Benson, Carlos Martin, Carlton Kent, Charles Apollonia, Charles Collins, Charles Parker, Charles Williams, Christine Reeves, Davis Barnett, Dennis Harris, Dennis Richardson, Diane Barnett, Don Renaldo, Earl Young, Eddie Green, Edward Cascarella, Emilye E. Nicholl, Eric Huff, Evan Solot, Florence Schwartz, Fred Joiner, Fred Linge, George Bell, Gordon Edwards, Gov Hutchinson, Harold Watkins, Helen Kwalwasser, Jack Wilson, James Walker, Jerry Gonzalez, Jimmy DeJulio, Jimmy Williams, Joe De Angelis, John Bonnie, John R. Faith, Johnny Onderlinde, Joseph Bonaccorse, Joseph Cataldo, Julia Ann Barker, Keith Benson, Kim Miller, Lance Elbeck, Larry Gold, Larry Washington, Leonore Walaniuk, Louis Opalesky Jr., Manny Oquendo, Michael Foreman, Milton Phibbs, Norman Harris, Patricia Gott, Peter Quintero, Peter S. Nocella, Phil Hurtt, Ray Armando, Reuben Henderson, Richard Amoroso, Richard Genovese, Richard Jones, Robert Hartzell, Robert Moore, Rocco Bene, Roger DeLillo, Romeo Di Stefano, Ron Baker, Ron Kersey, Ron Tyson, Ronnie James, Rudolph Malizia, Thomas Di Sarlo, TJ Tindall, Victoria Matosich, Vito J. Kasiello, William P. Zaccagni."}
{"id": "2052747", "revid": "298055", "url": "https://it.wikipedia.org/wiki?curid=2052747", "title": "Best (Loredana Bert\u00e8)", "text": "Best \u00e8 una raccolta di Loredana Bert\u00e8, pubblicata dalla Wea in occasione della sua fugace apparizione al Festival di Sanremo 1991.\nIl disco.\nLa raccolta comprende brani del primo periodo discografico della Bert\u00e8. Sono stati scelti soprattutto brani di Ivano Fossati e di Pino Daniele, autore degli inediti \"In questa citt\u00e0\" (in gara a Sanremo) e \"Io non ho\", entrambi pubblicati su singolo.\nEra previsto un album di inediti con la collaborazione di Pino Daniele per un rilancio dell'artista dopo anni di inattivit\u00e0. L'uscita dell'album fu posticipata diverse volte, ma il progetto non fu mai realizzato."}
{"id": "2052748", "revid": "339392", "url": "https://it.wikipedia.org/wiki?curid=2052748", "title": "Mi\u015fcarea Na\u0163ional\u0103 Fascist\u0103", "text": ""}
{"id": "2052749", "revid": "253269", "url": "https://it.wikipedia.org/wiki?curid=2052749", "title": "Lea Thompson", "text": "\u00c8 conosciuta soprattutto per aver interpretato Lorraine Baines, la madre del personaggio Marty McFly nella trilogia di \"Ritorno al futuro\".\nBiografia.\nUltima dei cinque figli di Barbara e Clifford Thompson, inizia la carriera facendo spot pubblicitari per la Burger King. In seguito debutta come attrice nel film \"Il ribelle\" (1983), e acquisisce una vasta notoriet\u00e0 a fianco di Michael J. Fox nella \"trilogia di Ritorno al Futuro\". \nNel 1986 \u00e8 tra i protagonisti di \"Howard e il destino del mondo\", produzione di George Lucas stroncata da pubblico e critica; si riscatta l'anno seguente con una brillante partecipazione nel film romantico \"Un meraviglioso batticuore\" di Howard Deutch, in un ruolo inizialmente destinato a Molly Ringwald. Deutch diventa successivamente suo marito nel 1989; la coppia ha due figlie, Madelyn e Zoey, anch'esse attrici.\nNel corso degli anni novanta lascia gradualmente il mondo del grande schermo diventando una star televisiva soprattutto grazie alla serie \"Caroline in the City\"."}
{"id": "2052750", "revid": "69794", "url": "https://it.wikipedia.org/wiki?curid=2052750", "title": "The Salsoul Orchestra", "text": ""}
{"id": "2052751", "revid": "74801", "url": "https://it.wikipedia.org/wiki?curid=2052751", "title": "James Fisk", "text": "Biografia.\nCarriera.\nFisk nacque a Bennington, Vermont. Abbandon\u00f2 la scuola dopo pochi anni per unirsi ad un circo itinerante nel 1850, per fare il cameriere in un albergo e in seguito il venditore ambulante, seguendo le orme paterne. Grazie all'esperienza nel circo James riusciva ad accaparrarsi le simpatie dei clienti ed in breve ebbe grande successo come venditore finch\u00e9 l'imprenditore Jordan Marsh lo volle nella sua squadra per vendere i suoi prodotti alimentari. L'esperienza tuttavia fu fallimentare e nel 1861 James dovette andare a Washington D.C. per vendere tessuti al governo. Durante gli anni della Guerra civile americana mise in piedi diversi affari molto redditizi e spesso poco ortodossi, in particolare si dedic\u00f2 anche al contrabbando di cotone dai campi del sud oltre le linee di battaglia accumulando una considerevole fortuna che tuttavia sciup\u00f2 rapidamente in affari sbagliati.\nNel 1864 divenne un broker a New York e fu assunto da Daniel Drew come venditore. All'interno della compagnia di Drew fu un fondamentale appoggio per il suo capo nella battaglia contro Cornelius Vanderbilt per il controllo della Erie Railroad, come risultato di questa fedelt\u00e0 e impegno Fisk e Jason Gould divennero alti dirigenti della \"Erie Railroad\". In seguito ad una manovra ben pianificata Fisk e Gould ottennero il controllo della ferrovia dando inizio ad un sodalizio che durer\u00e0 fino alla morte di Fisk e porter\u00e0 i due ad una serie di speculazioni sempre pi\u00f9 spregiudicate che culminarono in uno scandalo e nel Venerd\u00ec nero, il 24 settembre 1869 in cui rimase invischiata anche la presidenza di Ulysses S. Grant.\nVita privata.\nFisk spos\u00f2 Lucy Moore nel 1854; lui aveva 19 anni e lei 15. Lucy era una orfana di Springfield cresciuta da uno zio. Questa unione non \u00e8 mai stata un vero matrimonio in quanto Fisk raramente aveva rapporti con la moglie e la tradiva ripetutamente, cosa che del resto a Lucy non importava particolarmente, alimentando le voci che fosse lesbica. Tuttavia \u00e8 un dato di fatto che i due fossero buoni amici in quanto Fisk le faceva visita ogni fine settimana e i due trascorrevano le vacanze sempre insieme.\nA New York Fisk ebbe una relazione con Josie Mansfield, una show-girl e secondo molti una prostituta. Fisk ospitava Josie in un appartamento distante solo pochi metri dal quartier generale della \"Erie Railroad\". Questa relazione scandalizz\u00f2 l'alta societ\u00e0 benpensante di New York.\nMorte.\nContemporaneamente a quella con Fisk la Mansfield aveva anche una relazione con un socio di Fisk di nome Edward S. Stokes. Ad un certo punto Stokes lasci\u00f2 la moglie e la famiglia per andare a vivere con la Mansfield e per questo la Mansfield lasci\u00f2 Fisk. Edward Stokes tuttavia non se la passava bene economicamente e nel tentativo di fare pi\u00f9 soldi possibili la Mansfield e Stokes ricattarono Fisk dietro la minaccia di far pubblicare delle lettere private che lo stesso Fisk aveva scritto alla Mansfield, in queste lettere Fisk scriveva a proposito delle sue truffe e i suoi comportamenti illegali. Alla fine Fisk rifiut\u00f2 comunque di pagare e Stokes, ormai prossimo alla bancarotta, decise di sparargli uccidendolo il 6 gennaio 1872 a soli 37 anni. Fisk venne sepolto al \"Prospect Hill Cemetery\" di Brattleboro, nel Vermont.\nNella cultura di massa.\nFisk fu diffamato per tutta la vita a causa del suo stile di vita giudicato immorale ed eccentrico e per il suo modo spregiudicato di condurre gli affari. Tuttavia fu amato e rimpianto dai suoi dipendenti e dalla povera gente che lo amava per la sua generosit\u00e0, molti avevano con lui un debito di riconoscenza a causa del suo grande impegno di solidariet\u00e0 nei giorni immediatamente successivi al Grande incendio di Chicago del 1871.\nSulla vita di Fisk fu realizzato un film del 1937 dal titolo \"Alla conquista dei dollari\".\nJim Fisk \u00e8 uno dei magnati ferroviari presenti nel gioco \"Sid Meier's RailRoads!\"."}
{"id": "2052753", "revid": "1444886", "url": "https://it.wikipedia.org/wiki?curid=2052753", "title": "Fonte di energia secondaria", "text": "Una fonte di energia secondaria \u00e8 una fonte energetica che pu\u00f2 essere prodotta a partire da una fonte primaria.\nAd esempio l'energia elettrica pu\u00f2 essere prodotta sfruttando energie non rinnovabili come quelle contenute nei combustibili fossili (petrolio, carbone e gas naturale). \nLa produzione di una fonte secondaria comporta la conversione da una forma di energia a un'altra e questo determina sempre una perdita di efficienza nel sistema perch\u00e9 una parte dell'energia iniziale viene persa durante la trasformazione."}
{"id": "2052754", "revid": "110157", "url": "https://it.wikipedia.org/wiki?curid=2052754", "title": "Campionato europeo di pallavolo femminile 1993", "text": "Il campionato europeo di pallavolo femminile 1993 si \u00e8 svolto dal 24 settembre al 2 ottobre 1993 a Brno e Zl\u00edn, nella Repubblica Ceca: al torneo hanno partecipato dodici squadre nazionali europee e la vittoria finale \u00e8 andata per la prima volta alla .\nQualificazioni.\nAl torneo hanno partecipato: la nazionale del paese organizzatore, le prime sette nazionali classificate al campionato europeo 1991 (in questo caso si \u00e8 qualificata l'ottava classificata in quanto la , quinta nella precedente edizione, \u00e8 gi\u00e0 qualificata come paese organizzatore) e quattro nazionali qualificate tramite il torneo di qualificazione.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nPodio.\nCampione.\nRussia(Primo titolo)\nSecondo posto.\nCecoslovacchia\nTerzo posto.\nUcraina"}
{"id": "2052758", "revid": "119982", "url": "https://it.wikipedia.org/wiki?curid=2052758", "title": "Trasporti ferroviari", "text": ""}
{"id": "2052761", "revid": "119982", "url": "https://it.wikipedia.org/wiki?curid=2052761", "title": "Jim Fisk", "text": ""}
{"id": "2052763", "revid": "118599770", "url": "https://it.wikipedia.org/wiki?curid=2052763", "title": "Autonomia di Kokand", "text": "L'Autonomia di Kokand (in russo: \u041a\u043e\u043a\u0430\u043d\u0434\u0441\u043a\u0430\u044f \u0430\u0432\u0442\u043e\u043d\u043e\u043c\u0438\u044f, in arabo: \u062e\u0648\u0642\u0646\u062f \u062e\u0648\u062f\u0645\u062e\u062a\u0627\u0631\u06cc) fu uno Stato uscito dalla rivoluzione d'ottobre che avrebbe dovuto costituire nelle intenzioni dei suoi fondatori il \"Governatorato Provvisorio del Turkestan Autonomo\". Esso era situato nella provincia di Fergana dell'Impero russo, dove fino al 1876 sorgeva il Khanato di Kokand, e fino al Lago Balkhash. Il suo fondatore fu Mustafa Shokay, capo dei pan-turchisti del Jadid. Essa sorse in concomitanza con la rivolta dei Basmachi ed in concomitanza con la formazione di molte altre entit\u00e0 statali dalle ceneri dell'Impero russo. Di queste, fu molto legato all'Autonomia di Alash. Notevole sostegno ricevette pure dagli autonomisti di Kashgar e dall'Emirato di Bukhara.\nL'autonomia del Turkestan fu spezzata dal fatto che i russi ivi residenti guidati da Mikhail Frunze formarono uno Stato bolscevico a valle del fiume Syr Darya, con capitale Tashkent, la RSS Turkestan. Questo era uno Stato molto bellicoso, e difatti nel febbraio del 1918 invase l'Autonomia conquistandone la capitale Kokand il 18 febbraio in un bagno di sangue (14.000 vittime). Il territorio entr\u00f2 quindi a far parte della RSS Turkestan, fino a quando, nel 1924 fu suddiviso in altre RSS.\nAnche dopo il massacro molti combattenti musulmani continuarono la lotta sotto forma di guerriglia fino al 1923, quando si rifugiarono sui monti del Pamir ove resistettero fino al 1931, dopodich\u00e9 espatriarono in Afghanistan."}
{"id": "2052764", "revid": "339392", "url": "https://it.wikipedia.org/wiki?curid=2052764", "title": "Stade fran\u00e7ais CASG Paris", "text": ""}
{"id": "2052765", "revid": "6923", "url": "https://it.wikipedia.org/wiki?curid=2052765", "title": "Storia dell'antico Yemen", "text": "La storia antica dello Yemen (Arabia meridionale) \u00e8 particolarmente rilevante perch\u00e9 lo Yemen \u00e8 uno dei pi\u00f9 antichi centri di civilt\u00e0 del Vicino Oriente e del mondo intero. Le sue terre relativamente fertili, un adeguato regime delle piogge in un ambiente climatico relativamente umido hanno contribuito fortemente all'insediamento stabile di popolazioni: fattori questi riconosciuti dall'antico geografo greco Tolomeo, che descrisse lo Yemen definendolo \"Eudaimon Arabia\" (espressione tradotta in latino \"Arabia Felix\") cio\u00e8 \"Arabia Fortunata\" o \"Arabia Felice\".\nFra l'VIII secolo a.C. e il VI secolo della nostra era, esso fu dominato da sei successive culture, rivali fra loro o talvolta alleate, tutte specializzate nei traffici carovanieri verso la Siria e la Mesopotamia (in cui commerciavano \"aromata\" quali l'incenso, la mirra e una vasta serie di spezie ma anche verso l'India, da cui portavano metalli e pietre preziose, sete e armi forgiate in un tipo d'acciaio ad alto contenuto tecnologico: Ma'in, Qataban, Hadramawt, Awsan, Saba e, nei primi secoli della nostra era Himyar (o neo-sabei).\nQuando l'Islam arriv\u00f2 nel 630, lo Yemen divenne parte fondamentale della neonata cultura islamica.\nQahtan predinastico (2300 a.C.-VIII secolo).\nNel XXIII secolo a.C., gli Arabi della Penisola arabica meridionale si unirono sotto la leadership di Qa\u1e25\u1e6d\u0101n. I Qahtanidi cominciarono a costruire semplici dighe e canali di terra nell'area di M\u0101\u02berib, nel deserto di Sayhad. Quest'area sarebbe pi\u00f9 tardi diventato il sito su cui sorse la Diga di M\u0101\u02berib. Una strada mercantile cominci\u00f2 a funzionare lungo le coste della Tihama del mar Rosso. Una classe di sovrani-sacerdoti si manifest\u00f2 nelle culture dell'Arabia meridionale, chiamati Mukarrib. Si \u00e8 orientati a credere che tali figure di alto profilo istituzionale fossero in realt\u00e0 \"federatori\", che si assumevano cio\u00e8 l'incarico di rappresentare i loro sudditi davanti alle divinit\u00e0 che erano federate, nella speranza che esse riservassero loro favori e benefici. Questo periodo \u00e8 lo stesso che si seguita (senza alcuna veridicit\u00e0 storica) a ricordare come quello della mitica \"regina di Saba\" menzionata nella Bibbia, anche se la presenza di regine arabe nelle lontane epoche preislamiche \u00e8 tutt'altro che rara ed eccezionale. Questo periodo fin\u00ec con l'et\u00e0 in cui fu adottato un alfabeto di derivazione fenicia, vale a dire nel IX secolo a.C., che avrebbe decretato la nascita delle diverse lingue scritte sud-arabiche.\nRegno di Saba (VIII secolo a.C. - 275 d.C.).\nDurante la dominazione sabea, il commercio e l'agricoltura fiorirono, producendo grandissimo benessere e prosperit\u00e0 nelle popolazioni. Il regno sabeo \u00e8 localizzato nella regione che oggi si chiama Asir, nel SO dello Yemen, e la sua capitale, M\u0101\u02berib, \u00e8 localizzata vicino all'odierna capitale dello Yemen, San'a. Secondo una tradizione araba, il figlio maggiore di No\u00e8, Shem, fond\u00f2 la citt\u00e0 di Ma'rib.\nDurante il periodo sabeo, lo Yemen fu chiamato \"Arabia Felix\" dai Romani che ripresero l'analoga espressione greca \"Eudamonia Arabia\". A di l\u00e0 dell'indubbia ricchezza derivante dalla sua agricoltura (resa florida da una sapiente regolamentazione delle sue acque) e dei suoi traffici transarabici, la parola \"eudamon\u00eca\" (greco \u03b5\u1f50\u03b4\u03b1\u03b9\u03bc\u03bf\u03bd\u03af\u03b1) fu originata in realt\u00e0 da un errore d'interpretazione dell'aggettivo \"y-m-n-y\" che, oltre che \"felice, prospero, destro\", significava \"meridione\", dal momento che nella geografia semitica il Sud si trova a destra, rivolgendosi verso il sorgere del sole: quindi \"paese meridionale\". Da questo fraintendimento scatur\u00ec l'espressione \"Arabia felice\".\nL'imperatore Augusto invi\u00f2 una spedizione militare per conquistare la regione, fonte di tanti preziosi \"aromata\" (fra cui, massimamente, l'incenso) e l'affid\u00f2 al \"prefectus\" d'Egitto, Gaio Elio Gallo. Dopo un fallito assedio di M\u0101\u02berib (chiamata Mariaba), il generale romano torn\u00f2 in Egitto, mentre la sua flotta provvedeva a distruggere l'approdo portuale di Aden per garantire comunque a Roma una via libera per l'India.\nIl successo del regno era basato sulla coltivazione e sul commercio di spezie e di \"aromata\", tra cui l'incenso e la mirra, esportati verso il Mediterraneo, l'India e l'Abissinia, dove la domanda era particolarmente significativa, usando dromedari lungo le carovaniere arabe e verso l'India percorrendo rotte oceaniche.\nL'agricoltura in Yemen fu consentita da un avanzato sistema idraulico d'irreggimentazione delle acque, articolato su ampi canali idrici sotterranei, canali di superficie e dighe in grado di creare capaci bacini d'acqua fluviale e piovana. La pi\u00f9 significativa di tali opere fu la diga di M\u0101\u02berib, costruita verso il 700 a.C., che permetteva l'irrigazione di circa 25.000\u00a0acri\u00a0(101\u00a0km\u00b2) di terreno agricolo e che funzion\u00f2 per circa un millennio, pur con una lunga serie d'interventi riparativi e migliorativi, e che collass\u00f2 infine nel 570 (ma la data potrebbe essere alquanto anticipata) a causa del trascurato stato delle opere di assetto ingegneristico.\nIl regno sabeo, la cui capitale era M\u0101\u02berib, dove ancor oggi sono visibili imponenti rovine (tra cui un tempio), ag\u00ec per pi\u00f9 di 14 secoli. Non manca chi pensa che il regno s'identifichi con la Sheba descritta nell'Antico Testamento.\nRegno di Hadramawt (VIII secolo a.C. - 300 d.C.).\nLa prima iscrizione che si conosce relativa al Hadramawt risale all'VIII secolo a.C. Ad esso si riferiva inoltre, in lingua antico-sabea, un'iscrizione del \"Mukarrib\" Karib'il Watar I dei primi del VII secolo a.C., in cui il re di Hadramawt, Yada`'il, \u00e8 ricordato come uno dei suoi alleati. Quando tuttavia i Minei assunsero il controllo delle carovaniere transarabiche che percorrevano la cosiddetta \"via del mar Rosso\" nel IV secolo a.C., l'Hadramawt divenne uno degli Stati confederati, probabilmente a causa di comuni interessi commerciali. Divenne pi\u00f9 tardi indipendente e fu invaso dall'espansivo regno himyarita verso la fine del I secolo a.C., ma fu in grado di respingere l'aggressione.\nL'Hadramawt annett\u00e9 il Qataban nella seconda met\u00e0 del II secolo, raggiungendo la sua dimensione massima. Durante questo periodo, l'Hadramawt fu continuamente in guerra con Himyar and Saba', e il re sabeo Sha`irum Awtar fu infine in grado di conquistare la sua capitale, Shabwa, nel 225. Durante questo periodo, il regno di Aksum prese a interferire nelle questioni sud-arabiche. Il Re GDRT di Aksum invi\u00f2 truppe al comando del proprio figlio, BYGT, perch\u00e9 conquistassero le coste occidentali e occupassero Thifar, la capitale himyarita, e perch\u00e9 marciassero contro Hadramawt in veste di alleate dei Sabei. Il reame di Hadramawt fu infine conquistato dal re himyarita Shammar Yuhar`ish verso il 300 CE, che unific\u00f2 tutti i regni sud-arabici.\nRegno di Awsan (800 a.C. - 500 a.C.).\nL'antico Regno di Awsan nell'Arabia meridionale (moderno Yemen), con una capitale ad Hagar Yahirr nel wadi Markha, a sud del wadi Bayhan, \u00e8 ora un tell - ovvero una collina artificiale - localmente chiamata Hagar Asfal\nShabwa.\nUna tempo esso era uno dei pi\u00f9 importanti tra i piccoli regni dell'Arabia meridionale. Sembra che la citt\u00e0 sia stata distrutta nel VII secolo a.C. dal re e mukarrib dei Sabei Karib'il Watar, e ci\u00f2 \u00e8 documentato da un testo sabeo che riferisce della vittoria con espressioni che ne dimostrano l'importanza per i sabei.\nRegno di Qataban (IV secolo a.C. - 200 d.C.).\nQataban fu uno degli antichi regni dello Yemen che prosper\u00f2 nella valle di Bayhan. Come gli altri regni arabici meridionali, si arricch\u00ec notevolmente grazie al commercio di franchincenso e mirra, che venivano bruciati sugli altari. La capitale di Qataban portava il nome di Timna e fu collocata sulla rotta commerciale che passava attraverso gli altri regni di Hadramawt, Saba e Ma'in. La divinit\u00e0 principale dei Qatabanidi era \u02bfAmm, ossia \"Zio\" e la popolazione chiamava se stessa \"figli di \u02bfAmm\".\nRegno di Ma\u02bfin (VIII secolo a.C. - 100 d.C.).\nDurante il dominio dei Minei, la capitale fu Karna (oggi nota come Sadah). L'altra loro importante citt\u00e0 fu Yathill (ora nota come Baraqish). Altre parti del moderno Yemen includono Qataban e la striscia costiera di stazioni di rifornimento idrico note come Hadramawt. Sebbene i Saba' dominassero nel primo periodo della storia sud-arabica, le iscrizioni minee sono dello stesso periodo temporale delle prime iscrizioni sabee. Si noti, tuttavia, che esse datano precedentemente l'apparizione degli stessi Minei e, quindi, si preferisce pi\u00f9 appropriatamente chiamarle \"madhabite\", anzich\u00e9 \"minee\". Il regno dei Minei era collocato nello Yemen nord-occidentale, con la maggior parte delle sue citt\u00e0 che si estendevano lungo il Wadi Madhab. Iscrizioni minee sono state trovate assai lontano dal regno mineo, come ad esempio ad al-`Ula nel nord-ovest dell'attuale Arabia Saudita e persino sull'isola di Delo e in Egitto. Fu il primo dei regni sudarabici a scomparire, e il linguaggio mineo ebbe termine attorno all'anno 100 d.C.\nRegno di Himyar (II secolo a.C. - 520 d.C.).\nGli Himyariti unirono l'Arabia sud-occidentale, assumendo il controllo del mar Rosso, come pure delle coste del Golfo di Aden. Dalla loro capitale, i sovrani Himyariti lanciarono campagne militari di successo, ed estesero il loro potere dall'estremo oriente del Golfo Persico all'estremo settentrione del Deserto Arabico. \nDurante il III secolo a.C., i regni dell'Arabia meridionale furono in continuo conflitto fra loro. GDRT di Aksum prese a interferire negli affari sud-arabici, firmando un'alleanza con Saba', e un testo himyarita nota che Hadramawt e Qataban si erano alleati contro Aksum. Come risultato di ci\u00f2, il Regno di Axum fu in grado di conquistare la capitale himyarita di Thifar nel primo quarto del III secolo. Tuttavia l'alleanza non era esaurita e Sha`ir Awtar di Saba' inaspettatamente dette nuova linfa all'alleanza in Hadramawt, radunando solidalmente gli alleati e prendendo a sua volta Aksum nel 225. Himyar s'alle\u00f2 allora con Saba' e invase i territori recentemente strappati agli Aksumiti, riprendendo Thifar, che era stata sotto il controllo del figlio di GDRT, BYGT, respingendo Aksum nella Tihama.\nHimyar restaur\u00f2 la propria capitale a Thifar (oggi un minuscolo villaggio nella regione di Ibb) e gradualmente annett\u00e9 il regno sabeo. Gli Himyariti commerciarono dal porto di Mawza'a sul mar Rosso. Dhu Nuwas, un sovrano himyarita, cambi\u00f2 la religione di Stato pagana, abbracciando il Giudaismo, obbligando i suoi sudditi a convertirsi anch'essi agli inizi del VI secolo e massacr\u00f2 in quell'occasione i cristiani di Najr\u0101n (anche se quasi certamente non per motivi strettamente religiosi). Dicendosi oltraggiato, Kaleb, il re cristiano di Axum, con l'incoraggiamento dell'Imperatore bizantino Giustino I invase a si annett\u00e9 lo Yemen. Cinquant'anni circa pi\u00f9 tardi, lo Yemen cadde nelle mani della Persia sasanide.\nRegno di Axum (520-570).\nVerso il 517-18, un re giudaizzato, chiamato Yusuf As\u02bear Yathar (anche conosciuto come Dhu Nuwas) usurp\u00f2 il titolo regio di Himyar a Ma'adikarib Ya'fur. Curiosamente, Zaccaria Scolastico di Mitilene (\"fl.\" tardo VI secolo) dice che Yusuf divenne re perch\u00e9 il precedente sovrano era morto d'inverno, quando gli Aksumiti non potevano attraversare il mar Rosso e nominare un altro re, ma alcuni studiosi non danno alla notizia alcun credito. Dopo l'assunzione del potere, Yusuf attacc\u00f2 la guarnigione aksumita di Thifar, la capitale himyarita, uccidendo un gran numero di persone e distruggendo la chiesa locale. Il re cristiano Kaleb di Axum seppe delle persecuzioni di Dh\u016b Nuw\u0101s ai danni dei cristiani e degli Aksumiti e, secondo Procopio, fu incoraggiato in particolare dal suo alleato e amico cristiano Giustino I, che richiese l'aiuto del Regno di Aksum per tagliare i rifornimenti di seta che facevano parte della sua guerra economica contro l'Impero sasanide.\nKaleb invi\u00f2 una flotta attraverso il mar Rosso e fu in grado di sconfiggere Dh\u016b Nuw\u0101s, che cadde ucciso in battaglia, secondo un'iscrizione proveniente da Husn al-Ghurab, mentre una tradizione araba pi\u00f9 tarda vuole che egli entrasse a cavallo nei gorghi del mare. Kaleb insedi\u00f2 un indigeno himyarita come suo vicer\u00e9, Sumyafa\u02bf Ashwa\u02bf, che govern\u00f2 fino al 525, allorch\u00e9 fu deposto da Abraha, un generale aksumita (ex-schiavo di Adulis,) Abraha, con il sostegno dei soldati etiopici scontenti, che preferivano rimanere in Yemen. Secondo fonti arabe pi\u00f9 tarde, Kaleb reag\u00ec inviando una forza di 3.000 uomini al comando di un suo parente, ma le truppe disertarono e uccisero il loro comandante, e un secondo tentativo di riportare all'ubbidienza il ribelle Abraha non ebbe esito diverso. Fonti etiopiche seriori affermano che Kaleb abdic\u00f2 per vivere il resto dei suoi giorni in un monastero e che avesse inviato la sua corona, perch\u00e9 fosse esposta, nella Basilica del Santo Sepolcro a Gerusalemme. Un'iscrizione di Sumyafa\u02bf Ashwa\u02bf ricorda anche due re (\"naga\u015bt\") di Aksum, indicando che i due avrebbero congiuntamente governato prima che Kaleb abdicasse a favore di Alla Amidas.\nProcopio nota che Abraha pi\u00f9 tardi avrebbe fatto atto di sottomissione al successore di Kaleb, come confermato da un'iscrizione di Abraha del 543. Durante il suo regno, Abraha restaur\u00f2 la Diga di Ma'rib nel 543 e ricevette ambascerie dalla Persia e da Bisanzio, inclusa una richiesta di liberare alcuni vescovi che erano stati incarcerati a Nisibis (secondo la \"Vita di Simeone\" di Giovanni da Efeso). Abraha govern\u00f2 almeno fino al 547, data dopo la quale, secondo alcuni studiosi, gli sarebbe succeduto il figlio, di nome Aksum. Ad Aksum (chiamato \"Yaksum\" in fonti arabe) ci si rifer\u00ec nell'iscrizione di Abraha della Diga di Ma\u02berib come a \"quello dei Ma'afir\" (\"dh\u016b ma\u02bf\u0101fir\"), la costa SO dello Yemen. A lui succedette il fratello Masruq. Il controllo aksumita dello Yemen fin\u00ec nel 570, con l'invasione dell'anziano generale sasanide Vahr\u0113z che, in accordo con leggende successive, divenne famoso per aver ucciso Masruq con una freccia.\nFonti arabe pi\u00f9 tarde dicono anche che Abraha costruisse una grande chiesa, chiamata al-Qulays a San'a' con l'intenzione di stornare il pellegrinaggio dalla Ka\u02bfba e lo farebbero morire nell'Anno dell'elefante (570) dopo il suo ritorno dalla fallimentare spedizione contro Mecca (bench\u00e9 si abbiano molti seri elementi storici per affermare che a quella data fosse gi\u00e0 morto). L'esatta cronologia delle prime guerre \u00e8 incerta, dal momento che un'iscrizione del 525 menziona la morte di un re di Himyar, che potrebbe riferirsi sia al vicer\u00e9 himyarita di Aksum, Sumyafa\u02bf Ashwa\u02bf, o a Yusuf As\u02bear Yathar. Le ultime cronache arabe parlano anche di un conflitto fra Abraha e un altro generale aksumita, chiamato Aryat, scoppiato nel 525 in quanto l'ultimo avrebbe guidato una rivolta.\nPeriodo sasanide (570-630).\nIl re sasanide di Persia, Cosroe I (Khosrau), invi\u00f2 truppe sotto il comando di Vahrez, che avrebbe aiutato il semileggendario Sayf ibn Dhi Yazan a cacciare gli Etiopici del aksumiti dallo Yemen. L'Arabia meridionale divenne un dominio persiano, affidato a un vassallo yemenita ed entr\u00f2 pertanto nella sfera d'influenza dell'Impero sasanide. Pi\u00f9 tardi un altro esercito fu mandato in Yemen, e nel 597-598 l'Arabia del sud divent\u00f2 una provincia dell'Impero sasanide, sotto un satrapo persiano. Rest\u00f2 una provincia persiana di nome ma, dopo che i Persiani assassinarono Dhu Yazan, lo Yemen si divise in un certo numero di reami autonomi.\nQuesto sviluppo fu la conseguenza della politica di espansione perseguita dal re sasanide Cosroe II Parviz (590-628), il cui fine era quello di garantire aree frontaliere come lo Yemen al suo Impero. A seguito dell'assassinio di Khosrau II nel 628, il governatore persiano dello Yemen del momento, Badhan, si convert\u00ec all'Islam e lo Yemen segu\u00ec la nuova religione predicata da Maometto.\nCollegamenti esterni.\nMappa: "}
{"id": "2052767", "revid": "123603969", "url": "https://it.wikipedia.org/wiki?curid=2052767", "title": "Jone Morino", "text": "Biografia.\nNata a Roma, la Morino entra da adolescente nel mondo del teatro, prima con Eleonora Duse, negli anni successivi \u00e8 nella Compagnia del Teatro Moderno diretto da Luigi Antonelli, poi recita con Ruggero Ruggeri, Nino Besozzi e Lamberto Picasso.\nNegli anni trenta inizia a partecipare alla prosa radiofonica dell'EIAR, proseguendo l'attivit\u00e0 davanti ai microfoni della Rai, all'interno della Compagnia di Prosa della Radio Italiana, sino agli anni sessanta, in commedie e radiodrammi.\nChiamata a insegnare recitazione all'Accademia nazionale d'arte drammatica, negli anni che vanno dal 1953 al 1969, avr\u00e0 modo di avviare all'arte due generazioni di attori.\nDebutta nel cinema al tempo del muto nel 1920, con il regista Gian Olando Vassallo nel film \"La sorella\", proseguir\u00e0 a lavorare davanti alla cinepresa, in parti secondarie, in un discreto numero di film sino al 1957, diretta da registi come Gennaro Righelli, Luciano Emmer, Camillo Mastrocinque, Mario Soldati e Luigi Zampa.\nRicoverata in una casa di riposo per anziani, affetta da una grave forma di depressione, decide di suicidarsi lasciandosi cadere nel Tevere, all'et\u00e0 di 82 anni."}
{"id": "2052769", "revid": "339392", "url": "https://it.wikipedia.org/wiki?curid=2052769", "title": "Alianza Popular Revolucionaria Americana", "text": ""}
{"id": "2052773", "revid": "767487", "url": "https://it.wikipedia.org/wiki?curid=2052773", "title": "Saint Ange", "text": "Saint Ange \u00e8 un film del 2004, scritto e diretto da Pascal Laugier, con protagonista Virginie Ledoyen. \u00c8 uscito nelle sale italiane il 12 agosto 2005.\nTrama.\n1958. Il Saint Ange \u00e8 un orfanotrofio fatiscente sulle Alpi francesi, da poco \u00e8 stata assunta la giovane Anna come addetta alle pulizie. L'edificio \u00e8 ora disabitato, dopo che tutti i bambini sono stati trasferiti in un altro istituto, sono rimaste solo Anna, la cuoca Helenka e l'orfana con disturbi mentali Judith. Anna \u00e8 una ragazza sola e introversa che cerca di tenere segreta al mondo la propria gravidanza, nonch\u00e9 un passato di abusi subiti in relazione a una sua scelta professionale, ben presto instaura un'amicizia con la disturbata Judith e inizia a vedere nella cuoca una figura quasi materna, ma deve anche sottostare alle rigide regole della direttrice Madame Francard. Messa in guardia da una piccola orfana nei confronti dei \"bambini che fanno paura\", Anna inizia a udire voci e piccoli passi all'interno dell'istituto.\nGuidata dalla sua curiosit\u00e0, Anna inizia a credere che Helenka possa non essere la persona gentile che appare: Anna e Judith scoprono infatti che la cuoca ha ucciso i gattini di Judith perch\u00e9 pensa che la ragazza non debba avere animali. Su suggerimento di Anna, Judith smette di assumere farmaci e inizia a ricordare alcune cose sull'orfanotrofio che sembrava aver dimenticato. Anna continua ad esplorare l'istituto contro il volere di Helenka e, scoprendo cose sinistre che la porteranno a un'ossessiva ricerca di risposte, su cosa \u00e8 realmente successo anni prima nell'orfanotrofio. La ragazza si imbatte in un'ala segreta dell'orfanotrofio in cui sembra che i bambini siano stati prigionieri: qui la donna partorisce proprio davanti a quelli che sembrano essere i fantasmi dei bambini. Nei giorni successivi Judith lascia per sempre Saint Ange ma, prima di andare via, vede per un'ultima volta il fantasma di Anna e quelli dei bambini defunti tutti insieme in una stanza."}
{"id": "2052776", "revid": "88740", "url": "https://it.wikipedia.org/wiki?curid=2052776", "title": "Irukandji", "text": "Le meduse Irukandji (\"Carukia barnesi\" \"Malo kingi\" e \"Keesingia gigas\" ), o Irucangi, sono meduse di piccole dimensioni ed estremamente velenose, che si trovano soprattutto presso le coste australiane. Non vanno confuse con un'altra specie di Cubozoa, il \"Chironex fleckeri\", che pu\u00f2 causare la morte, ma non la Sindrome di Irukandji.\nLa puntura di una medusa Irukandji causa dei sintomi che sono noti come \u201cSindrome di Irukandji\u201d. Questi sintomi sono stati documentati per la prima volta da Hugo Flecker nel 1952 e prendono il nome dalla popolazione degli Irukandji, che vive nella zona costiera settentrionale del Cairns. La prima delle due specie ad essere scoperta, la \"Carukia barnesi\", \u00e8 stata identificata nel 1964 da un medico, Jack Barnes. Per provare che questo animale era la causa della Sindrome di Irukandji, Barnes ne cattur\u00f2 un minuscolo esemplare e si lasci\u00f2 pungere mentre suo figlio e un bagnino ne osservavano gli effetti.\nCome altre meduse, le Irukandji sono dotate di pungiglioni (nematocisti) non solo sui tentacoli (dove sono disposti a grappolo ed assomigliano a gocce d'acqua), ma anche sulla \u201cesombrella\u201d. In pi\u00f9, il veleno \u00e8 diffuso solo a partire dalla punta delle nematocisti, piuttosto che dall'intera lunghezza. Ci\u00f2 accade perch\u00e9 la parte iniziale \u00e8 pi\u00f9 debole, e si verifica soltanto una reazione ritardata mentre il veleno fa effetto.\nSi sa poco sul ciclo di vita e sul veleno delle meduse Irukandji. In parte questo \u00e8 dovuto alle loro piccole dimensioni e alla loro fragilit\u00e0, che non consente di conservarle in normali bocce per pesci o in acquari. Il loro corpo \u00e8 cos\u00ec fragile e inconsistente che l'impatto con le pareti di un normale contenitore in vetro le ucciderebbe. I ricercatori ritengono che il veleno possegga una forza sufficiente a stordire in modo immediato le prede delle meduse Irukandji, che sono pesci piccoli e veloci. In base a calcoli statistici, si crede che la Sindrome di Irukandji possa essere causata da molte specie di medusa, ma soltanto per la \"Carukia barnesi\" e per la \"Malo kingi\" si hanno dei riscontri scientifici di ci\u00f2.\nSindrome di Irukandji.\nLa Sindrome di Irukandji \u00e8 causata da una quantit\u00e0 molto ridotta di veleno e produce dolori a varie parti del corpo (tipicamente crampi ai muscoli crociati di braccia e gambe, intenso dolore alla schiena ed ai reni, e sensazioni simili a quelle causate da ustioni alla pelle ed in particolare al viso), emicrania, nausea, insonnia, sudorazione accentuata, vomito, tachicardia e ipertensione arteriosa. Dal 2007 il solfato di magnesio viene usato per trattare la Sindrome di Irukandji. La puntura in s\u00e9 \u00e8 solo moderatamente irritante; i sintomi veri e propri si manifestano dopo un lasso di tempo compreso tra 5 e 120 minuti (in media 30). Essi possono perdurare da ore fino ad intere giornate e pu\u00f2 esserci bisogno di ricovero ospedaliero. L'applicazione di aceto sulla parte di pelle aggredita riesce a disattivare eventuali nematocisti ancora presenti. Non esistono antidoti per il veleno qualora esso fosse gi\u00e0 entrato in circolazione.\nSe trattata correttamente, una singola puntura non \u00e8 di solito fatale, ma dopo la morte di due persone in Australia, in seguito ad una di queste punture, nell'opinione pubblica \u00e8 cresciuta la paura. Il numero di decessi dovuti alla Sindrome, ed attribuiti erroneamente ad altre cause, \u00e8 sconosciuto."}
{"id": "2052777", "revid": "1543377", "url": "https://it.wikipedia.org/wiki?curid=2052777", "title": "Carukia barnesi", "text": "La Carukia barnesi \u00e8 una cubomedusa della famiglia Carukiidae, principalmente riconoscibile per l'assenza di facelle. La strisciata della \"C. barnesi\" pu\u00f2 procurare la sindrome di Irukandji, una serie di dolorosi effetti che possono apparire ore dopo il contatto con la medusa.\nDescrizione.\nLa \"C. barnesi\" \u00e8 una medusa di piccole dimensioni; l'esombrella degli individui adulti pu\u00f2 essere lunga da 9 a 14\u00a0mm.\nGli esemplari giovanili hanno corpi molto chiari e trasparenti, dei gruppi di nematocisti rossi disposti sull'ombrella e mancano di facelle e cirri gastrici. Questa caratteristica era considerata peculiare per la \"C. barnesi\", ma dal 1967 ad oggi sono state identificate altre specie dove le facelle sono assenti. La specie \u00e8 facilmente identificabile per altre motivi: il corpo \u00e8 ricoperto da piccole protuberanze con un caratteristico motivo a reticolo sull'apice.\nI quattro tentacoli, che variano in lunghezza da 5\u00a0cm ad 1 m, hanno anche una forma facilmente riconoscibile: possiedono fasce di nematocisti notevolmente separate l'una dall'altra e con un'alternanza fra fasce larghe e meno larghe.\nIl velarium, ossia la base dell'ombrella che con i suoi movimenti permette alla cubomedusa di nuotare attivamente, possiede due canali per ottante, con forma di triangolo. Sul canale pi\u00f9 prossimo ad ognuno dei quattro assi che idealmente separano il corpo in quattro quadranti ed allineati con le 4 labbra della bocca, \u00e8 presente una nematociste, mentre i lembi perradiali non possiedono nessuna.\nDistribuzione.\nLa \"C. barnesi\" si trova lungo le coste dell'Australia settentrionale, con una certa concentrazione attorno a Cairns e il nord del Queensland. Si suppone che numerose segnalazioni siano piuttosto relazionate a punture con conseguente sindrome di Irukandji, piuttosto che ad una corretta identificazione della specie.\nLe meduse Irukandji.\n\u00c8 una delle specie di meduse comunemente note come meduse \"Irukandji\". Si sospetta che anche altre specie di Cubozoa possano causare la sindrome di Irukandji, ma si hanno dei riscontri scientifici di ci\u00f2 soltanto per quanto riguarda una decina di specie di meduse; oltre alla \"Carukia barnesi\" le altre sono: \"Gerongia rifkinae\", \"Carukia sinju\", \"Malo kingi\", \"Malo maxima\", \"Alatina mordens\", \"Alatina moseri\", \"Carybdea alata\", \"Morbakka fenneri\", \"Carybdea xaymacana\" e l'ancora non meglio identificata \"fire jelly\", oltre ad alcune specie ancora senza nome.\nLa puntura della \"C. barnesi\" causa una sensazione di pizzicore, ma senza che una bruciatura sia apparente. Gli effetti possono invece apparire dopo alcuni minuti o dopo varie ore dal contatto; essi includono forti dolori di schiena, crampi agli arti, nausea, vomito, mal di testa e senso di oppressione. Malgrado questi forti effetti, la sindrome di Irukanji causata dalla \"C.barnesi \" non \u00e8 considerata letale ."}
{"id": "2052780", "revid": "1573940", "url": "https://it.wikipedia.org/wiki?curid=2052780", "title": "Malo kingi", "text": "Malo kingi \u00e8 una cubomedusa della famiglia Carukiidae.\nDescrizione.\nSi tratta di una cubozoa di dimensioni ridotte: la campana misura 25-31 mm, con tentacoli poco lunghi. Il colore della campana cubica \u00e8 trasparente, mentre i tentacoli sono biancastri o leggermente rosati. Alla base della campana sono presenti quattro \"pedalia\" dritti ed appiattiti, lunghi circa met\u00e0 della campana e dai quali i tentacoli nascono; sono percorsi internamente da canali dalla sezione quadrata.\nLa \"M. kingi\" ha sei occhi per ropalio, come le altre \"Malo\" ed uno statolite. Le corna delle nicchie dei ropali sono corte, spesse e leggermente incurvate verso l'interno,\nInternamente, alla fine di un breve manubrio, si trova lo stomaco a forma di sacco, con alla base un tessuto rugoso e mesentere ben sviluppato. Sono assenti per\u00f2 le facelle ed i cirri gastrici.\nL'olotipo, G 317361, \u00e8 conservato al Queensland Museum di Brisbane.\nDistribuzione e habitat.\nLa \"M. kingi\" vive lungo le coste del Queensland australiano.\nPericolosit\u00e0.\n\u00c8 una delle specie di medusa comunemente note come Irukandji. Si sospetta che anche altre specie di Cubozoa possano causare la Sindrome di Irukandji, ma si hanno dei riscontri scientifici di ci\u00f2 soltanto per quanto riguarda otto specie di medusa (\"Carukia barnesi\", \"Malo kingi\", \"Alatina mordens\", \"Carybdea alata\", \"Malo maxima\", \"Carybdea xaymacana\", l'ancora non meglio identificata \"fire jelly\" ed un'ultima ancora senza nome).\n\"M. kingi\" prende il nome da un turista statunitense morto a causa di una sua puntura, Robert King. Questa medusa ha raggiunto nel 2008 l'ottavo posto nella speciale classifica dell'International Institute for Species Exploration per le nuove specie scoperte.\nTassonomia.\n\u00c8 stato suggerito che la \"M. Kingi \"costituisca la stessa specie della \"M. maxima\", con le differenze fra le specie ascrivibili a variazioni da individuo ad individuo (come la differenza nel numero e la distribuzione dei nematocisti sui pedalia o la forma dei canali del velarium). Le diverse dimensioni fra le specie, che costituisce comunque il carattere di maggiore differenziazione, rientra nelle variazioni ammissibili fra individui adulti, ma \u00e8 stato anche suggerito che la \"M. Kingi\" sia uno stadio giovanile della \"M. maxima \"; ma la sinonimia non \u00e8 allo stato attuale, accettata."}
{"id": "2052784", "revid": "11959", "url": "https://it.wikipedia.org/wiki?curid=2052784", "title": "Ma'in", "text": ""}
{"id": "2052785", "revid": "363629", "url": "https://it.wikipedia.org/wiki?curid=2052785", "title": "Comitato ospedale senza dolore", "text": "Il Comitato ospedale senza dolore (COSD) \u00e8 una struttura presente nelle strutture sanitarie italiane avente lo scopo di promuovere la terapia del dolore, programmando interventi indirizzati al miglioramento del processo assistenziale.\nLe linee guida inerenti al progetto \u201cOspedale senza dolore\u201d sono frutto di un accordo stipulato nel 2001 dal Ministero della sanit\u00e0, le regioni e le province autonome. \u00c8 prevista la costituzione in ogni azienda sanitaria di tale comitato,\nIl comitato \u00e8 composto da un referente della direzione sanitaria, da esperti della terapia del dolore, da specialisti coinvolti nel trattamento del dolore post-operatorio e dalle figure professionali abitualmente dedicate agli interventi di controllo del dolore, con particolare riferimento al personale infermieristico. \u00c8 anche previsto il coinvolgimento di associazioni che si occupano di questo tema."}
{"id": "2052794", "revid": "124470912", "url": "https://it.wikipedia.org/wiki?curid=2052794", "title": "Cadolingi", "text": "I Cadolingi furono una famiglia comitale feudale toscana, di probabile origine longobarda, attestati dalle fonti documentarie tra il 923 e il 1113.\nSecondo alcuni storici deriverebbero da un singolo ceppo familiare comune con altre due famiglie comitali che ebbero ruolo importante nella storia toscana: i Della Gherardesca ed i Guidi (quelli che tentarono ai tempi di Matilde di Toscana con Guido Guerra II di elevarsi a dinastia ducale toscana). \nStoria.\nEbbero il titolo di Conti di Pistoia e di Fucecchio ma i loro feudi si trovavano presso la Val di Pesa, le Colline di Lari nelle Colline Pisane, il Valdarno a sud-ovest di Firenze e in Mugello. \nParteciparono attivamente alle lotte religiose in Toscana. Inizialmente il loro appoggio and\u00f2 al partito riformista sostenitore del papato, tanto che Lotario dei Cadolingi pose la Badia a Settimo quale centro della diffusione dei princ\u00ecpi riformisti in Toscana.\nIn seguito si schierarono dalla parte di Ugo di Toscana, capo del partito filoimperiale.\nLa famiglia si estinse nel 1113 con Ugo detto Ugolino, la cui eredit\u00e0 conflu\u00ec in vari altri casati, tra i quali quello degli Upezzinghi, gli Alberti e i Guidi. \nLa famiglia fond\u00f2 numerosi castelli, affiancandoli a monasteri nei territori posseduti: rimane oggi una torre del castello di Salamarzana a Fucecchio (l'attuale Torre Grossa del Parco Corsini), il monastero di San Salvatore (Fucecchio) sul Poggio Salamartano a Fucecchio, l'abbazia di San Salvatore a Settimo, presso Scandicci e la Badia e chiesa di Santa Maria a Morrona nei pressi di Terricciola e Casciana Terme Lari. \nLa famiglia Gangalandi subentr\u00f2 ai Cadolingi nel dominio di Lastra a Signa.\nUna tradizione storiografica ottocentesca, basata su un documento che si \u00e8 rivelato successivamente un falso moderno, fa risalire ai Cadolingi le origini dei Buonaparte."}
{"id": "2052798", "revid": "729019", "url": "https://it.wikipedia.org/wiki?curid=2052798", "title": "Philadelphia International Records", "text": "Philadelphia International Records \u00e8 una etichetta discografica statunitense, fondata a Filadelfia da Kenneth Gamble e Leon Huff nel 1971.\nI generi musicali principalmente prodotti dalla \"Philadelphia International Records\" sono il Philadelphia soul e la disco music.\nEbbe un accordo di distribuzione con la Columbia Records fino al 1984, anno in cui la EMI subentr\u00f2 nell'accordo, distribuendo l'intero catalogo a partire dal 1976 (il catalogo 1971-1976 venne sempre distribuito dalla Sony Music).\nArtisti.\nI principali artisti prodotti dalla \"Philadelphia International Records\" sono:"}
{"id": "2052802", "revid": "465169", "url": "https://it.wikipedia.org/wiki?curid=2052802", "title": "Ufficialmente dispersi", "text": "Ufficialmente dispersi \u00e8 il quindicesimo album di Loredana Bert\u00e8, pubblicato nel 1993 dalla CBS, in occasione della partecipazione al Festival di Sanremo insieme alla sorella Mia Martini.\nIl disco.\nLa canzone \"Stiamo come stiamo\", scritta per essere cantata insieme a Patty Pravo, fu invece presentata al Festival di Sanremo e cantata insieme a Mia Martini. La presenza della Bert\u00e8 al Festival doveva essere parte del suo rilancio artistico dopo anni di assenza dalla discografia e dopo alcune travagliate vicende personali, culminate con la separazione da Bj\u00f6rn Borg.\nCon questo album, la Bert\u00e8 intensifica e definisce la propria attivit\u00e0 di autrice. \n\"Mi manchi\" fu uno dei successi dell'estate 1993 e fu scritto dalla stessa Bert\u00e8 pensando all'ex marito Borg, cos\u00ec come il brano \"Viva la Svezia\", paese in cui la Bert\u00e8 visse con l'ex marito per quasi quattro anni. Il disco \u00e8 caratterizzato dalla collaborazione di Maurizio Piccoli, autore con cui la Bert\u00e8 aveva gi\u00e0 collaborato e con il quale scrive molti pezzi dell'album.\nL'album venne promosso attraverso la partecipazione di Loredana al Festivalbar col brano \"Mi manchi\" (che \u00e8 inclusa nella compilation della manifestazione canora) e alcune apparizioni televisive (tra cui \"Roxy Bar\", durante il quale Loredana present\u00f2 \"Il comandante Che\" e \"Mi manchi\"). In quello stesso anno la cantante avrebbe dovuto girare il videoclip di \"Mi manchi\" in Florida, ma il progetto sfum\u00f2.\nL'album \u00e8 stato registrato all'Umbi Studio di Modena, e missato al Morning Studio di Milano."}
{"id": "2052803", "revid": "24099", "url": "https://it.wikipedia.org/wiki?curid=2052803", "title": "Conti Cadolingi", "text": ""}
{"id": "2052804", "revid": "1568601", "url": "https://it.wikipedia.org/wiki?curid=2052804", "title": "Ouso di Passo Pratiglio", "text": "L'Ouso di Passo Pratiglio [La/Fr 931] \u00e8 una grotta che si apre ad una quota di 1.360 metri sul versante sud-est del Monte Malaina (monti Lepini) nel comune di Supino. Scoperto nel 1976 ed \u00e8 stato esplorato dallo SCR nel 1996 fino alla profondit\u00e0 di -299 metri, al 2015 \u00e8 la grotta pi\u00f9 profonda del Lazio, con un dislivello di circa 840 metri. \nDescrizione.\nL'andamento della grotta \u00e8 verticale fino a -200 metri e poi diventa suborizzontale. Il vecchio fondo era costituito da una serie di 5 laghi fino ad uno pseudo sifone posto a quota -299 che ha rappresentato per molti anni il limite esplorativo. Il sifone presente a -299 metri \u00e8 stato superato in apnea nel 2004 da A. Benassi, P. Turrini e G. Baroncini Turricchia. \nOltre il tratto allagato, reso successivamente pi\u00f9 agevole abbassando il livello dell'acqua, la grotta riprende rapidamente l'andamento verticale raggiungendo con una serie di pozzi la profondit\u00e0 di circa -840. La progressione \u00e8 particolarmente complicata dalla continua presenza di acqua. Grandi pozze da attraversare a nuoto e cascate lungo i pozzi costringono all'uso della muta. \nIl fondo \u00e8 stato raggiunto per la prima e finora (2015) unica volta nell'estate del 2007 da A. Benassi, P. Turrini e G. Antonini. Nello stesso anno all'interno dell'ouso \u00e8 stato allestito un precario campo base su una cengia a quota -700, composto da una tenda e due sacchi a pelo. Lo stato attuale del campo \u00e8 sconosciuto.\nLe esplorazioni si sono arrestate davanti ad un grande lago-sifone sotto cui s'intuisce una prosecuzione allagata. Sempre al fondo la grotta riceve un grande arrivo di acqua da un grande camino, che insieme alla forte circolazione d'aria, fa pensare alla presenza di un ingresso alto ancora da identificare sulla cima della montagna."}
{"id": "2052806", "revid": "339392", "url": "https://it.wikipedia.org/wiki?curid=2052806", "title": "British Union of Fascists", "text": ""}
{"id": "2052810", "revid": "486946", "url": "https://it.wikipedia.org/wiki?curid=2052810", "title": "National Front", "text": ""}
{"id": "2052814", "revid": "228587", "url": "https://it.wikipedia.org/wiki?curid=2052814", "title": "Hyatt", "text": ""}
{"id": "2052818", "revid": "287204", "url": "https://it.wikipedia.org/wiki?curid=2052818", "title": "Unione Calcio Sampdoria 1997-1998", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1997-1998."}
{"id": "2052821", "revid": "767487", "url": "https://it.wikipedia.org/wiki?curid=2052821", "title": "Interludium I - Funeral Path", "text": "Interludium I - Funeral Path \u00e8 il quarto album della funeral doom metal band belga Until Death Overtakes Me edito nel 2004.\nIl disco \u00e8 stato pubblicato con licenza creative commons (cc-by-nc-nd-3.0) ed \u00e8 liberamente ascoltabile e scaricabile da internet."}
{"id": "2052824", "revid": "123905280", "url": "https://it.wikipedia.org/wiki?curid=2052824", "title": "Cinema muto a Hollywood", "text": "Il periodo del cinema muto a Hollywood \u00e8 una fase della storia del cinema che va grossomodo dal 1919 al 1929 e termina con il rinnovamento dovuto all'introduzione del cinema sonoro. In questo periodo venne messo a frutto e elaborato ulteriormente il linguaggio del montaggio narrativo, messo a punto nel 1914 da David Wark Griffith. Protagonisti di questo periodo furono i grandi comici, primi fra tutti Charlie Chaplin e Buster Keaton, ma vi fu almeno un grande maestro nel genere drammatico, Erich von Stroheim. Il modello narrativo di Hollywood si impose poi sul piano commerciale mondiale.\nStoria.\nNel 1908 alcuni produttori, registi e artisti newyorkesi avevano messo su degli studios nei pressi di Los Angeles, all'estremo opposto della nazione, dove la costante illuminazione solare nell'arco dell'anno poteva garantire le condizioni di illuminazione ideali per impressionare le pellicole cinematografiche, con costi di produzione pi\u00f9 economici. Il sobborgo del \"bosco di agrifogli\" (Hollywood) divenne presto un centro di importanza crescente, anche grazie alla vicinanza con la frontiera messicana, che permetteva una facile scappatoia ai problemi col fisco in caso di fallimenti.\nInizi\u00f2 presto a delinearsi anche il cosiddetto \"producer system\", un sistema industriale dove il produttore imponeva le sue scelte mirando a un controllo assoluto del film a discapito del regista. Le prime tre grandi case di produzione cinematografica, tutte nate con capitali della East Coast, erano la Paramount, la MGM e la First National.\nIl tracollo di Griffith con \"Intolerance\" segn\u00f2 poco dopo la nascita di una nuova casa di produzione, la United Artists, fondata da Griffith, Charlie Chaplin e i due attori americani pi\u00f9 famosi dell'epoca, Mary Pickford e Douglas Fairbanks. L'episodio segn\u00f2 un primo esempio di autodifesa degli artisti contro il crescente peso dei produttori. La United Artists era una casa di produzione indipendente, che si affiancava alle altre minori.\nLa crisi del cinema del 1906 era definitivamente superata e la produzione, gli spettatori e gli introiti del cinema crescevano di anno in anno, arrivando a uno straordinario periodo negli anni venti (gli \"anni ruggenti\"). Nel 1922 nacque l'associazione dei produttori americani (MPPDA, \"Motion Picture Producers and Distributors Association\"), che tanto peso ebbe nella creazione del cinema narrativo classico, sia muto che sonoro.\nGriffith e il montaggio narrativo.\nDopo Pastrone molti registi iniziarono a cambiare punto di vista nelle scene, a inserire piani ravvicinati e dettagli, spezzando la vecchia inquadratura unica con pi\u00f9 \"inserti\". Evidenziando alcuni dettagli o stati d'animo o altro essi rendevano la storia pi\u00f9 chiara e semplice da capire.\nColui che seppe codificare il cinema come opera narrativa fu l'americano David W. Griffith, che gi\u00e0 nei primi film, dal 1908 per la casa di produzione Biograph mostr\u00f2 un'attenzione verso le varie tecniche del montaggio: dall'uso della soggettiva, al raccordo sull'asse, al montaggio analitico, ecc.\nNel 1914 diresse il suo capolavoro, la \"Nascita di una nazione\", un lungometraggio che viene preso come spartiacque tra il cinema \"mostrativo\" o delle attrazioni e il cinema narrativo. Il film segn\u00f2 la creazione di un linguaggio dove tutte le sperimentazioni dei decenni precedenti venivano a trovare un loro posto nella creazione di particolari sensazioni ed effetti nella storia: ecco che il montaggio alternato diventava utile nelle scene di inseguimento, il primo piano assumeva l'incarico fondamentale per costruire la psicologia del personaggio, ecc. La velocit\u00e0 del montaggio, confrontata con la fissit\u00e0 e staticit\u00e0 delle scene nel cinema precedente, produsse nuove, impensate emozioni nel pubblico, facendo nascere un nuovo stile e un nuovo modo di raccontare: il cinema narrativo.\nIl rapporto tra quello che si intendeva raccontare e quello che si mostrava con Griffith si inverte: prima la storia era un pretesto per metter su visioni e sfolgoranti effetti speciali, ora il primo interesse del regista e del pubblico \u00e8 innanzitutto sulla vicenda raccontata.\nGriffith fu anche il primo vero regista della storia del cinema, che entr\u00f2 in conflitto col suo operatore Billy Bitzer proprio per le questioni inerenti alla direzione e la paternit\u00e0 del film. Il regista divenne una sorta di \"narratore invisibile\", che conduceva il pubblico nella storia, sostituendo quello che nel cinema delle origini era stato il narratore o imbonitore, presente in sala durante le proiezioni. Con la specializzazione in varie professioni (regista, operatore, sceneggiatore, fotografo, montatore) il narratore diventer\u00e0 l'espressione di una collettivit\u00e0 di soggetti, compresi anche gli attori, rendendo il cinema una grande arte collettiva, al pari di tradizioni come quella della danza o della musica per orchestra.\nCon \"Intolerance\" (1916) Griffith super\u00f2 s\u00e9 stesso proponendo gi\u00e0 un superamento dei modi della narrazione che lui stesso aveva creato: nel nuovo film us\u00f2 il montaggio parallelo per collegare quattro storie ambientate in tempi e luoghi molto diversi, accomunate dall'idea di condanna dell'intolleranza in favore della pace e dell'armonia tra gli individui. I tempi pi\u00f9 lunghi e i continui collegamenti teorici dovevano stimolare la riflessione dello spettatore, con un interesse del regista pi\u00f9 verso la trasmissione di un concetto che sulle singole storie in s\u00e9.\nSviluppo dei generi.\nIl rapporto privilegiato tra produttori e spettatori si manifestava nei generi cinematografici, che vennero sviluppati e codificati sistematicamente solo negli anni trenta. I generi principali erano il film storico in costume, il kolossal mitologico, il genere drammatico di ambientazione moderna, il film di gangster, il western e il genere comico.\nNel western divenne famoso il primo cowboy cinematografico, Tom Mix, una figura buona che aiutava i deboli e che era sempre vestito di bianco (in antitesi coi suoi nemici vestiti di nero), secondo una contrapposizione netta tra buoni e cattivi della massima chiarezza.\nNel genere drammatico spicc\u00f2 il produttore-artista Jesse Lasky, che mise a punto un sistema di illuminazione (\"illuminazione Lasky\" o \"alla Rembrandt\"), che lasciava in ombra quasi tutta la scena, con una violenta luce, spesso di taglio orizzontale, su un personaggio o un oggetto, che poteva cos\u00ec emergere straordinariamente sullo sfondo. La prima applicazione di questo effetto si trova nel film \"I prevaricatori\" di Cecil De Mille (1915).\nNascita del divismo.\nNegli anni Venti matur\u00f2 anche il fenomeno del divismo, nato dall'intensa collaborazione tra cinema e gli altri mass media (giornali, riviste, rotocalchi, radio, industria musicale). Il divismo \u00e8 un processo di \"divinizzazione\" di un individuo, nel senso il cui la sua immagine diventa un'icona onnipresente nella vita della gente comune, al pari di quello che era stato per le icone religiose del passato. I divi suscitavano deliri di folla feticista (come ben descritto nel libro \"Il giorno della locusta\" del 1939, ambientato alla fine degli anni '20), diventando presto uno dei principali fattori dell'alienazione di massa della societ\u00e0 moderna. Il divo sullo schermo, etereo e soprannaturale, era un'immagine del tutto separata dalla persona in carne ed ossa, che recitava e lavorava come le persone normali.\nTra i primi divi, sia maschili che femminili, ci furono Gloria Swanson o l'efebico Rodolfo Valentino, dalla sensualit\u00e0 del meticcio tenebroso. I divi degli anni '20 sono molto trasgressivi, seduttori e seduttrici ambigui, mentre negli anni '30 il sistema hollywoodiano cerc\u00f2 di addomesticare queste figure, rendendole pi\u00f9 conformiste, legate pi\u00f9 a un casto amore che al sesso.\nMack Sennett e lo \"slapstick\".\nIl genere comico conobbe una straordinaria diffusione e fu la pi\u00f9 importante palestra per la definitiva messa a punto del linguaggio cinematografico, grazie alla sua principale caratteristica, quella della velocit\u00e0. I numeri del cinema comico erano presi dalla tradizione circense, degli acrobati e delle farse popolari, ma il montaggio poteva renderli straordinariamente frenetici e vibranti. Caposcuola del genere fu Mack Sennett e la Keystone (dal 1910), dove nacque il cosiddetto \"slapstick\" (letteralmente \"schiaffo e bastone\"), film-giocattoli caratterizzati dal non-sense e da un rutilante vortice di sberle, pugni, calci, torte in faccia, cadute, voli, rimbalzi, fughe e inseguimenti, in una corsa collettiva indiavolata. Gli uomini lottavano contro gli oggetti spiritati, in un mondo scomposto e ricostruito alla rovescia dagli autori.\nSennett fu abile anche nel creare dei gruppi di personaggi ricorrenti, eredi delle maschere della commedia dell'arte, tra i quali spiccavano i Keystone Cops, poliziotti sciocchi che inseguivano sempre la persona sbagliata, o le Bathing Beauties, di uso puramente decorativo. Queste comiche erano composte da gag disordinate e piuttosto rozze, ma nell'insieme riuscivano a creare un mondo sovversivo e liberatorio, dove i poveri sembravano avere una consolazione nel vedere i ricchi beffati e derubati.\nFondamentale fu l'apporto del cinema comico nell'elaborazione del linguaggio del montaggio, grazie alle scoperte che erano naturali in un clima di sperimentazione continua, dove il centro dell'interesse era il ritmo, piuttosto che la storia, verso un linguaggio cinematografico puro basato sul movimento. Se Griffith era stato l'individuo normativo per il linguaggio cinematografico, Sennett fu quello trasgressivo: per Griffith tutto \u00e8 chiaro e certo (dalle inquadrature alla divisione tra buoni e cattivi), per Sennett tutto \u00e8 fluido e in mutazione. Grazie ai comici il cinema era ora in grado non solo di raccontare una storia, ma anche di rovesciarne il senso, cambiando il punto di vista narrativo e scambiando i ruoli.\nDalla palestra della Keystone uscirono moltissimi maestri del cinema immediatamente successivo, sia in campo comico (Chaplin, Keaton, Arbuckle, Langdon, Turpin, Lloyd) che anche drammatico (Frank Capra).\nCharlie Chaplin.\nLe comiche di Sennett furono popolari e carnevalesche, ma anche ripetitive. I suoi eredi migliori raffinarono lo stile, sviluppando la capacit\u00e0 di rovesciare con padronanza improvvisamente il senso delle immagini, creando situazioni paradossali e divertenti, sfruttando le isotopie (analogie formali) che creano equivoci e giochi, ma anche nobilitando le proprie pellicole giocando sulla linea tra ridicolo e tragico, come solo i migliori comici sanno fare.\nTra le maschere dei film di Sennett c'era anche il cattivo Chas, un gentiluomo elegante ma dispettoso, che metteva nei guai chiunque incontrasse, interpretato da un attore di origine inglese, Charlie Chaplin. Da questo personaggio si svilupp\u00f2 in seguito quello universalmente noto di Charlot (da come veniva chiamato in Francia), un vagabondo povero ma battagliero, adorato dal pubblico e dai critici. Nelle sue avventure Charlot vendicava i deboli e gli oppressi, e pur essendo a sua volta una vittima indifesa, riusciva sempre a vincere, secondo un modello narrativo molto antico.\nNei suoi film il materiale comico della scuderia Sennett divenne estremamente raffinato, con le singole azioni che sono state paragonate a una danza. La sua formazione artistica aveva attinto alla pantomima, all'arte della parodia, al mondo dei clown del circo, in particolare al personaggio piccolo e goffo che diventa l'eroe della rappresentazione, con il quale i bambini si identificavano. Questa sorta di risarcimento simbolico dei deboli, preso dal mondo del circo popolare e trasportato su un piano universale, fu il tema principale dei capolavori di Chaplin. Ma nei suoi film il debole veniva premiato solo sul piano immaginario e sempre sconfitto nella vita reale, lasciando intravedere i risvolti tragici dell'esistenza.\nNel primo film che si possa considerare maturo, \"La cura miracolosa\" del 1917, viene narrata la storia rocambolesca di un alcolista che va alle acque termali per disintossicarsi per poi riuscire a far ubriacare tutto l'albergo, signore comprese, e uscirne, quando tutto va a rotoli, con una nuova fidanzata. Il film dura 19 minuti e presenta ben 181 inquadrature, con una velocit\u00e0 che \u00e8 paragonabile al montaggio brevissimo di \u0116jzen\u0161tejn ne \"La corazzata Pot\u00ebmkin\", che a lui si ispir\u00f2. La cinepresa per Chaplin si sposta quindi con rapidit\u00e0 incredibile, ma con la bellezza e la precisione della danza. Nei film di quegli anni l'impianto narrativo \u00e8 per lo pi\u00f9 un pretesto (\"Charlot soldato\", 1918, \"Il monello\", 1921, \"Il pellegrino\", 1923) poi, con il passaggio alla United Artists, dal 1923 si dedic\u00f2 al melodramma sentimentale e sociale, dove perse una parte della vitalit\u00e0 primitiva, mantenendo per\u00f2 un immenso successo popolare. Nelle sequenze pi\u00f9 famose restano per\u00f2 i suoi \"balletti\" di perfezione formale, come ne \"La febbre dell'oro\" (1925) con le scene della capanna inclinata sul burrone o della lotta contro il vento.\nStanlio e Ollio.\nI maggiori rappresentanti della gag comica slapstick dagli anni '20 ai '30 furono la coppia di Stan Laurel e Oliver Hardy. Come coppia di Stanlio e Ollio operarono dal 1927 al 1951, bench\u00e9 il pubblico e la critica riconoscano il meglio della loro carriera il periodo fino al 1940, prima del periodo della Fox. La mimica dei due personaggi consiste nell'invenzione di un personaggio magrolino, piagnucolone e isterico di nome Stanlio, e il compagno corpulento e saccente di nome Ollio, che pensa sempre di essere migliore di lui, finendo ovviamente in disavventure maggiori. Piccoli giochi di parole e di prestigio aiutarono molto la coppia a superare la prova del sonoro nel 1929, fino alla realizzazione dei lungometraggi dal 1931. I film pi\u00f9 famosi della coppia, dal '27 al '40, sono le comiche \"Metti i pantaloni a Philip\", Marinai a terra\", Grandi affari\", \"Un nuovo imbroglio\" e la comica vincitrice dell'Oscar \"La scala musicale\". I film pi\u00f9 noti sono invece \"I figli del deserto\", \"Fra Diavolo\", \"Nel paese delle meraviglie\" e \"I diavoli volanti\".\nGli Hal Roach Studios.\nHal Roach dagli anni '20 ai '40 finanzia come produttore centinaia di film di vari attori comici, in coproduzione con la MGM, quali Stanlio e Ollio, Harold Lloyd e le Simpatiche canaglie.\nBuster Keaton.\nBuster Keaton fu l'altro mostro sacro del cinema comico di quegli anni. Il suo cinema \u00e8 ancora pi\u00f9 un meccanismo perfetto di quello di Chaplin, con continui rovesciamenti di senso, all'insegna di un esercizio continuo della logica: gli oggetti cambiano di senso, le azioni semplici diventano complesse e quelle impossibili diventano facilissime, ci\u00f2 che sembra innocuo diventa un pericolo e le avversit\u00e0 si rivelano aiuti impensati. Nei film di Keaton il mondo reale diventa astratto, surreale, tutto ci\u00f2 che \u00e8 sbagliato \u00e8 anche giusto e viceversa. Tra le sue migliori opere ci sono, \"The Playhouse\" (1921), dove si moltiplica per interpretare tutta un'orchestra (come M\u00e9li\u00e8s ne \"L'homme-orchestre\"), \"Il maniscalco\" (1922), dove in un'inquadratura da lontano sembra intento a lavorare al fuoco, mentre invece si sta cuocendo due uova al tegamino, \"La palla numero 13\", dove gioca col cinema stesso entrando nello schermo per aiutare una ragazza, \"Una settimana\", dove una casa prefabbricata montata male diventa una giostra che ruota su s\u00e9 stessa, ma alla fine gli abitanti scendono ringraziando per il giro. I suoi capolavori si susseguono per tutta l'epoca del muto: \"Il navigatore\" (1924), \"Le sette probabilit\u00e0\" (1925), due parodie di film-inseguimento, \"Come vinsi la guerra\" (1926) dove durante la guerra di secessione salva da solo un intero esercito, \"College\" (1927), dove diventa un atleta insperato e, infine, \"The Cameraman\", una riflessione sbeffeggiante sul cinema stesso, l'ultima opera interamente sua. Il suo cinema, essendo basato sui giochi visivi, fu tagliato fuori con l'arrivo del sonoro.\nErich von Stroheim.\nIl terzo grande maestro del cinema americano degli anni Venti fu Erich von Stroheim, il pi\u00f9 accanito sostenitore del cinema come arte grandiosa e colossale, basata sulla messa in scena sfarzosa e accuratissima, con enormi scenografie per lungometraggi di durata titanica. Il suo gigantismo mise in difficolt\u00e0 tutti i produttori con i quali lavor\u00f2 (prima la Universal Studios poi la MGM), venendone prima esaltato e poi distrutto. I produttori infatti crearono su di lui una sorta di leggenda, suffragata da una finta biografia che lo voleva nobile europeo, ricco e decadente, in fuga da Vienna.\nI suoi primi lungometraggi (\"Mariti ciechi\" del 1918 e \"Femmine folli\" del 1921) sono sensuali e con storie crudelmente provocanti, dove il realismo dei particolari mette a nudo l'ipocrisia della societ\u00e0 borghese. \"Rapacit\u00e0\" (\"Greed\", 1924) \u00e8 il suo capolavoro, dove il realismo e le continue metafore visive sono fuse in un tutt'uno. Le scenografie ricostruivano in studio un'intera strada di San Francisco come appariva nell'Ottocento, mentre le singole inquadrature erano frequentemente simboliche che esplicitassero il senso della storia e lo stato d'animo dei personaggi.\nVon Stroheim us\u00f2 la profondit\u00e0 di campo, difformemente dalla tendenza americana a preferire immagini meno ricche di dettagli e quindi pi\u00f9 semplici per lo spettatore. Sfruttandola egli pot\u00e9 riempire le inquadrature di vari sensi, dove lo sfondo poteva rappresentare il contrario di quello che si stava rappresentando, contraddicendo l'avanpiano (il soggetto vicino alla telecamera): cos\u00ec se magari si mostra una scena lieta, uno sfondo tetro e spettrale ne denuncia la reale connotazione. Tipico \u00e8 l'esempio in \"Rapacit\u00e0\" del matrimonio dei protagonisti, dove si vede un funerale passare davanti alla finestra. Il suo occhio crudele e intenso far\u00e0 da scuola a tutto il cinema d'autore successivo e raccoglieranno la tecnica dei \"conflitti\" nell'inquadratura Orson Welles e Jean Renoir.\n\"Greed\" fu la prima grande sfida e provocazione alla cultura ed alla societ\u00e0 corrente: un'opera tanto distante dall'intrattenimento spensierato non era destinata al grande successo di pubblico, per cui in seguito i produttori misero il regista sotto controlli pi\u00f9 stretti. Pi\u00f9 tardi la MGM gli offr\u00ec la regia per una versione de \"La vedova allegra\", che trasform\u00f2 in una cinica veduta della decadenza e della depravazione delle feste di corte. Nel 1928 gir\u00f2 \"Queen Kelly\", un altro film maledetto, che aveva come protagonista Gloria Swanson la quale passava da una vita da educanda a un bordello passando per tutti i tipi di bassifondi. La lavorazione del film venne interrotta con l'occasione dell'arrivo del sonoro, per via delle paure del produttore, chiudendo la carriera registica di von Stroheim.\nI film di Stroheim hanno una carica sensuale e erotica che non ebbe pari n\u00e9 prima n\u00e9 dopo: alcuni critici hanno parlato di \"violenza erotica\"."}
{"id": "2052827", "revid": "265329", "url": "https://it.wikipedia.org/wiki?curid=2052827", "title": "Michelle Yvonne Hunziker", "text": ""}
{"id": "2052829", "revid": "1770429", "url": "https://it.wikipedia.org/wiki?curid=2052829", "title": "Sbalzo (veicoli)", "text": "Lo sbalzo \u00e8 la parte del mezzo che si trova oltre il passo del veicolo e che pu\u00f2 essere suddiviso in sbalzo anteriore e sbalzo posteriore.\nUtilit\u00e0.\nGli sbalzi vengono utilizzati principalmente per poter disporre i vari organi e strutture, come motore, abitacolo e bagagliaio per far s\u00ec d'avere il miglior compromesso di distribuzione dei pesi per un determinato tipo di veicolo.\nCaratteristiche.\nPi\u00f9 lo sbalzo \u00e8 pronunciato e pi\u00f9 si avranno:"}
{"id": "2052832", "revid": "767487", "url": "https://it.wikipedia.org/wiki?curid=2052832", "title": "Symphony III - Monolith", "text": "Symphony III - Monolith \u00e8 il quinto album della funeral doom metal band belga Until Death Overtakes Me edito nel 2004.\nIl disco \u00e8 stato pubblicato con licenza creative commons (cc-by-nc-nd-3.0) ed \u00e8 liberamente ascoltabile e scaricabile da internet."}
{"id": "2052835", "revid": "600229", "url": "https://it.wikipedia.org/wiki?curid=2052835", "title": "Musica bandistica", "text": ""}
{"id": "2052836", "revid": "108107", "url": "https://it.wikipedia.org/wiki?curid=2052836", "title": "Olimpiadi invernali 1998", "text": ""}
{"id": "2052838", "revid": "108107", "url": "https://it.wikipedia.org/wiki?curid=2052838", "title": "Olimpiadi invernali 1994", "text": ""}
{"id": "2052839", "revid": "1318658", "url": "https://it.wikipedia.org/wiki?curid=2052839", "title": "Acido muconico", "text": "L'acido muconico (nome IUPAC: acido esa-2,4-diendioico) \u00e8 un acido dicarbossilico. Esistono tre forme isomere designate \"trans,trans\"-acido muconico, \"cis,trans\"-acido muconico, e \"cis,cis\"-acido muconico che differiscono per la geometria intorno ai doppi legami.\nIl \"trans,trans\"-acido muconico \u00e8 un metabolita del benzene nell'uomo. La determinazione della sua concentrazione nelle urine \u00e8 pertanto usata come biomarcatore dell'esposizione al benzene.. \nIl \"trans,trans\"-acido muconico pu\u00f2 essere preparato per sintesi dall'acido adipico.\nL'acido \" cis, cis \"-muconico \u00e8 prodotto da alcuni batteri attraverso la degradazione enzimatica di vari composti chimici aromatici.\nLa bioproduzione di acido muconico \u00e8 interessante a causa del suo potenziale utilizzo come piattaforma chimica per la produzione di diverse preziose bioplastiche di consumo tra cui nylon-6,6, poliuretano e polietilentereftalato (PET)."}
{"id": "2052840", "revid": "108107", "url": "https://it.wikipedia.org/wiki?curid=2052840", "title": "Olimpiadi invernali 1992", "text": ""}
{"id": "2052841", "revid": "767487", "url": "https://it.wikipedia.org/wiki?curid=2052841", "title": "Paolo Ordanini", "text": "Biografia.\nInizia in tenera et\u00e0 lo studio del pianoforte ed a quindici anni, in un periodo difficile per l'Italia, ma soprattutto per Milano, uscita stremata e semidistrutta dalla guerra, Ordanini, per mantenersi agli studi, suona regolarmente la fisarmonica con orchestre da ballo formate da musicisti della Rai.\nStudente di liceo e poi di Ingegneria al Politecnico, si accorge che quella che \u00e8 stata da sempre una passione pu\u00f2 (e deve) diventare la professione della sua vita.\nDa qui la decisione di intraprendere quella che sar\u00e0 una carriera che gli regaler\u00e0 soddisfazioni e riconoscimenti.\nAll'et\u00e0 di venticinque anni, Paolo Ordanini entra a far parte del complesso dei Rocky Mountains, formazione di musica country e jazz assai conosciuta in ambito milanese negli anni cinquanta.\nDopo diversi anni di esibizioni al famoso \"Santa Tecla\", allora tempio del jazz meneghino (dove Ordanini suonava il vibrafono), i Rocky Mountains si scindono.\nA quel punto, nel 1958, Paolo Ordanini con Bruno De Filippi e Tony Dallara d\u00e0 vita a I Campioni, gruppo storico nel panorama della musica leggera italiana.\nNella band, Ordanini \u00e8 pianista, organista, sassofonista e anche voce in falsetto.\nNel 1963, entra nella formazione come chitarrista un giovanissimo e riccioluto ragazzo proveniente dalla provincia di Rieti.\nSi tratta di Lucio Battisti, che rimarr\u00e0 nel gruppo per diversi anni. La canzone \u201cSe rimani con me\u201d, il primo pezzo scritto da Battisti, non essendo questi all'epoca ancora iscritto alla SIAE come trascrittore, venne firmato \u2013 dietro richiesta dello stesso Battisti \u2013 anche da Paolo Ordanini.\nNel 1977 I Campioni si sciolgono e ciascuno dei componenti prende la sua strada.\nOrdanini sceglie di dedicarsi all'attivit\u00e0 di piano bar nei pi\u00f9 noti locali milanesi fino a quando, nel 1982, decide di interrompere l'attivit\u00e0 di musicista.\nUn'attivit\u00e0 che lo aveva portato, fra l'altro, a suonare come session man con i pi\u00f9 importanti gruppi e orchestre che hanno accompagnato, in fase di incisione, i big della musica leggera italiana (Mina, Johnny Dorelli, Betty Curtis tanto per citare qualche nome), nonch\u00e9 ad essere per lungo tempo vibrafonista nell'orchestra Rai di Mario Migliardi.\nInoltre ha avuto l'onore (\u00e8 lui stesso a usare questo termine) di accompagnare occasionalmente al pianoforte musicisti del calibro di Chet Baker, Zoot Sims, Gato Barbieri, Art Blakey, di passaggio a Milano nel corso delle loro tourn\u00e9e."}
{"id": "2052842", "revid": "108107", "url": "https://it.wikipedia.org/wiki?curid=2052842", "title": "Olimpiadi invernali 2002", "text": ""}
{"id": "2052843", "revid": "1522738", "url": "https://it.wikipedia.org/wiki?curid=2052843", "title": "Verin Sedai", "text": ""}
{"id": "2052844", "revid": "108107", "url": "https://it.wikipedia.org/wiki?curid=2052844", "title": "Olimpiadi invernali 1988", "text": ""}
{"id": "2052846", "revid": "108107", "url": "https://it.wikipedia.org/wiki?curid=2052846", "title": "Olimpiadi invernali 1984", "text": ""}
{"id": "2052847", "revid": "108107", "url": "https://it.wikipedia.org/wiki?curid=2052847", "title": "Olimpiadi invernali 1980", "text": ""}
{"id": "2052848", "revid": "773636", "url": "https://it.wikipedia.org/wiki?curid=2052848", "title": "Chiesa di San Zanobi (San Casciano in Val di Pesa)", "text": "La chiesa di San Zanobi al Cigliano o di San Vincenzo \u00e8 un edificio sacro, situato in localit\u00e0 Cigliano, nel comune di San Casciano in Val di Pesa annesso al \"Castello di Cigliano\".\nStoria.\nLa chiesa di San Zanobi \u00e8 situata tra le localit\u00e0 Cigliano di Sotto e Cigliano di Sopra.\nNon compare in nessun documento erariale perch\u00e9 questa chiesa non \u00e8 mai stata al centro di nessuna parrocchia ma era solamente un oratorio posto nel popolo della chiesa di Faltignano. In Carta del settembre 1059 si trova che il castello del Cigliano, con le pertinenze e la chiesa, venne donato all'episcopato fiorentino a tempo del vescovo Gherardo, poi papa Niccol\u00f2. Fra i ghibellini cacciati o confinati fuori di Firenze nel 1268, figurano Azzolino, Cardo e Amato del Cigliano. Nel 1315 la Parrocchia del fu Forense del Cigliano restitu\u00ec al vescovo una casa o molinello posto nel piviere di Decimo.\nLa prima testimonianza si trova in un documento datato 19 febbraio 1371 in cui si decreta che Nicola di Pietro fu nominato rettore della chiesa dalla famiglia Bardi, patrona della chiesa e proprietaria del castello del Cigliano.\nNel XVII secolo vi venne traslata la sede della parrocchia di santo Stefano a Petriolo. Nel 1770 ricevette una donazione per potervi svolgere delle messe di suffragio.\nAlla fine del XIX secolo la chiesa venne intitolata a Vincenzo.\nArchitettura.\nLa chiesa del Cigliano appare di aspetto settecentesco. Ha una aula rettangolare di proporzioni slanciate.\nSulla parte posteriore \u00e8 posto il campanile a vela. Nella tribuna si nota un portale architravato di epoca romanica, a dimostrazione che l'orientamento della chiesa \u00e8 stato invertito. Il portale \u00e8 riferibile al XIII secolo. La muratura dell'edificio \u00e8 stata realizzata con ciottoli di fiume disposti a filaretto."}
{"id": "2052849", "revid": "108107", "url": "https://it.wikipedia.org/wiki?curid=2052849", "title": "Olimpiadi invernali 1976", "text": ""}
{"id": "2052850", "revid": "108107", "url": "https://it.wikipedia.org/wiki?curid=2052850", "title": "Olimpiadi invernali 1972", "text": ""}
{"id": "2052852", "revid": "298055", "url": "https://it.wikipedia.org/wiki?curid=2052852", "title": "Bertex - Ingresso libero", "text": "Bertex - Ingresso libero \u00e8 il primo album live di Loredana Bert\u00e8, pubblicato dall'etichetta Fonopoli nel 1994.\nIl disco.\nL'album \u00e8 stato registrato durante i concerti tenutisi al Teatro Civico di Tortona, il 17 dicembre 1993 e al Teatro Smeraldo diMilano il 20 dicembre 1993.\nL'album contiene anche due brani di studio registrati allo Studio Mobile Umbi di Modena: \"Amici non ne ho\" e \"Vaya con Dios\", cantato in duetto con Renato Zero e gi\u00e0 pubblicato l'anno precedente nell'album \"Ufficialmente dispersi\". Il brano \"Stiamo come stiamo\" \u00e8 cantato in duetto con Mia Martini."}
{"id": "2052853", "revid": "108107", "url": "https://it.wikipedia.org/wiki?curid=2052853", "title": "Olimpiadi invernali 1968", "text": ""}
{"id": "2052854", "revid": "108107", "url": "https://it.wikipedia.org/wiki?curid=2052854", "title": "Olimpiadi invernali 1964", "text": ""}
{"id": "2052855", "revid": "108107", "url": "https://it.wikipedia.org/wiki?curid=2052855", "title": "Olimpiadi invernali 1960", "text": ""}
{"id": "2052856", "revid": "108107", "url": "https://it.wikipedia.org/wiki?curid=2052856", "title": "Olimpiadi invernali 1956", "text": ""}
{"id": "2052858", "revid": "108107", "url": "https://it.wikipedia.org/wiki?curid=2052858", "title": "Olimpiadi invernali 1952", "text": ""}
{"id": "2052859", "revid": "108107", "url": "https://it.wikipedia.org/wiki?curid=2052859", "title": "Olimpiadi invernali 1948", "text": ""}
{"id": "2052860", "revid": "108107", "url": "https://it.wikipedia.org/wiki?curid=2052860", "title": "Olimpiadi invernali 1936", "text": ""}
{"id": "2052861", "revid": "108107", "url": "https://it.wikipedia.org/wiki?curid=2052861", "title": "Olimpiadi invernali 1932", "text": ""}
{"id": "2052862", "revid": "108107", "url": "https://it.wikipedia.org/wiki?curid=2052862", "title": "Olimpiadi invernali 1928", "text": ""}
{"id": "2052863", "revid": "108107", "url": "https://it.wikipedia.org/wiki?curid=2052863", "title": "Olimpiadi invernali 1924", "text": ""}
{"id": "2052866", "revid": "1602064", "url": "https://it.wikipedia.org/wiki?curid=2052866", "title": "Maria Maddalena in estasi", "text": "Maria Maddalena in estasi, \u00e8 un dipinto a olio su tela (106,5x92,5 cm) di Michelangelo Merisi da Caravaggio, databile attorno al 1606, anche se alcuni studiosi e storici dell'arte, propendono per il 1610. Attualmente \u00e8 presente in pi\u00f9 versioni, alcune delle quali sono copie evidenti e firmate. Nella \"versione cosiddetta \"Klain\" (dal nome dei penultimi proprietari privati, nella foto accanto),\" fu identificata dal prof. Maurizio Marini (e poi notificata dal Ministero dei Beni Culturali), che colloc\u00f2 la sua esecuzione nel momento della fuga di Caravaggio da Roma, dopo l'uccisione di Ranuccio Tomassoni . Secondo lo studioso, il quadro fu dipinto a Paliano, quando Caravaggio era ospite nei feudi dei Colonna, famiglia che aveva assicurato a Caravaggio la sua protezione. Ultimamente, i pareri sulla sua autenticit\u00e0 sono stati rafforzati da una serie di analisi non invasive, condotte fra il 2016 e il 2018 presso il fiorentino Opificio delle Pietre Dure dal prof. Roberto Bellucci. I dettagli emersi dalle indagini assicurano dell'alta qualit\u00e0 della realizzazione, con elementi tecnici e stilistici tipici della manifattura caravaggesca: gli sbozzi eseguiti a biacca, alcune tracce di disegno utili a \"fermare\" la composizione, l'inserimento di uno sfondo paesaggistico da riferire all'ultimo stile del Caravaggio romano.\nUn'altra versione accreditata \u00e8 quella conosciuta come \"Maddalena Gregori\", che prende il nome di una tra i massimi esperti mondiali del Merisi, la prof.ssa Mina Gregori , che l'ha scoperta nel 2014. Durante il primo restauro, in una \"tasca\" tra la tela di rifodero e la tela originale, venne alla luce un biglietto, con grafia seicentesca, che riporta la scritta \"\"Madalena reversa di Caravaggio a Chiaia ivi da servare pel beneficio del Cardinale Borghese di Roma\". \"Il foglietto, che era ripiegato in quattro parti, \u00e8 stato analizzato sotto la guida della dott.ssa Orietta Verdi presso i laboratori dell'Universit\u00e0 di Tor Vergata e della Sapienza di Roma. Le analisi su di esso hanno permesso di stabilire che la carta \u00e8 del XVI secolo e l'inchiostro \u00e8 un \"Ferro-Gallico\" artigianale sempre databile a quel periodo. .\nStoria.\nL'opera originale \u00e8 documentata da numerose fonti, che parlano di una \"Maddalena a mezza figura\" realizzata dal pittore lombardo: Bellori la collocava proprio nel 1606, quando il pittore fugg\u00ec da Roma riparando nei feudi Colonna; a suo parere, sostenuto anche dal Mancini, egli si rifugi\u00f2 a Zagarolo. Baglione, invece, pensava che Caravaggio si fosse fermato a Palestrina. Anche dopo la morte di Caravaggio si continu\u00f2 a parlare del quadro; qualcuno lo riteneva facente parte del bagaglio dell'artista, quando, nel tentativo di rientrare a Roma dopo il suo soggiorno napoletano, trov\u00f2 la morte sulle coste laziali. \nIdentificato per molto tempo con la \"Maddalena Klain\", il quadro rimase in possesso della famiglia Colonna. Nel 1873 fu acquistato dal canonico napoletano Michele Blando ed ereditato da sua nipote, poi sposata Klain. In et\u00e0 contemporanea, nel 1976, il quadro pass\u00f2 ad un collezionista, i cui eredi sono agli attuali proprietari.\nLe molteplici copie del dipinto furono eseguite in larga parte da Louis Finson e sono da lui firmate. Non si pu\u00f2 escludere in assoluto che lo stesso Caravaggio ne abbia realizzate, bench\u00e9 alcuni studiosi tendano ad escludere tale evenienza.\nDescrizione e stile.\nSecondo alcune fonti, il dipinto venne realizzato alcuni mesi dopo la fuga di Caravaggio da Roma in seguito all'omicidio di Ranuccio Tomassoni, e in particolare durante il suo soggiorno presso i suoi protettori, membri della famiglia Colonna di Paliano. Durante questo suo breve trasferimento, il pittore realizz\u00f2 almeno due tele: la \"Cena in Emmaus\" e una \"Madalena\"."}
{"id": "2052867", "revid": "767487", "url": "https://it.wikipedia.org/wiki?curid=2052867", "title": "Giuseppe Raffaelli", "text": "Biografia.\nIl padre, avvocato di Catanzaro, lo fece studiare a Napoli, dove si laure\u00f2 in giurisprudenza. Discepolo di Antonio Genovesi, si form\u00f2 anche alla scuola di Basilio Puoti.\nNel 1771, poco pi\u00f9 che ventenne, Raffaelli acquist\u00f2 fama, nel principale foro del Regno di Napoli, poich\u00e9, nel difendere una giovane donna accusata di aver svolto pratiche da fattucchiera, la sua arringa divenne celebre a tal punto che si decise di abolire il reato di stregoneria.\nDopo la Rivoluzione napoletana, in cui aveva presieduto il Tribunale di Stato, fu costretto ad esiliare prima in Francia, poi a Torino e in Lombardia; qui divenne professore di diritto pubblico a Milano, occupando la cattedra lasciata libera da Cesare Beccaria.\nRitornato a Napoli durante il decennio francese, prese parte ai lavori di stesura del codice di procedura penale del regno italico. Dal 1808 fu chiamato, assieme a David Winspeare e a Giacinto Dragonetti, a comporre la Commissione Feudale. Nello stesso anno Gioacchino Murat lo volle anche riordinatore della Corte di Cassazione (insediatasi il 7 gennaio 1809), della quale fu il primo procuratore generale, carica questa che mantenne sino al 1817.\nDal 1815 fece anche parte della seconda commissione reale incaricata dello studio dei nuovi codici borbonici (ultimati nel 1819), contribuendo, in particolare, alla stesura del codice penale e di quello di procedura penale.\nTra il 1820 e il 1826 raccolse, in 5 volumi, sotto il titolo di \"Nomotesia penale\", la summa della scienza giuridica che, nell'intento dell'autore, doveva insegnare ai governi come dettare delle buone leggi, in particolare sui delitti e sulle relative pene, e in cui, facendo frutto della sua lunga attivit\u00e0 di avvocato prima e di giurista poi, procedette ad una disamina dei vari tipi di reati e dei modi sia di prevenirli che di punirli."}
{"id": "2052869", "revid": "290948", "url": "https://it.wikipedia.org/wiki?curid=2052869", "title": "Rilassamento viscoelastico", "text": ""}
{"id": "2052872", "revid": "767487", "url": "https://it.wikipedia.org/wiki?curid=2052872", "title": "Paul Reinecke", "text": "Paul Reinecke studi\u00f2 medicina e scienza sotto l'insegnamento di Rudolf Virchow. Successivamente fu attratto dallo studio della cultura preistorica e frequent\u00f2 le lezioni dell'antropologo John Ranke e dell'archeologo Adolf Furtw\u00e4ngler. Partecip\u00f2 a diverse campagne di scavi nel sud della Germania e in Austria, fra questi quello di Hallstatt che diede il nome alla omonima cultura.\nClassificazione di Reinecke.\nUno dei motivi della notoriet\u00e0 di Reinecke \u00e8 il suo metodo per la datazione dei reperti archeologici rinvenuti nell'area europea dell'et\u00e0 del bronzo e della cultura di Hallstatt. Il metodo \u00e8 basato sulla comparazione e associazioni incrociate di categorie di oggetti metallici rinvenuti con quelli di una analoga tipologia rinvenuti nel sud della Germania.\nIl sistema consente di effettuare datazioni attribuibili a intervalli temporali pi\u00f9 corti rispetti a quelli standard. Queste sequenze sono note come Bronzo (Bz) A-D e Hallstatt (Ha) A-D, dove il periodo Hallstatt C segna la transizione tra l'et\u00e0 del bronzo e l'et\u00e0 del ferro in Europa centrale."}
{"id": "2052875", "revid": "24099", "url": "https://it.wikipedia.org/wiki?curid=2052875", "title": "Chiesa di San Vincenzo al Cigliano", "text": ""}
{"id": "2052882", "revid": "486946", "url": "https://it.wikipedia.org/wiki?curid=2052882", "title": "Riso patate e cozze", "text": ""}
{"id": "2052883", "revid": "298055", "url": "https://it.wikipedia.org/wiki?curid=2052883", "title": "Io (Loredana Bert\u00e8)", "text": "Io \u00e8 un album di Loredana Bert\u00e8, pubblicato nel 1988 dalla casa discografica RCA Italiana.\nIl disco.\n\"Io\" \u00e8 il primo ed unico album inciso da Loredana Bert\u00e8 per la RCA. Viene pubblicato alcuni mesi dopo la seconda partecipazione dell'artista al Festival di Sanremo con il brano \"Io, s\u00ec io\" o semplicemente \"Io\", scritto da Tony Cicco.\nL'album venne registrato a San Francisco con la produzione di Corrado Rustici, ed \u00e8 il primo in cui compare un numero significativo di brani firmati dalla stessa Bert\u00e8: \"Proiezioni\", \"Senza di te... pazza di te\", \"Qui in citt\u00e0\" e \"Rai &amp; T.V.\", sigla degli Europei 1988, co-firmata da Mario Lavezzi.\nDi genere prevalentemente pop, trova una decisa sfumatura rock con i brani \"Fuori di me...fuori dal mondo\" e \"Fornelli bianchi\".\nPer la promozione dell'album vennero utilizzate: \"Angelo amerikano\", di Tony Cicco, presentata al \"Festivalbar\" e ad \"Azzurro\", e \"La corda giusta\", di Bernardo Lanzetti, presentata sia al \"Festivalbar\" che a \"Vota la voce\", dove la Bert\u00e8 si classifica quinta tra le interpreti femminili.\nRaggiunse la posizione n. 29 nella classifica italiana e l'album riesce a restare nella top 50 per 18 settimane consecutive, superando la soglia delle 50.000 copie vendute.\nQuell'anno la Bert\u00e8 si avvalse del management di David Zard, ma la prevista tourn\u00e9e fu annullata quasi subito, che la cantante sposer\u00e0 esattamente un anno dopo.\nL'album \u00e8 stato ristampato su CD nel 2002 per la serie \"Gli indimenticabili\" col titolo \"Loredana Bert\u00e8\" (BMG Ricordi, catalogo 74321913232, etichetta RCA Italiana)."}
{"id": "2052886", "revid": "121836", "url": "https://it.wikipedia.org/wiki?curid=2052886", "title": "Sir Godfrey Kneller", "text": ""}
{"id": "2052890", "revid": "287204", "url": "https://it.wikipedia.org/wiki?curid=2052890", "title": "Gregory Lefort", "text": ""}
{"id": "2052895", "revid": "121836", "url": "https://it.wikipedia.org/wiki?curid=2052895", "title": "Sir Joshua Reynolds", "text": ""}
{"id": "2052898", "revid": "371529", "url": "https://it.wikipedia.org/wiki?curid=2052898", "title": "Randi Ingerman", "text": "Biografia.\nDopo avere studiato balletto fino all'et\u00e0 di 15 anni, Randi Ingerman lascia gli Stati Uniti, dove viene ritenuta troppo formosa (in particolare, con un seno troppo forte) per la carriera di modella, per cercare fortuna in Europa. Dopo avere posato per alcuni cataloghi italiani e avere lavorato come attrice in alcune pellicole come \"Sotto il vestito niente 2\" (1988) o \"Il grande inganno\" (1990) di Jack Nicholson, diventa molto popolare in Italia grazie a uno \"spot\" televisivo della vodka Keglevich del 1995.\nIn seguito a questa esperienza \u00e8 protagonista di numerosi film (\"Svitati\", \"Bastardi\", \"Torno a vivere da solo\") e fiction (\"Il ritorno di Sandokan\", \"Fatima\", \"Il tesoro di Damasco\", \"Tutti gli uomini sono uguali\", \"L'isola dei segreti - Kor\u00e8\"), oltre che di numerose ospitate televisive: dopo avere posato nuda nel 2004 per il calendario sexy della rivista \"Capital\", nel 2006 arriva a partecipare al \"reality show La fattoria\", venendo eliminata nel corso della terza puntata con il 69% dei voti.\nVita privata.\nRandi Ingerman \u00e8 stata sposata dal 2001 al 2004 con Luca Bestetti. Ha affermato di soffrire di gravi crisi epilettiche sin dal 2009."}
{"id": "2052901", "revid": "1924342", "url": "https://it.wikipedia.org/wiki?curid=2052901", "title": "Led Zeppelin (DVD)", "text": "Led Zeppelin \u00e8 un doppio DVD dal vivo dell'omonima rock band inglese. Contiene registrazioni effettuate dal 1969 al 1979 ed include esibizioni effettuate alla Royal Albert Hall nel 1970, al Madison Square Garden nel 1973, all'Earls Court nel 1975, a Knebworth nel 1979 e registrazioni bonus con esibizioni live alla Denmarks Radio ed alcune interviste.\nMenu.\nI menu dei due DVD includono spezzoni di scene tagliate e clip di materiale audio non incluso nei DVD. Le tracce o le scene inedite sono in grassetto, quelle presenti nel DVD in corsivo."}
{"id": "2052905", "revid": "729019", "url": "https://it.wikipedia.org/wiki?curid=2052905", "title": "Gran Premio motociclistico di Francia 2004", "text": "Il Gran Premio motociclistico di Francia 2004 corso il 16 maggio, \u00e8 stato il terzo Gran Premio della stagione 2004 del motomondiale e ha visto vincere la Honda di Sete Gibernau in MotoGP, Daniel Pedrosa nella classe 250 e Andrea Dovizioso nella classe 125."}
{"id": "2052906", "revid": "767487", "url": "https://it.wikipedia.org/wiki?curid=2052906", "title": "Addio terraferma", "text": "Addio terraferma (\"Adieu, plancher des vaches!\") \u00e8 un film del 1999 diretto da Otar Iosseliani.\n\u00c8 stato presentato fuori concorso al 52\u00ba Festival di Cannes.\nTrama.\nDiverse storie e numerosi personaggi si intrecciano, descrivendo una societ\u00e0 inquieta e preda di mutamenti solo apparenti, dove i ricchi fingono di essere poveri e i poveri fingono di essere ricchi. \nL'asse narrativo principale segue gli abitanti di una lussuosa villa alle porte di Parigi: la madre, che ogni giorno parte in elicottero per seguire non meglio precisati affari, \u00e8 attenta soprattutto alle apparenze; il figlio pi\u00f9 grande si reca quotidianamente in citt\u00e0 di nascosto per svolgere umili impieghi e passare il tempo con un gruppo di mendicanti e piccoli malviventi; il padre, interpretato dallo stesso regista, vive quasi segregato nella sua stanza in compagnia di alcolici e trenini elettrici (metafora, questi ultimi, del movimento fittizio delle persone, che percorrono strade complesse ma tornano sempre al medesimo punto di partenza). \nIl titolo originale in francese \"Adieu, plancher des vaches!\", traducibile all'incirca come \"Addio piattaforma delle vacche\" corrisponde al saluto dei marinai quando salpano e ha un senso dispregiativo che si perde nel titolo italiano."}
{"id": "2052909", "revid": "767487", "url": "https://it.wikipedia.org/wiki?curid=2052909", "title": "Luned\u00ec mattina", "text": "Luned\u00ec mattina \u00e8 un film del 2002 scritto e diretto da Otar Iosseliani.\nTrama.\nVincent vive con la madre, la moglie e i due figli, Nicolas e Gaston in un villaggio della campagna francese. Ogni mattina, con metodica regolarit\u00e0, si alza al suono della sveglia, lascia le ciabatte davanti alla dimessa Renault con cui si reca alla stazione, incrociando sempre nello stesso punto il trattore del vicino, e raggiunge col treno la cittadina in cui ha sede lo stabilimento chimico in cui lavora come saldatore. Ai cancelli fuma la sigaretta del condannato ed entra in un inferno di vapori ed emissioni di sostanze dai colori pi\u00f9 inquietanti. Al ritorno, dedica alla pittura, i pochi attimi che riesce a sottrarre alle continue richieste, da parte della moglie, di lavoretti e riparazioni all'abitazione.\nMa un bel giorno, giunto davanti ai cancelli, non spegne la sigaretta e non entra. Decide di andare a far visita al padre in una qualche citt\u00e0. Per la strada sottrae una giovane all'aggressione di tre bulli, ricavandone una sonora bastonata e il padre alle attenzioni della zia e di altre due pie vecchie che lo vorrebbero sul punto di morte. Dal padre riceve del denaro e l'indirizzo di un vecchio amico veneziano: il marchese Enzo Di Martino. Quella notte dorme a casa di un vecchio compagno di scuola che, travestito da distinta signora, gestisce i cessi di un locale, in cui Vincent si \u00e8 intrattenuto, in compagnia di un gruppo di cosacchi, bevendo vodka e cantando strazianti motivi sentimentali.\nLa mattina parte per Venezia. Dopo una rapida visita allo stravagante marchese incontra Carlo, operaio chimico a Marghera che lo guida nella scoperta delle bellezze della laguna. Trascorre la notte, cantando e bevendo a casa del nuovo amico e la mattina successiva lo accompagna al lavoro. Poich\u00e9, sin dal suo arrivo, un borsaiolo lo ha lasciato senza denaro, deve mettere a frutto le sue abilit\u00e0 professionali ed imbarcarsi su una nave tedesca. Nel villaggio francese, la vita, intanto, scorre come sempre. Il parroco spia le sue anime, col binocolo, dall'alto del campanile. L'avaro vicino della famiglia continua a litigare con la moglie, a causa della sua prodigalit\u00e0 e Barth\u00e8l\u00e8my, il loro manovale a farsi scrivere da Nicolas lettere d'amore per la fidanzata. Porte e cancelli vengono sbarrati all'arrivo di una compagnia di gitani che lascia dietro di s\u00e9 un coccodrillo, rinvenuto chiss\u00e0 dove, e che, comunque, serve a Nicolas come soggetto per il drago del San Giorgio, che sta dipingendo sulle pareti della chiesa. Le notizie di Vincent giungono attraverso cartoline dall'Egitto, regolarmente fatte a pezzi, con irritazione, dalla moglie.\nPoi, un giorno, dalla macchina volante, che si \u00e8 costruito, Nicolas vede il padre risalire la strada per il villaggio. Viene accolto nella pi\u00f9 assoluta normalit\u00e0, scandita da nuovi lavoretti da fare e, la mattina del luned\u00ec i pennacchi di fumo del treno per pendolari e della ciminiera, avvistati dall'alto del cielo, indicano il ritorno di Vincent alla vecchia vita.\nCritica.\nCon il suo inconfondibile stile ironico, leggero, raffinato che, nel ricorso ad un uso minimalista dei dialoghi e della costruzione narrativa e psicologica, a favore della puntigliosa osservazione dei comportamenti e delle loro conseguenze ha fatto ricordare Tati e Chaplin, Ioseliani torna in questo film ad affrontare uno dei suoi temi prediletti: l'impossibilit\u00e0 per l'individuo di sottrarsi con la fuga al suo \u201ctragico destino\u201d e la necessit\u00e0 che \u201cognuno beva il suo calice sino in fondo\u201d."}
{"id": "2052915", "revid": "767487", "url": "https://it.wikipedia.org/wiki?curid=2052915", "title": "Giardini in autunno", "text": "Giardini in autunno \u00e8 un film del 2006 scritto e diretto da Otar Iosseliani."}
{"id": "2052916", "revid": "145585", "url": "https://it.wikipedia.org/wiki?curid=2052916", "title": "Villa Volpicelli I", "text": ""}
{"id": "2052917", "revid": "145585", "url": "https://it.wikipedia.org/wiki?curid=2052917", "title": "Villa Volpicelli II", "text": ""}
{"id": "2052918", "revid": "110157", "url": "https://it.wikipedia.org/wiki?curid=2052918", "title": "Federazione cestistica della Germania", "text": "La Deutscher Basketball Bund e. V. (acronimo DBB) \u00e8 l'ente che controlla e organizza la pallacanestro in Germania.\nLa federazione controlla inoltre la nazionale di pallacanestro della Germania. Ha sede a Hagen e l'attuale presidente \u00e8 Ingo Weiss.\n\u00c8 affiliata alla FIBA dal 1934, e dalla fine della seconda guerra mondiale al 1989 ha gestito il campionato e le nazionali maschile e femminile della Germania occidentale."}
{"id": "2052920", "revid": "102889511", "url": "https://it.wikipedia.org/wiki?curid=2052920", "title": "Reformatio in peius", "text": "Con reformatio in peius si intende in diritto processuale penale il divieto del giudice di appello di riformare la sentenza di primo grado irrogando una pena o una misura peggiori delle precedenti.\nTale possibilit\u00e0 \u00e8 prevista per il giudice soltanto nel caso che il giudizio di primo grado sia stato impugnato dal Pubblico Ministero, con appello diretto o incidentale. Nel caso sia stato il solo imputato a impugnare, l'art. 597 comma terzo del codice di procedura penale prevede un divieto di \"reformatio in peius\": in quel caso il giudice di appello pu\u00f2 soltanto confermare la pena di primo grado o attenuarla.\nNatura normativa del divieto ex art. 597 comma 3 c.p.p..\n\u00c8 questione dibattuta in dottrina se il divieto di \"reformatio in peius\" sia un principio normativo generale o di natura e portata eccezionali.\nMolti sono gli sforzi di condurlo sotto la prima categoria: una delle impostazioni pi\u00f9 note \u00e8 quella seguita anche da Bellavista, secondo il quale il divieto di \"reformatio in peius\" sarebbe conseguenza diretta del principio \"ne eat iudex ultra petita partium\" (\"Non si pronunci il giudice oltre quanto chiesto dalle parti\"). Questa impostazione, criticata da molti anche riguardo all'effettivo potere cognitivo del giudice che sarebbe limitato non ai motivi dell'impugnazione della parte ma ai capi e ai punti della sentenza. Inoltre, secondo vari autori, tale principio non sarebbe presente nell'ordinamento di procedura penale, anche e visto che nell'appello non esiste una vera e propria domanda, per cui il giudice sarebbe costretto in limiti che non avrebbero nemmeno un'esistenza. Qualora anche si accettasse l'esistenza di una domanda, quest'impostazione non spiegherebbe perch\u00e9 il giudice possa irrogare una sanzione minore, per espressa previsione di legge (597 comma 1\u00b0), nonostante non sia tra i motivi d'impugnazione. Per ultimo, non sembra conseguenza diretta di tale principio, dato che la \"reformatio in peius\" \u00e8 vietata soltanto nel caso che sia stato l'imputato da solo ad impugnare.\nAltri Autori, tra i quali Carnelutti, hanno insistito che tale principio poggiasse sull'interesse ad impugnare dell'imputato, che chiaramente non coinciderebbe col risultato di una pena peggiore. Questa impostazione ha sub\u00ecto una dura critica riguardo all'interesse, che non avrebbe nell'ordinamento il valore assoluto che gli si vorrebbe dare: in realt\u00e0 l'interesse ad impugnare \u00e8 solo un presupposto di ammissibilit\u00e0 dell'impugnazione, ma non un oggetto di tutela nell'impugnazione stessa.\nL'impostazione pi\u00f9 seguita \u00e8 quella che fa derivare il divieto di \"reformatio in peius\" dal principio penalistico del \"favor rei\".\nTale principio sostengono vari Autori per\u00f2, non \u00e8 un principio generale normativo bens\u00ec informativo, quindi applicabile per certi rami di un ordinamento ma non in via analogica interpretativa. Varie sono le analogie tra i due principi, come la retroattivit\u00e0 delle conseguenze favorevoli e le varie eccezioni che subiscono o comportano. \nNe consegue che \u00e8 un principio di natura eccezionale."}
{"id": "2052922", "revid": "767487", "url": "https://it.wikipedia.org/wiki?curid=2052922", "title": "Tommy Sale", "text": ""}
{"id": "2052928", "revid": "729019", "url": "https://it.wikipedia.org/wiki?curid=2052928", "title": "Pe\u00f1arrubia (Abra)", "text": "Pe\u00f1arrubia \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nPe\u00f1arrubia \u00e8 formata da 9 baranggay:"}
{"id": "2052934", "revid": "599013", "url": "https://it.wikipedia.org/wiki?curid=2052934", "title": "Pe\u00f1arrubia", "text": ""}
{"id": "2052935", "revid": "1305772", "url": "https://it.wikipedia.org/wiki?curid=2052935", "title": "Diva", "text": ""}
{"id": "2052939", "revid": "1345938", "url": "https://it.wikipedia.org/wiki?curid=2052939", "title": "Voltammetria a impulsi tradizionale", "text": "La voltammetria a impulsi tradizionale \u00e8 una tecnica elettrochimica utilizzata in chimica analitica. \nLa tecnica \u00e8 simile alla voltammetria a scansione lineare o alla voltammetria a variazione graduale, con la differenza che questa tecnica usa una serie di impulsi di potenziale di ampiezza crescente (vedi figura a sinistra), invece di un potenziale crescente linearmente o a gradini.\nLa corrente \u00e8 misurata alla fine di ogni impulso, per dare tempo alla correnti di carica di decadere ed abbattere cos\u00ec la corrente capacitiva permettendo di rilevare concentrazioni fino a 5*10-7 M.\nTali esperimenti sono normalmente effettuati in soluzioni statiche sia con elettrodi a goccia di mercurio (chiamata anche polarografia ad impulsi tradizionale) che con elettrodi solidi.\nIl potenziale \u00e8 dato da un impulso iniziale di valore Ei di durata \"t\", compreso tra 1 e 100 millisecondi, in cui avviene il passaggio di corrente, e un intervallo tra due impulsi tipicamente tra 0,1 e 5 secondi, in cui si ha il decadimento del segnale della corrente di carica, seguito da un impulso di valore Ei+1 maggiore del precedente. \nIl risultato della misura viene rappresentato in un grafico (voltammogramma) che ha la corrente registrata sulle ordinate e il potenziale al quale avviene l'impulso sulle ascisse (figura a destra).\nVariazioni di tale tecnica sono la voltammetria ad impulsi differenziali e la voltammetria ad onda quadra."}
{"id": "2052943", "revid": "125011206", "url": "https://it.wikipedia.org/wiki?curid=2052943", "title": "Hill Valley", "text": "Hill Valley \u00e8 la cittadina immaginaria dove sono ambientate le avventure della trilogia cinematografica statunitense di \"Ritorno al futuro\" e dove abitano tutti i personaggi della serie. \nNella realt\u00e0, \u00e8 stata ambientata soprattutto all'interno degli Universal Studios di Los Angeles, in alcuni sobborghi di Los Angeles e nei dintorni del nord California.\nHill Valley nel 1985.\nPeriodo delle effettive riprese dell'inizio della saga, nonch\u00e9 del periodo di partenza e di arrivo dei viaggi nel tempo, Hill Valley rispecchia una tipica e tranquilla cittadina della societ\u00e0 americana dell'epoca (Il cartello di benvenuto della localit\u00e0, in tutti e tre i film, sottotitola \u00ab\"A nice place to live\"\u00bb, \"Un posto grazioso in cui vivere\"). Il sindaco \u00e8 Goldie Wilson, mentre la scuola superiore di Marty, piena di graffiti, \u00e8 diretta dal severo preside Strickland.\nInizialmente, la produzione scelse, come luogo per le riprese del primo film, la reale cittadina di Petaluma, nord California, ma i costi proibitivi per modificarla in stile anni cinquanta fecero optare per gli studi Universal di Los Angeles. Fulcro principale di Hill Valley \u00e8, ovviamente, la sua piazza principale, dove ha sede il Municipio/Tribunale, e chiamata quindi Courthouse Square. Sul suddetto finto Palazzo, venne quindi posizionato un famoso orologio a numeri romani, uno dei simboli di riferimento di tutta la saga di \"Ritorno al futuro\", quello che, nella storia, verr\u00e0 colpito dal fulmine del 12 novembre 1955 alle 10:04 PM. Tale centro cittadino di Hill Valley fu utilizzato per molti altri film, tra i quali il primissimo episodio de \"Ai confini della realt\u00e0\" (episodio \"La barriera della solitudine\"), \"Bye, Bye Birdie\" (1969), \"Gremlins\" (1984), quindi, successivamente alla saga, per il videoclip di \"Why Don't You Get a Job?\" (1998) degli Offspring e \"Una settimana da Dio\" (2003). Tuttavia, il finto Palazzo del Tribunale fu oggetto di due importanti incendi avvenuti negli Studios (il primo del 1990, l'altro del 1997) ed entrambe le volte ricostruito.\nSecondo l'idea iniziale di Bob Gale, Hill Valley fu fondata nel nord California, nella seconda met\u00e0 del XIX secolo, nelle montagne della Sierra Nevada, cos\u00ec come si evince anche in una mappa ferroviaria di \"Ritorno al futuro - Parte III\". Inoltre, nelle scene di tutti e tre i film ricorre spesso l'ingresso alla contea dove \u00e8 situata Hill Valley, chiamata \u201cLyon Estates\u201d, letteralmente \u201cTenute del Leone\u201d, ingresso appunto piantonato da due piccole statue leonine, costruite negli Universal Studios di Los Angeles e collocate per le riprese a Sandusky Avenue angolo Kagel Canyon Road, a Pacoima, California.\nAltri luoghi di Hill Valley nel 1985 sono stati presi da vere locations, cio\u00e8 fuori dagli studi cinematografici, quali:\nHill Valley nel 1955.\nNel 1955, Hill Valley \u00e8 una citt\u00e0 allegra e pulita, tanto che quando Marty vede la scuola, gi\u00e0 diretta dal signor Strickland, si accorge subito che non vi sono presenti i graffiti che invece la tappezzeranno nell'anno da cui proviene. Il sindaco attuale \u00e8 Red Thomas, che si fa pubblicit\u00e0 come far\u00e0 Goldie Wilson nel 1985. In quell'anno Wilson \u00e8 un cameriere che lavora al bar dove Marty vede suo padre George da giovane, il quale abita ancora con i suoi genitori presso Sycamore Street, che, nella realt\u00e0, \u00e8 una casa al 1711 di Bushnell Avenue, South Pasadena, California; sulla stessa strada anche le inquadrature per le case di Lorraine e di Biff. Il luogo dove vengono posti i due leoni d'ingresso \"Lyon Estates\" invece, si trova sulla statale Chino-Corona Road, a Chino, California. Tutti gli esterni e gli interni della scuola di Hill Valley sono stati effettuati presso la reale scuola \"Whittier High School\", al 417 Philadelphia Street, Whittier, di Los Angeles, tranne il salone della festa del \"Ballo Incanto sotto il mare\", girata nella palestra della Hollywood United Methodist Church, 6817 Franklin Avenue, Hollywood (CA). Il piccolo tunnel stradale che percorre Biff nel 1955, dove Marty recupera l'Almanacco, si trova sulla Mt. Hollywood Drive, a sua volta sottostante alla collina dell'Osservatorio astronomico Griffith di Los Angeles.\nHill Valley nel 2015.\nNel 2015 Hill Valley appare come una citt\u00e0 futuristica, con la Texaco rimodernizzata e cartelloni pubblicitari in 3D. C'\u00e8 l'autostrada per le auto volanti e il \"Caf\u00e8 '80\", un bar per nostalgici in cui si trovano oggetti degli anni ottanta, dove non ci sono pi\u00f9 i baristi ma semplici monitor al servizio dei clienti. All'esterno del tribunale, il cui orologio \u00e8 fermo ormai da 60 anni, sorge un piccolo lago.\nNel 2015 inoltre, compare la zona residenziale di Hilldale, appena fuori Hill Valley, dove i McFly andranno ad abitare. La vera location utilizzata per la Hilldale del 2015 \u00e8 Oakhurst Street angolo Somerset Avenue, a El Monte, California, mentre per quella del 1985 \u00e8 Doris Avenue angolo Oxford Drive, a Oxnard, California.\nNei giorni intorno al 21 ottobre 2015, data di arrivo del viaggio nel futuro, in California sono stati organizzati numerosi tour tematici dei posti dove sono stati girati i film, come gli Universal studios e altri posti intorno a Los Angeles\nHill Valley nel 1985-A (Alternativo).\nNella linea del tempo alternativa causata dalle alterazioni generatesi dopo che il vecchio Biff Tannen del 2015 torna nel 1955 rubando la macchina del tempo, per dare l'almanacco sportivo al giovane se stesso, la Hill Valley del 1985 si trasforma una citt\u00e0 allo sbando, come si evince anche dal cartello d'ingresso caduto per terra dove inciampa Marty, con la scritta \"Hill Valley\" corretta con \"Hell Valley\", valle dell'inferno; la scuola \u00e8 stata incendiata sei anni prima, il suo quartiere \u00e8 in rovina e la citt\u00e0 \u00e8 dominata da un grande hotel con casin\u00f2 di propriet\u00e0 dello stesso Biff, diventato ricco e potente grazie alle scommesse sugli eventi sportivi futuri, di cui sapeva in anticipo i risultati grazie all'Almanacco. Le magistrali ricostruzioni delle scene futuristiche di Spielberg hanno comunque una base di inquadratura originale del palazzo Biff's Pleasure Paradise che, in realt\u00e0 \u00e8 il palazzo dell'Hilton Hotel al 555, Universal City Parkway, Universal City, California.\nHill Valley nel 1885.\n\u00c8 l'ambientazione di Ritorno al futuro - Parte III, dove la cittadina dell'anno 1885 diventa un paese stile western, con il saloon, l'ufficio dello sceriffo, la bottega del maniscalco, alcuni negozi e poche case. \u00c8 inoltre in costruzione il futuro Palazzo/tribunale, con l'orologio appena costruito, e che verr\u00e0 inaugurato durante la festa del paese. Secondo l'idea iniziale di Bob Gale, Hill Valley fu fondata nel nord California, nella seconda met\u00e0 del XIX secolo, nelle montagne della Sierra Nevada, cos\u00ec come si evince anche in una mappa ferroviaria, ovvero nella scena quando Doc pianifica la deviazione della locomotiva dalla appena nata linea ferroviaria per San Francisco. Di particolare rilievo nel film rimane il ponte ferroviario Shonash, con l'omonimo burrone, che verr\u00e0 rinominato burrone Clayton in memoria dell'insegnante di scuola cadutavi, evento temporale poi modificato dall'intervento di Doc. Dopo la visita di Marty, che nel 1885 decide di presentarsi ai cittadini di Hill Valley con il nome di Clint Eastwood, e il suo ritorno al 1985 grazie a una locomotiva poi precipitata nel burrone, vediamo che il ponte cambia di nuovo nome: nella nuova versione del 1985, infatti, si chiamer\u00e0 burrone Eastwood, come si pu\u00f2 facilmente leggere su una targa non appena Marty torna nel presente.\nLe vere location delle riprese, avvennero nelle campagne della cittadina di Sonora, nel nord della California, con scenografie opportunamente modificate da Steven Spielberg, compreso il burrone Shonash che, realmente, si trova sulla Red Hills Road a 6 miglia sud-ovest circa dal paese di Chinese Camp, California.\nLuoghi di Hill Valley nel tempo.\nQuesta \u00e8 una tabella di alcuni luoghi pi\u00f9 importanti di Hill Valley che cambiano negli anni 1885, 1955, 1985, 1985A (alternativo) e 2015"}
{"id": "2052944", "revid": "767487", "url": "https://it.wikipedia.org/wiki?curid=2052944", "title": "Primo pittore di corte", "text": "Il titolo di primo pittore di corte inglese (\"Principal Painter in Ordinary\") del re o della regina fu conferito a numerosi artisti, quasi tutti principalmente ritrattisti. Il titolo era differente da quello di Serjeant Painter e a quello di King's Painter, titoli conferiti per la prima volta durante l'epoca Tudor. Altri artisti, come Nicholas Hilliard, che realizz\u00f2 numerosi ritratti della regina Elisabetta I, avevano incarichi simili a quelli di primo pittore, anche se non possedevano il titolo, che fu conferito per la prima volta dal Carlo I Stuart, mecenate e protettore di artisti, al fiammingo Antoon van Dyck nel 1632.\nSegue un elenco di tutti i primi pittori di corte dei re e delle regine d'Inghilterra e Gran Bretagna, dal Seicento al Novecento, secolo nel quale si esaur\u00ec l'incarico."}
{"id": "2052946", "revid": "1632387", "url": "https://it.wikipedia.org/wiki?curid=2052946", "title": "D.E.V.O.L.U.T.I.O.N.", "text": "D.E.V.O.L.U.T.I.O.N. \u00e8 il decimo album in studio della Thrash metal band tedesca Destruction. \u00c8 stato pubblicato il 12 agosto 2008 in tutto il mondo su AFM Records e su Candlelight Records negli Stati Uniti. Hanno partecipato all'album artisti come Gary Holt degli Exodus e Jeff Waters degli Annihilator, entrambi impegnati negli assoli di \"Urge (The Greed of Gain)\". L'album si chiama \"D.E.V.O.L.U.T.I.O.N.\" proprio perch\u00e9 le prime lettere di ogni traccia, in ordine, formano la parola \"Devolution\"."}
{"id": "2052948", "revid": "3831", "url": "https://it.wikipedia.org/wiki?curid=2052948", "title": "Principal Painter in Ordinary", "text": ""}
{"id": "2052949", "revid": "547034", "url": "https://it.wikipedia.org/wiki?curid=2052949", "title": "Citt\u00e0 del Maine", "text": "Lista delle citt\u00e0 del Maine, Stati Uniti d'America, comprendente tutti i comuni (\"city\", \"town\"), gli \"unorganized territories\" (UT), le \"plantation\" e le \"reservation\" dello Stato.\nI dati sono dell'USCB riferiti al censimento del 2000 e ad una stima del 1\u00ba luglio 2007 (limitatamente alle \"city\", per tutti gli altri centri la stima \u00e8 riferita al 1\u00ba luglio 2006."}
{"id": "2052950", "revid": "36426", "url": "https://it.wikipedia.org/wiki?curid=2052950", "title": "Divi", "text": ""}
{"id": "2052953", "revid": "1442080", "url": "https://it.wikipedia.org/wiki?curid=2052953", "title": "NBA Playoffs 1959", "text": "Gli NBA Playoffs 1959 si conclusero con la vittoria dei Boston Celtics (campioni della Eastern Division) che sconfissero i campioni della Western Division, i Minneapolis Lakers.\nEastern Division.\nSemifinali.\n(2) New York Knicks - (3) Syracuse Nationals.\nRISULTATO FINALE: 0-2\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Boston Celtics - (3) Syracuse Nationals.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(2) Minneapolis Lakers - (3) Detroit Pistons.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) St. Louis Hawks - (2) Minneapolis Lakers.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1959.\nBoston Celtics - Minneapolis Lakers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 5 agosto 2021\"."}
{"id": "2052961", "revid": "767487", "url": "https://it.wikipedia.org/wiki?curid=2052961", "title": "Julio Manzur", "text": "Carriera.\nManzur inizia a giocare nel Cerro Cor\u00e1, prima di passare al Club Guaran\u00ed. Ha giocato anche per il Santos in Brasile. Attualmente fa parte della squadra del Pachuca.\nManzur vinse, nel 2004, la medaglia di argento alle Olimpiadi in Grecia. Venne selezionato, in seguito, per giocare con la Nazionale Maggiore i Mondiali 2006 e la Copa America 2007."}
{"id": "2052962", "revid": "729019", "url": "https://it.wikipedia.org/wiki?curid=2052962", "title": "Pidigan", "text": "Pidigan \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nPidigan \u00e8 formata da 15 baranggay:"}
{"id": "2052963", "revid": "124403826", "url": "https://it.wikipedia.org/wiki?curid=2052963", "title": "DFS 39", "text": "Il DFS 39, inizialmente identificato come Delta IVc, era un velivolo sperimentale monomotore e monoposto dotato di ala a delta, realizzato e sviluppato in Germania dall'istituto di ricerca Deutsche Forschungsanstalt f\u00fcr Segelflug (DFS) nella seconda parte degli anni trenta.\nIl DFS 39, codice di identificazione del progetto assegnato dal Reichsluftfahrtministerium, era l'ultimo sviluppo dei Delta IV, quarto di una serie di velivoli sperimentali progettati e realizzati dal pioniere dell'aerodinamica Alexander Lippisch negli anni trenta, per testare la fattibilit\u00e0 e le caratteristiche dell'ala a delta."}
{"id": "2052964", "revid": "36426", "url": "https://it.wikipedia.org/wiki?curid=2052964", "title": "Bernardino di Cola del Merlo", "text": "Biografia.\nNon si hanno di lui molte notizie certe ed \u00e8 ricordato solo in due documenti del 1504 e 1506.\nLe uniche notizie certe di Bernardino le ricaviamo da alcuni documenti che testimoniano la sua attivit\u00e0 a L'Aquila come pittore tra il 1504 e 1506, in funzione di collaboratore di Saturnino Gatti, di cui probabilmente fu allievo. Da queste carte veniamo a sapere anche la provenienza di Bernardino da \"Civita di Penna\", cio\u00e8 Penne. Nessun altro documento riporta successivamente il nome del pittore, che comunque dovette essere di un certo livello. La sua unica opera finora attribuitagli con certezza, il grande \"Polittico di San Leonardo\" - realizzato certamente a cavallo tra il XV e il XVI secolo - mostra numerosi richiami alle opere di Raffaello e Perugino.\nIl polittico, un tempo nella chiesa di san Leonardo a Pianella, \u00e8 oggi nella sala 21 del Museo nazionale d'Abruzzo.\nDai documenti aquilani risulta che Bernardino fu anche scultore, ma di questa sua attivit\u00e0 non ci rimane pi\u00f9 nulla, anche se nel \"Bernardinus Pinnensis\" che firma la cosiddetta \"Madonna Marcotullio\", del Museo Civico-Diocesano di Penne si vuole riconoscere la sua mano.\nNuovi studi attribuiscono a Bernardino di Cola due opere conservate ad Atri: l'affresco di \"Santa Lucia\", nella chiesa di San Nicola e la statua di \"San Giuseppe\", nel Museo Capitolare"}
{"id": "2052965", "revid": "767487", "url": "https://it.wikipedia.org/wiki?curid=2052965", "title": "Tehtaan kentt\u00e4", "text": "Il Tehtaan kentt\u00e4 \u00e8 lo stadio di calcio della citt\u00e0 di Valkeakoski, Finlandia, ed ospita le partite casalinghe della squadra di calcio cittadina, l'FC Haka, che partecipanta alla massima divisione del campionato finlandese, la Veikkausliiga."}
{"id": "2052966", "revid": "61051", "url": "https://it.wikipedia.org/wiki?curid=2052966", "title": "Lippisch Delta IV", "text": ""}
{"id": "2052969", "revid": "120813975", "url": "https://it.wikipedia.org/wiki?curid=2052969", "title": "Goma", "text": "Goma \u00e8 una citt\u00e0 situata nella parte orientale della Repubblica Democratica del Congo, sulla riva settentrionale del Lago Kivu a poca distanza dalla citt\u00e0 ruandese di Gisenyi. \u00c8 il capoluogo della provincia del Kivu Nord ed ha una popolazione di 249.962 abitanti (2004).\nIl lago e le due citt\u00e0 si trovano nel ramo occidentale della Rift Valley. Goma dista circa 20\u00a0km dal cratere del vulcano Nyiragongo.\nLa storia recente della citt\u00e0 \u00e8 stata dominata dalle eruzioni vulcaniche (2002 e 2005) e dalle vicende legate al genocidio del Ruanda del 1994, che a loro volta hanno alimentato la prima e la seconda guerra del Congo. Le conseguenze di ambedue i conflitti hanno tuttora (2019) effetto sulla citt\u00e0 e sui suoi dintorni."}
{"id": "2052973", "revid": "1442080", "url": "https://it.wikipedia.org/wiki?curid=2052973", "title": "NBA Playoffs 1958", "text": "Gli NBA Playoffs 1958 si conclusero con la vittoria dei St. Louis Hawks (campioni della Western Division) che sconfissero i campioni della Eastern Division, i Boston Celtics.\nEastern Division.\nSemifinali.\n(2) Syracuse Nationals - (3) Philadelphia Warriors.\nRISULTATO FINALE: 1-2\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Boston Celtics - (3) Philadelphia Warriors.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Division.\nSemifinali.\n(2) Detroit Pistons - (3) Cincinnati Royals.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) St. Louis Hawks - (2) Detroit Pistons.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1958.\nBoston Celtics - St. Louis Hawks.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 3 agosto 2021\"."}
{"id": "2052975", "revid": "253269", "url": "https://it.wikipedia.org/wiki?curid=2052975", "title": "David Moscow", "text": "Biografia.\nFiglio di Pat e John Moscow , David Moscow apparve sulle scene nel 1986 in un episodio della serie televisiva \"Kate e Allie\". Il suo primo e pi\u00f9 importante ruolo fu quello del giovane Josh nel film \"Big\" (1988), in cui il suo personaggio si trasforma magicamente in un adulto (interpretato da Tom Hanks). Nello stesso anno recit\u00f2 anche nel film \"Il grande viaggio\", con Lukas Haas. Nel 1992 apparve nel film-musical per la Disney \"Gli strilloni\", insieme ai giovani Christian Bale, Luke Edwards e Gabriel Damon. Moscow apparve anche nel film \"Honey\" (2003), con Jessica Alba.\nPer la sua attivit\u00e0 negli anni giovanili Moscow ha ottenuto due candidature nell'ambito degli \"Young Artist Awards\", per i film \"Big\" e \"Gli strilloni\"."}
{"id": "2052979", "revid": "712828", "url": "https://it.wikipedia.org/wiki?curid=2052979", "title": "Miyamoto Dagor", "text": ""}
{"id": "2052981", "revid": "729019", "url": "https://it.wikipedia.org/wiki?curid=2052981", "title": "Pilar (Abra)", "text": "Pilar \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nPilar \u00e8 formata da 19 baranggay:"}
{"id": "2052985", "revid": "287204", "url": "https://it.wikipedia.org/wiki?curid=2052985", "title": "Palazzo delle Albere", "text": "Palazzo delle Albere \u00e8 una villa-fortezza del XVI secolo costruita a Trento dai principi vescovi Madruzzo.\nDescrizione.\nIl palazzo deve il proprio nome alla doppia fila di pioppi cipressini che, in passato, erano allineati lungo il viale che dalla citt\u00e0 conduceva alla villa, attraverso il cosiddetto \"arco dei tre portoni\" posto all'ingresso del viale. Dalla presenza del viale si deduce che un tempo l'accesso principale era rivolto ad oriente. Ad oriente vi \u00e8 il parco, ridotto rispetto alla superficie originaria poich\u00e9 attraversato dalla ferrovia del Brennero ed in parte occupato dal cimitero monumentale di Trento. Tra la ferrovia ed il cimitero, ai lati dell'originario viale, vi sono inoltre i resti di due baluardi che si suppone abbiano avuto funzione di barchesse.\nL'edificio ha una pianta quadrata, con quattro torri angolari quadrate di 6 m di lato e alte 20 m, e circondata da un fossato. La facciata orientale, inoltre, \u00e8 caratterizzata da una doppia serliana.\nAl centro del tetto era originariamente presente una piccola torre quadrangolare (come dimostrano alcuni antichi disegni), ormai andata distrutta. Anche molti degli affreschi presenti nel palazzo sono andati perduti. \nAl primo piano si trovava la Sala grande, ma poco o nulla resta dei dipinti che narravano la vita e le imprese di Carlo V, da notare invece le pitture raffiguranti i 12 mesi. Al secondo piano si sono invece conservati molti affreschi rinascimentali: paesaggi immaginari, con rovine e castelli. Altre pitture presenti nel palazzo rappresentano le sette Arti liberali: Grammatica, Logica, Retorica, Aritmetica, Musica, Geometria, Astronomia; le quattro Virt\u00f9 cardinali: Prudenza, Giustizia, Fortezza e Temperanza; e le tre Virt\u00f9 teologali: Fede, Speranza e Carit\u00e0.\nLeggenda popolare vuole che esistesse un lungo cunicolo sotterraneo che collegava la villa al duomo (la stessa leggenda parla anche di varie gallerie e cunicoli che si dipartivano dal Castello del Buonconsiglio e che permettevano ai principi vescovi di spostarsi senza esser visti).\nStoria.\nL'anno di costruzione della villa \u00e8 incerto, e a tal proposito esistono due tesi: la prima colloca la costruzione nel 1530 su commissione di Giovanni Gaudenzio Madruzzo, padre di Cristoforo Madruzzo, come peraltro riportato dal cronista bresciano del XVII secolo Michelangelo Mariani, aggiungendo che essa avrebbe ospitato nel 1540 circa Carlo V; l'altra tesi, suffragata anche da notizie d'archivio rivelate nel 1910, colloca la costruzione intorno al 1550 su commissione di Cristoforo Madruzzo. \nIl 7 giugno 1551 vi si tenne un pranzo in onore di Filippo II di Spagna (allora principe, figlio di Carlo V) accompagnato da Emanuele Filiberto I di Savoia ed altri nobili, giunti a Trento in occasione del Concilio.\nNel novembre del 1552 l'architetto Andrea Palladio fu invitato a Trento da Cristoforo Madruzzo per esaminare l'opera e consigliare migliorie (la cui influenza si ritrova nell'architettura della villa, assieme a quella di Sebastiano Serlio, tanto che tra il XVII e XVIII secolo era diffusa tra i cronisti l'attribuzione diretta dell'opera ai due architetti, oggigiorno generalmente non accettata).\nAlla morte di Carlo Emanuele Madruzzo (1658) la villa pass\u00f2 nel patrimonio della Mensa vescovile, ma in breve and\u00f2 in decadenza: fu demolita la cinta muraria e parte degli affreschi furono coperti o andarono distrutti. Nel giugno 1721 fu sede provvisoria trentina delle monache di sant'Orsola, che vi rimasero per un tempo imprecisato.\nNel settembre 1796, poco dopo l'occupazione di Trento da parte di Napoleone Bonaparte, la villa fu saccheggiata dai soldati francesi. Nel novembre dello stesso anno la citt\u00e0 fu ripresa dagli austriaci, che usarono la villa come prigione ed ospedale. La notte di Natale dello stesso anno l'edificio prese fuoco e sub\u00ec gravi danni a causa dell'incendio.\nMessa all'asta nell'ottobre 1806, la villa ebbe un primo restauro nel 1833 per opera del vescovo di Trento Francesco Saverio Luschin. Durante i lavori il tetto fu completamente ricostruito, eliminando il torrino con belvedere che vi si trovava al centro. Nella seconda met\u00e0 del XIX secolo l'edificio venne utilizzato come modesta dimora di contadini.\nFra il 1927 ed il 1933 la curia vescovile che lo aveva acquisito lo concesse in gestione alla vicina fabbrica di pneumatici della Michelin come alloggio per i suoi operai.\nNel 1951 vi fu un secondo restauro, poi ripreso nel 1970 con l'acquisizione della villa da parte della Provincia di Trento ed il passaggio, nel 1973, delle competenze in materia di tutela del patrimonio storico artistico dallo stato alla provincia.\nNel 1981 fu la sede espositiva della sezione d'arte contemporanea del Museo provinciale d'arte. Nel 1998 il parco del palazzo ha ospitato tutte le puntate della 29\u00aa edizione di Giochi senza frontiere.\nNel 1987 \u00e8 diventato la sede di Trento del MART, ospitando la parte relativa all'Ottocento del patrimonio artistico museale. Il 1\u00ba gennaio 2011 \u00e8 stato chiuso per restauro. La riapertura al pubblico, inizialmente prevista per il 2012, \u00e8 stata rimandata. Nel 2013 \u00e8 stato aperto a fianco il Museo delle Scienze di Trento MUSE. Dal 2015 il Palazzo delle Albere \u00e8 utilizzato come spazio espositivo per mostre temporanee."}
{"id": "2052989", "revid": "1442080", "url": "https://it.wikipedia.org/wiki?curid=2052989", "title": "NBA Playoffs 1957", "text": "Gli NBA Playoffs 1957 si conclusero con la vittoria dei Boston Celtics (campioni della Eastern Division) che sconfissero i campioni della Western Division, gli St. Louis Hawks.\nFase preliminare.\nSt. Louis Hawks - Fort Wayne Pistons.\nRISULTATO FINALE: 1-0\nSt. Louis Hawks - Minneapolis Lakers.\nRISULTATO FINALE: 0-1\nEastern Division.\nSemifinali.\n(2) Syracuse Nationals - (3) Philadelphia Warriors.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Boston Celtics - (2) Syracuse Nationals.\nRISULTATO FINALE: 3-0\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(2) Minneapolis Lakers - (3) Fort Wayne Pistons.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) St. Louis Hawks - (2) Minneapolis Lakers.\nRISULTATO FINALE: 3-0\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1957.\nBoston Celtics - St. Louis Hawks.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 2 agosto 2021\"."}
{"id": "2052990", "revid": "984922", "url": "https://it.wikipedia.org/wiki?curid=2052990", "title": "Lorelei King", "text": ""}
{"id": "2052991", "revid": "466539", "url": "https://it.wikipedia.org/wiki?curid=2052991", "title": "Erich Neumann (psicologo)", "text": "Biografia.\nNeumann nacque a Berlino in una famiglia ebraica. Studi\u00f2 filosofia, psicologia e medicina, laureandosi nel 1927. Sostenne il primo dei due esami di stato di medicina nel 1933. Ad Heidelberg faceva parte del circolo di amici di Hannah Arendt. Trasferitosi in Svizzera, si specializz\u00f2 in psicologia analitica sotto la supervisione di Carl Gustav Jung. Visto il succedersi degli eventi in Germania decise di emigrare in Palestina, dove ottenne in seguito la cittadinanza israeliana. \u00c8 stato presidente dell\"'Associazione Israeliana degli Psicologi Analisti\".\nPartendo dalle posizioni junghiane, Erich Neumann ha indagato una teoria evolutiva della psiche umana, in particolare la coscienza, associando le tappe dello sviluppo individuale con quelle della storia della coscienza nell'umanit\u00e0. Partendo da presupposti simili a quelli che hanno portato Jean Piaget allo sviluppo della epistemologia genetica - presupposti mutuati dalla biologia e secondo i quali, ma solo dal punto di vista psichico, \"l'ontogenesi ricapitola la filogenesi\", sul modello della vecchia teoria biogenetica di Ernst Haeckel secondo cui lo sviluppo di ogni singolo embrione ripercorre le tappe evolutive che hanno portato alla specie - Erich Neumann ha posto le basi per lo sviluppo dello studio del mito e della psiche. Mentre Piaget ha studiato la coscienza oggettiva e volta all'esterno, Neumann si \u00e8 rivolto alla coscienza soggettiva, interiore ed affettiva."}
{"id": "2052992", "revid": "729019", "url": "https://it.wikipedia.org/wiki?curid=2052992", "title": "Oreste Leonardi", "text": "Biografia.\nRimase orfano del padre, caduto durante la seconda guerra mondiale nel 1944, quando frequentava il secondo anno di Ginnasio. Termin\u00f2 allora gli studi e nel 1946 si arruol\u00f2 nell'Arma dei Carabinieri. Dopo aver prestato servizio in diverse sedi fu assegnato a Viterbo, dove ad una festa di carnevale conobbe la futura moglie Ileana, che spos\u00f2 dopo dieci mesi di fidanzamento e dalla quale ebbe in seguito due figli Sandro e Cinzia.\nNella stessa sede divenne istruttore presso la Scuola sabotatori del Centro militare di paracadutismo a Viterbo. Nel 1963 fu assegnato alla scorta di Aldo Moro, con il quale strinse un forte legame affettivo e di fiducia.\nRaggiunse il grado di maresciallo maggiore nel 1973.\nLa morte.\nIl 16 marzo 1978 era a Roma, capo della scorta del presidente democristiano; sedeva sul sedile anteriore destro della Fiat 130 che trasportava il politico dalla sua abitazione alla sede della Camera dei deputati. Giunti in via Mario Fani, l'auto di Moro e quella della scorta furono bloccate e fatte oggetto di un attacco armato con armi automatiche da parte di almeno quattro terroristi appartenenti alle Brigate Rosse, i quali uccisero i cinque uomini di scorta e rapirono il politico, successivamente a sua volta ucciso. Fu probabilmente il primo ad essere colpito dal fuoco dei terroristi; Leonardi, la cui pistola Colt 38 si trovava in un borsello riposto sotto il sedile, fu colto di sorpresa e non ebbe modo di rispondere al fuoco; secondo il racconto di Valerio Morucci, uno dei due brigatisti che spararono da sinistra sulla Fiat 130, egli prima di morire riusc\u00ec a girarsi per far abbassare il Presidente e proteggere la sua incolumit\u00e0. Mor\u00ec con 9 proiettili in corpo di cui uno che lo colp\u00ec all'altezza del cuore."}
{"id": "2052995", "revid": "253269", "url": "https://it.wikipedia.org/wiki?curid=2052995", "title": "John Shrapnel", "text": "Biografia.\nApparve nei film \"Notting Hill\" (1999) con Julia Roberts e Hugh Grant e \"Il gladiatore\" (2000) di Ridley Scott, nelle vesti di un senatore romano.\nSposato con Francesca Anne Bartley, ebbe tre figli: Joe (1976), sceneggiatore, Lex (1978), attore e Tom (1981), regista.\nMor\u00ec a causa di una lunga malattia il 14 febbraio 2020."}
{"id": "2052996", "revid": "71433", "url": "https://it.wikipedia.org/wiki?curid=2052996", "title": "Fronti\u00e8re(s)", "text": ""}
{"id": "2052999", "revid": "701660", "url": "https://it.wikipedia.org/wiki?curid=2052999", "title": "Vocazione dei santi Pietro e Andrea", "text": "Vocazione dei santi Pietro e Andrea \u00e8 un dipinto attribuito al pittore italiano Caravaggio, realizzato in olio su tela (132x163 cm) probabilmente tra il 1603 e il 1606. \u00c8 custodito nella Royal Collection, ad Hampton Court, a Londra.\nStoria.\nIl dipinto risale al periodo di maggiore successo di Caravaggio a Roma, tra il 1603-1606 circa.\nL'opera venne acquistata da Carlo I - un avido collezionista d'arte - nel 1637. Venduta dal Commonwealth, venne riacquistata da Carlo II dopo la Restaurazione. Essa rimase da allora nelle collezioni reali, e oggi \u00e8 in possesso della regina Elisabetta II. Conservata nell'Hampton Court Palace, \u00e8 stata a lungo creduta una copia senza valore di un originale perduto, ma dopo sei anni di restauro ed esami la Royal Collection dichiar\u00f2 il 10 novembre 2006, che in realt\u00e0 era un'opera autentica di Caravaggio. Il verdetto \u00e8 stato avvalorato da esperti esterni, e il dipinto \u00e8 adesso stimato molto pi\u00f9 di \u00a3 50 milioni.\nDopo un lungo periodo di pulitura, l'opera \u00e8 stata messa in mostra in una piccola esibizione dei dipinti di Caravaggio presso la Galleria della Stazione Termini a Roma dal 22 novembre al 31 gennaio 2006. In seguito, \u00e8 ritornata in Inghilterra per una mostra (dal marzo 2007) del Rinascimento e Barocco Italiano alla Queen's Gallery, nel Buckingham Palace.\nDescrizione e stile.\nIl dipinto rappresenta una scena tratta dal Vangelo di Matteo, che descrive il momento in cui Cristo chiama i due fratelli Simone (futuro Pietro) e Andrea, a essere suoi discepoli:\nMostra un giovane Cristo imberbe, mentre guida i due fratelli molto pi\u00f9 anziani di lui. Il pi\u00f9 esterno dei fratelli, presumibilmente Simone, tiene un pesce nella mano destra. L'estremit\u00e0 della tela \u00e8 piuttosto danneggiata, ma la tavola centrale \u00e8 in buone condizioni. La presenza di \"incisioni\" sullo sfondo della tela che tracciano l'orecchio di San Pietro e gli occhi di Cristo \u00e8 tipica della tecnica di Caravaggio."}
{"id": "2053001", "revid": "108164927", "url": "https://it.wikipedia.org/wiki?curid=2053001", "title": "Sottosezione alpina", "text": "Per Sottosezione alpina (abbreviato in: \"STS\") si intende una suddivisione della catena delle Alpi. Il concetto \u00e8 stato introdotto particolarmente dalla Suddivisione Orografica Internazionale Unificata del Sistema Alpino (SOIUSA) del 2005.\nSituazione precedente.\nLa Partizione delle Alpi del 1926 aveva classificato la catena delle Alpi in 26 sezioni ed in 112 gruppi.\nQuesta classificazione rivel\u00f2 ben presto vari limiti: aveva infatti una visione troppo italo-centrica e non rispettava la natura diversa dei vari massicci alpini.\nInoltre la letteratura francese e austriaca divideva rispettivamente le Alpi francesi e le Alpi austriache in \"massicci\" di dimensioni molto pi\u00f9 piccole delle sezioni alpine.\nLa SOIUSA.\nPer superare queste difficolt\u00e0 la SOIUSA da una parte mantenne il concetto di sezione alpina e, per quanto possibile, non si discost\u00f2 dalle sezione individuate dalla Partizione delle Alpi; dall'altra parte introdusse il concetto di sottosezione alpina avvicinandosi cos\u00ec ai massicci individuati nelle Alpi francesi ed austriache. La SOIUSA in tal modo individu\u00f2 36 sezioni alpine e 132 sottosezioni.\nTalvolta per una maggior vicinanaza con altre classificazioni la SOIUSA suddivide alcune sottosezioni in settori di sottosezioni.\nElenco delle sottosezioni.\nEvidenziando la sezione di appartenenza di seguito viene presentato l'elenco delle 132 sottosezioni (a sinistra un numero progressivo delle 132 sottosezioni; a destra la classificazione SOIUSA delle sottosezioni):\nAlpi Liguri (1)\nAlpi Marittime e Prealpi di Nizza (2)\nAlpi e Prealpi di Provenza (3)\nAlpi Cozie (4)\nAlpi del Delfinato (5)\nPrealpi del Delfinato (6)\nAlpi Graie (7)\nPrealpi di Savoia (8)\nAlpi Pennine (9)\nAlpi Lepontine (10)\nPrealpi Luganesi (11)\nAlpi Bernesi (12)\nAlpi Glaronesi (13)\nPrealpi Svizzere (14)\nAlpi Retiche occidentali (15)\nAlpi Retiche orientali (16)\nAlpi dei Tauri occidentali (17)\nAlpi dei Tauri orientali (18)\nAlpi di Stiria e Carinzia (19)\nPrealpi di Stiria (20)\nAlpi Calcaree Nordtirolesi (21)\nAlpi Bavaresi (22)\nAlpi Scistose Tirolesi (23)\nAlpi Settentrionali Salisburghesi (24)\nAlpi del Salzkammergut e dell'Alta Austria (25)\nAlpi Settentrionali di Stiria (26)\nAlpi della Bassa Austria (27)\nAlpi Retiche meridionali (28)\nAlpi e Prealpi Bergamasche (29)\nPrealpi Bresciane e Gardesane (30)\nDolomiti (31)\nPrealpi Venete (32)\nAlpi Carniche e della Gail (33)\nAlpi e Prealpi Giulie (34)\nAlpi di Carinzia e di Slovenia (35)\nPrealpi Slovene (36)\nCodifica.\nNella codifica della SOIUSA le sottosezioni sono indicate con un numero romano progressivo individuato nella sezione di appartenenza.\nNell'esempio riportato in fianco circa i parametri SOIUSA del monte Bianco si noti che la sottosezione \u00e8 le Alpi del Monte Bianco individuata dal numero romano V essendo le Alpi del Monte Bianco la quinta sottosezione elencata nelle Alpi Graie."}
{"id": "2053004", "revid": "1543377", "url": "https://it.wikipedia.org/wiki?curid=2053004", "title": "British Basketball Federation", "text": "La British Basketball Federation \u00e8 l'ente che unisce le tre federazioni di pallacanestro britanniche (inglese, scozzese e gallese) con l'intento di formare un'unica squadra britannica di pallacanestro. Il progetto nacque in vista delle Olimpiadi di Londra 2012, con lo scopo di avere nella manifestazione una squadra di vertice.\nLe tre associazioni britanniche erano ciascuna separatamente affiliate alla Federazione Internazionale Pallacanestro (FIBA) fino al 2016. In quanto tale, ognuna partecipava separatamente ai campionati europei giovanili, nominava i propri funzionari internazionali. Tuttavia, a livello seniores, sono le rappresentative unite maschile e femminile a partecipare alle massime competizioni internazionali. Dall'ottobre 2016 la federazione scozzese e quella inglese hanno rinunciato all'affiliazione alla FIBA per unire le forze nella federazione britannica, mentre la federazione gallese \u00e8 rimasta indipendente.\nStoria.\nLa Federazione Pallacanestro Britannica e Irlandese (BIBF) \u00e8 stata responsabile per la preparazione e la partecipazione della squadra Gran Bretagna nei tornei di qualificazione olimpica fino al 1992. Nel 1993 la FIBA ha abolito i tornei di qualificazione. Dal 2004, con l'Irlanda del Nord parte integrante della Basketball Ireland, l'Irlanda si \u00e8 dimessa dal BIBF. Nel mese di ottobre 2004 il BIBF cambiato il suo nome in British Basketball Federation e modificato la sua struttura per includere le organizzazioni del basket britannico in qualit\u00e0 di membri."}
{"id": "2053005", "revid": "149485", "url": "https://it.wikipedia.org/wiki?curid=2053005", "title": "Vacca di mare di Steller", "text": ""}
{"id": "2053008", "revid": "438678", "url": "https://it.wikipedia.org/wiki?curid=2053008", "title": "La soledad (film)", "text": "La soledad \u00e8 un film del 2007 diretto da Jaime Rosales.\n\u00c8 stato presentato nella sezione Un Certain Regard del 60\u00ba Festival di Cannes."}
{"id": "2053009", "revid": "37401", "url": "https://it.wikipedia.org/wiki?curid=2053009", "title": "Julian Rhind-Tutt", "text": "Biografia.\nHa frequentato la Central School of Speech and Drama di Londra.\nProbabilmente pi\u00f9 conosciuto per il ruolo del Dr. \"Mac\" McCartney nella commedia Green Wing. Apparve nel film \"Notting Hill\" con Julia Roberts e Hugh Grant.\nNel 2007 prende parte al film \"Stardust\" nel ruolo di Quartus.\n\u00c8 sposato con la truccatrice Nata\u0161a Zajc da cui ha avuto un figlio, Lucien.\nDoppiatori italiani.\nNelle versioni in italiano dei suoi film, Julian Rhind-Tutt \u00e8 stato doppiato da:"}
{"id": "2053012", "revid": "156341", "url": "https://it.wikipedia.org/wiki?curid=2053012", "title": "Sport Vela Viareggio", "text": ""}
{"id": "2053014", "revid": "767487", "url": "https://it.wikipedia.org/wiki?curid=2053014", "title": "Diospirina", "text": "La diospirina (o 2,61\u2013bis\u20137\u2013metiljuglone o bi-nafto chinone) \u00e8 un dimero asimmetrico del 7\u2013metiljuglone.\nLa diospirina \u00e8 un derivato dell'1-4 naftochinone e si forma a partire dalla plumbagina e dal\np-idrossi derivato del 7-metil-juglone (i quali sono composti naftochinonici), mediante reazioni di sostituzione e riduzione.\nIn natura si trova nella specie vegetale \"Diospyros chloroxylon\" (genere \"Diospyros\"), della famiglia della Ebenaceae.\nForma cristalli cubici di colore rosso-arancio, e presenta punto di fusione a 258 \u00baC."}
{"id": "2053020", "revid": "2230685", "url": "https://it.wikipedia.org/wiki?curid=2053020", "title": "Le 13 rose", "text": "Le 13 rose \u00e8 un film del 2007 diretto da Emilio Mart\u00ednez L\u00e1zaro.\nTrama.\nDopo l'occupazione di Madrid da parte dell'esercito franchista e la fine della guerra, la Giovent\u00f9 socialista unificata tent\u00f2 di riorganizzarsi clandestinamente sotto la direzione di Jos\u00e9 Pena Brea, 21 anni. I leader del PCE e del JSU avevano lasciato la Spagna, lasciando l'organizzazione nelle mani di insignificanti militanti, che speravano di passare inosservati. Jos\u00e9 Pena, segretario generale del comitato provinciale della JSU, \u00e8 stato arrestato con una dichiarazione e costretto a dare, con la tortura, tutti i nomi che conosceva e firmare una dichiarazione preparata.\nAnche Roberto Conesa, un poliziotto infiltrato nell'organizzazione, ha collaborato alla caduta dell'organizzazione. Conesa fu, in seguito, commissario della Brigada politico social, la polizia politica franchista e ricopr\u00ec un ruolo importante nella polizia durante i primi anni della democrazia. Praticamente tutta l'organizzazione clandestina cadde in questo modo, con pochissime possibilit\u00e0 di riorganizzazione. La maggior parte dei detenuti non aveva ancora avuto il tempo di integrarsi nell'organizzazione clandestina o aveva appena finito di farlo. Tra gli arrestati c\u2019erano \"Las Trece Rosas\", che vennero portate prima in strutture di polizia dove sono state torturate, e poi al carcere femminile di Ventas, costruita per 450 persone ma affollato da .\nIl 27 luglio 1939 fu effettuato un attacco alla macchina dove viaggiava il comandante Isaac Gabald\u00f3n, accompagnato dalla figlia e dall'autista, mentre percorreva la strada dell'Estremadura vicino a Talavera de la Reina. Il comandante Gabaldon, morto durante l'attacco, era un ex membro della \"quinta colonna\" di Madrid e in quel momento ha giocato un ruolo importante nel apparato repressivo di Franco, perch\u00e9 era responsabile del \"archivio della massoneria e del comunismo\" che fornendo la documentazione ai pubblici ministeri militari nei consigli di guerra contro i sostenitori della Repubblica, da cui il regime ha interpretato la sua morte come \"una sfida a un avversario che ha creduto del tutto annientato, e ha deciso di punire i presupposti reali o responsabili di una modalit\u00e0 esemplare\".\nUn primo consiglio sommario di guerra si \u00e8 tenuto il 4 agosto a Madrid, dove 65 dei 67 accusati sono stati tutti condannati a morte, tutti membri della JSU, 63 fucilati il giorno successivo. Il 7 agosto \u00e8 stato sparato a un numero imprecisato di persone. Pochi giorni dopo sono state condannate altre 24 persone, di cui 21 sono uccise, salvando solo tre giovani \"perch\u00e9 il regime aveva cominciato a temere che il caso potesse creare un eco sfavorevole per la nuova Spagna all'estero\". Tra i primi 63 eseguiti c'erano tredici giovani donne, che sarebbero state definite \"le tredici rose\". In primis vennero fucilate 50 persone, tra cui un giovane di quattordici anni.\nSecondo altre fonti la prima corte marziale si \u00e8 tenuta il 3 agosto (file 30.426) e 57 membri della JSU sono stati processati, di cui 14 donne. Le ragazze e la maggior parte degli accusati era gi\u00e0 in prigione al momento dell'attentato. Al processo sono state pronunciate 56 condanne a morte, solo una delle donne \u00e8 stata rilasciata. Gli imputati che non avevano partecipato direttamente nell'attacco Gabaldon sono stati accusati del tentativo di riorganizzazione del JSU e del PCE, e a di commettere atti criminali contro \"l'ordine sociale e legale della nuova Spagna\" e per questo sono stati condannati per il fatto di \"unirsi alla ribellione.\" La maggior parte delle esecuzioni (comprese quelle delle Tredici Rose) avvenne all'alba del 5 agosto 1939, vicino al muro del cimitero Almudena di Madrid, a 2\u00a0km dalla prigione di Las Ventas.\nNove delle giovani donne uccise erano minorenni, poich\u00e9 la maggiore et\u00e0 in Spagna in quel periodo era stabilita a 21 anni.\nLe esecuzioni sono state portate alla luce dalla stampa internazionale quando si \u00e8 saputo che tra le prime 63 giustiziate c'erano tredici ragazze. Una figlia di Madame Curie ha promosso una campagna di protesta a Parigi per le \"tredici rose\" che hanno avuto un grande impatto in Francia, nonostante il quale il regime di Franco non ha fermato la sua spirale repressiva - si stima che la maggior parte delle 364 persone arrestate per l'attacco al comandante Gabald\u00f3n furono fucilate.\nDistribuzione.\nIl film \u00e8 uscito nelle sale cinematografiche italiane il 28 agosto 2009."}
{"id": "2053021", "revid": "1568601", "url": "https://it.wikipedia.org/wiki?curid=2053021", "title": "Cueva de el Tigre", "text": "La Cueva de El Tigre (Registro Karstico Centroamericano: Nr HN047) \u00e8 un grande inghiottitoio carsico che si apre a 1.305 metri di quota sulla Montagna di Susmay nel Parco Nazionale della Sierra de Agalta nel Dipartimento di Olancho (Honduras).\nIl suo dislivello di 220 metri ne fa la quarta grotta pi\u00f9 profonda del paese e il suo pozzo iniziale (Pozzo del Cin) di 130 metri \u00e8 il pi\u00f9 profondo pozzo a campata unica di tutto l'Honduras.\nFu esplorata per i suoi 430 metri di sviluppo durante la spedizione italiana Plan Bonito 2005.\nSi suppone che sia in comunicazione con altre tre importanti grotte dello stesso massiccio:\ncostituendo cos\u00ec il pi\u00f9 ampio sistema carsico di tutto l'Honduras."}
{"id": "2053024", "revid": "1345938", "url": "https://it.wikipedia.org/wiki?curid=2053024", "title": "Voltammetria a onda quadra", "text": "La voltammetria a onda quadra \u00e8 una tecnica analitica voltammometrica, che costituisce un ulteriore sviluppo alla tecniche di voltammetria a variazione graduale, voltammetria ad impulsi tradizionale e voltammetria ad impulsi differenziali.\nAll'elettrodo di lavoro, immerso nella soluzione acquosa di interesse, \u00e8 applicato un potenziale graduale variabile di ampiezza Eoq, al quale \u00e8 sovrapposto un'onda quadra di elevata frequenza (20 - 100 Hz) il cui incremento coincide con l'inizio dell'impulso successivo.\nLa corrente netta misurata, inet, \u00e8 ottenuta prendendo la differenza tra le intensit\u00e0 misurate nei semi cicli positivi e negativi delle onde quadre (punti i1 ed i2 nella figura).\nLa corrente quindi viene rilevata due volte, durante ogni ciclo dell'onda quadra: alla fine dell'impulso diretto e alla fine di quello di ritorno.\nSe la durata dell'impulso \u00e8 molto veloce, e la coppia redox analizzata \u00e8 reversibile: nella prima fase la specie elettroattiva, ad esempio, si riduce, mentre nella seconda fase i prodotti di reazione subiscono il processo inverso, si ossidano.\nL'impulso diretto, quindi, produce una corrente catodica, mentre l'impulso inverso genera una corrente anodica. Si ottiene un voltammogramma a forma di picco, la cui altezza \u00e8 proporzionale alla concentrazione dell'analita e risulta centrato sul potenziale formale della coppia coinvolta.\nLa voltammetria ad onda quadra presenta tra i vantaggi, un'interferenza dovuta alla corrente capacitiva minimizzata, poich\u00e9 la corrente \u00e8 campionata alla fine dell'impulso, quando cio\u00e8 la corrente di carica \u00e8 minima.\nQuesto aumenta il rapporto segnale/rumore, e quindi la sensibilit\u00e0, facendo scendere il limite di rivelazione intorno a 10-8-10-8 M.\nEssa presenta un'alta velocit\u00e0 (per esempio si pu\u00f2 analizzare un'intera finestra di potenziale durante una goccia di mercurio in polarografia).\nCombinando questa tecnica a un controllo remoto, si possono calcolare valori medi dei segnali, permettendo esperimenti ripetuti e incrementando ancora di pi\u00f9 il rapporto segnale/rumore.\nTra le applicazioni di questa tecnica sono compresi studi di cinetica con riferimenti ai meccanismi dei processi in esame, determinazione di specie presenti solo in tracce e l'uso nella detezione elettrochimica in cromatografia liquida ad alta pressione (HPLC)."}
{"id": "2053030", "revid": "287204", "url": "https://it.wikipedia.org/wiki?curid=2053030", "title": "American Basketball Association (2000)", "text": "La American Basketball Association \u00e8 una lega semiprofessionistica di pallacanestro nordamericana, omonima dell'ABA degli anni settanta.\nFu creata nel 1999 e nonostante i problemi finanziari \u00e8 ancora attiva bench\u00e9 la sua importanza sia via via scemata a favore della NBA Development League e di altre leghe che si sono moltiplicate nel continente.\nStoria.\nLa Lega nacque nel 2000 con otto squadre.\nAll'inizio della prima stagione fall\u00ec un tentativo di fusione con la IBL al fine di organizzare un campionato comune.\nDopo due stagioni il campionato fu sospeso nel biennio 2002-03 s\u00ec da permetterne una riorganizzazione.\nUna prima estensione si verific\u00f2 all'inizio della stagione 2004-005, portando il totale delle squadre partecipanti a 37.\nDiversi problemi tra i dirigenti della Lega e i vari proprietari portarono a una scissione nel 2007 e alla nascita della Premier Basketball League.\nLa stagione 2007-08 vide inoltre il fallimento di 20 club nelle prime cinque settimane, mentre altre si trasferirono in altri campionati: come conseguenza furono moltissime le partite cancellate, con l'interesse del pubblico sempre pi\u00f9 ridotto."}
{"id": "2053032", "revid": "156341", "url": "https://it.wikipedia.org/wiki?curid=2053032", "title": "Assi Viareggio", "text": ""}
{"id": "2053039", "revid": "156341", "url": "https://it.wikipedia.org/wiki?curid=2053039", "title": "Labor Viareggio", "text": ""}
{"id": "2053042", "revid": "767487", "url": "https://it.wikipedia.org/wiki?curid=2053042", "title": "Tor Andr\u00e6", "text": "Tor Andr\u00e6 \u00e8 stato uno dei principali studiosi di religioni comparate, nonch\u00e9 vescovo luterano di Link\u00f6ping dal 1936.\nProveniente da una famiglia di pastori luterani, Tor Andr\u00e6 studi\u00f2 teologia nell'Universit\u00e0 di Uppsala, in cui complet\u00f2 anche il suo Ph.D. nel 1917. Divenne professore di \"Storia delle religioni\" nel Universit\u00e0 di Stoccolma - allora chiamata Collegio Universitario di Stoccolma - nel 1927 e quindi a Uppsala due anni dopo. Fu nominato vescovo di Link\u00f6ping nel 1936 e quell'anno fu anche, per breve periodo, ministro per gli Affari Ecclesiastici (titolo arcaico per significare in realt\u00e0 Ministro dell'Educazione) nell'effimero governo di Axel Pehrsson-Bramstorp.\nAndr\u00e6 fu un allievo di Nathan S\u00f6derblom, cui succedette come membro dell'Accademia Svedese nel 1932. Come storico delle religioni, il suo particolare interesse era la prima storia dell'Islam, particolarmente le relazioni con l'Ebraismo e il Cristianesimo, e la psicologia delle religioni, ma egli armonizz\u00f2 questi filoni di ricerca anche con lo studio del primo misticismo islamico."}
{"id": "2053059", "revid": "712828", "url": "https://it.wikipedia.org/wiki?curid=2053059", "title": "Re delle Midlands", "text": ""}
{"id": "2053063", "revid": "125207920", "url": "https://it.wikipedia.org/wiki?curid=2053063", "title": "Street Sharks - Quattro pinne all'orizzonte", "text": "Street Sharks - Quattro pinne all'orizzonte (\"Street Sharks\") \u00e8 una serie televisiva a cartoni animati prodotta da DiC Enterprises.\nTrama.\nA Fission City, megalopoli inquinatissima, il dottor Paradigm ruba le ricerche effettuate dal dottor Bolton sulle modifiche genetiche, con l'intento di sperimentarle. Colto in flagrante da Bolton, Paradigm arriver\u00e0 a trasformare lo scienziato in un mostro, che scappa dal laboratorio. Successivamente cattura i quattro figli del dottor Bolton, John, Bobby, Coop e Clint, inietta loro il DNA di alcuni squali e in seguito questi si trasformano in quattro squali umanoidi e dalla grande forza fisica. I quattro uomini-squalo decidono di formare un team chiamato \"Street Sharks\" intento a combattere il crudele dottor Paradigm per impedire i suoi piani di conquista e recuperare le loro sembianze umane. La serie \u00e8 incentrata sui loschi piani del dottore e sul costante tentativo di catturare i fratelli per costringerli ad obbedire al suo volere, nonch\u00e9 a prendere il controllo dell'intera citt\u00e0. Gli Street Sharks intervengono di volta in volta, risolvendo anche le situazioni pi\u00f9 pericolose grazie, ironia della sorte, alle capacit\u00e0 che lo stesso dottor Paradigm, ora trasformato in dottor Piranha, ha dato loro.\nDoppiaggio italiano.\nIl doppiaggio \u00e8 stato effettuato alla DENEB FILM srl di Milano ed \u00e8 stato diretto da Guido Rutta, doppiatore di Louie."}
{"id": "2053065", "revid": "123848494", "url": "https://it.wikipedia.org/wiki?curid=2053065", "title": "Overbrook Entertainment", "text": "La Overbrook Entertainment \u00e8 una societ\u00e0 statunitense di intrattenimento fondata da James Lassiter e Will Smith con sede a Beverly Hills, California. La compagnia di produzione inizi\u00f2 la sua attivit\u00e0 tra il 1997 e il 1999, nel periodo in cui la produzione di \"Wild Wild West\" era in corso.\nIl nome della societ\u00e0 deriva dal nome del scuola frequentata da Smith e Lassiter, la Overbrook High School.\nLa compagnia produce film, show televisivi e colonne sonore, aiutando giovani artisti sconosciuti a proporre la propria musica"}
{"id": "2053066", "revid": "547034", "url": "https://it.wikipedia.org/wiki?curid=2053066", "title": "Eleonora Mazzoni", "text": "Biografia.\nEleonora Mazzoni inizia la sua formazione laureandosi all'Universit\u00e0 di Bologna in Lettere moderne con il professor Ezio Raimondi e conseguendo il diploma di recitazione presso la Scuola di Teatro di Bologna diretta da Alessandra Galante Garrone. Per anni lavora come attrice in teatro, in cinema e in TV. \"Le difettose\" \u00e8 il suo primo romanzo, uscito per Einaudi nel 2012. Da allora continua a scrivere, anche come autrice di testi teatrali e sceneggiature. Ha collaborato con \"Panorama, Micromega, Otto e mezzo.\" Dal 2017 fa parte della giuria del Premio Luigi Malerba."}
{"id": "2053071", "revid": "125134247", "url": "https://it.wikipedia.org/wiki?curid=2053071", "title": "Episodi de I Simpson (ventesima stagione)", "text": "La ventesima stagione de \"I Simpson\" (serie di produzione LABF) viene trasmessa negli Stati Uniti dal 28 settembre 2008 al 17 maggio 2009. La stagione comprende nove episodi della serie di produzione KABF, relativa alla precedente stagione. A partire dall'episodio \"Prendi la mia vita, per favore\", \"I Simpson\" vanno in onda in alta definizione 720p, con immagine in formato , e con una nuova sigla di apertura sullo stile della precedente ma pi\u00f9 ricca di dettagli.\nIn Italia \u00e8 stata trasmessa in prima visione dal 22 febbraio al 23 marzo 2010 alle 20.05 su Italia 1. Questa \u00e8 l'ultima stagione in cui Smithers \u00e8 doppiato da Vittorio Amandola, che lo doppiava fin dalla prima stagione. Dopo la sua morte, \u00e8 sostituito da Pasquale Anselmo.\nDal 20 ottobre 2010 \u00e8 in vendita il cofanetto contenente la ventesima stagione completa.\nDal 28 settembre al 4 ottobre 2016 gli episodi 1-7 e 9 vengono replicati su Italia 1 per la prima volta rimasterizzati in 16:9 e in alta definizione, l'episodio 8 \u00e8 stato recuperato e replicato il 1\u00ba ottobre 2019 su Italia 1 sempre nel formato 16:9 e in alta definizione. \n\"Sesso, pasticcerie e video-taglie\".\nA causa di alcuni incidenti avvenuti durante la festa di San Patrizio, Homer viene condannato e, non riuscendo a pagare la cauzione, si rivolge a Lucky Jim per avere un aiuto economico e l\u00ec incontra anche un cacciatore di taglie che convince Homer a sua volta a intraprendere questa attivit\u00e0. Contemporaneamente, Marge viene ingaggiata come pasticciera da un certo Patrick Flannery, ma in seguito scoprir\u00e0 di lavorare, a sua insaputa, in una pasticceria erotica. Homer rischia la vita cercando di catturare Serpente, ma viene salvato da Ned Flanders grazie ad un vetro antiproiettile e i due decidono di diventare soci per catturare altri criminali. Grazie a questa nuova attivit\u00e0 che svolgono insieme, i due stringono un legame di amicizia, ma a causa dei metodi troppo violenti, come l'utilizzo di un sacchetto di plastica per soffocare e di un taser, che Homer usa per catturare i fuorilegge, Ned decide di rompere il sodalizio. Tornato da Lucky Jim per dire che lasciava l'attivit\u00e0 di cacciatore di taglie, quest'ultimo gli offre di catturare come ultimo criminale Homer, che non si era presentato al processo per i fatti di San Patrizio. Alla fine di un lungo inseguimento, i due rimangono intrappolati in un cantiere edile in una buca con del cemento fresco e Homer viene cos\u00ec mandato in gattabuia, dove ricever\u00e0 una torta fatta da Marge.\n\"Operatore perduto\".\nIl preside Skinner si mette in ridicolo nel tentativo di prendere la benzina e i suoi alunni riprendono questa scena con il loro cellulare. Milhouse non riesce per\u00f2 a contattare Bart poich\u00e9 quest'ultimo non possiede un cellulare, anche se desidera possederne uno, ma Marge non glielo pu\u00f2 comprare poich\u00e9 costerebbe troppi soldi. Cos\u00ec Bart, rattristato dalla situazione, fa una passeggiata vicino al golf club, dove viene colpito da una palla. Nel tentativo di lanciarla contro colui che gliel'ha scagliata addosso, viene fermato dal dottor Hibbert, che gli promette un dollaro per ogni pallina che raccoglie. Durante questo lavoro entra in possesso fortuitamente del cellulare di Denis Leary, con cui inizia a fare parecchi scherzi. Marge scopre dopo poco tempo che il cellulare \u00e8 stato sottratto a Leary e, mentre si sta scusando con lui, la celebrit\u00e0 le consiglia di inserire un sistema GPS nel cellulare per controllare il figlio. Marge segue il consiglio di Leary e inizia a seguire il figlio in qualsiasi posto vada, ma Lisa rivela a Bart la presenza di questo chip e, per depistare i genitori, decide di metterlo alle zampe di un uccellino. Lisa scopre che questa specie di uccello emigra fino a Machu Picchu e lei, desiderosa di andare in quel luogo, non avverte i genitori di questa notizia, cos\u00ec i membri della famiglia, che pensavano di cercare Bart, in realt\u00e0 si ritrovano nella localit\u00e0 peruviana, dove Marge addormentatasi davanti a una statua sogna che questa prendi vita e gli spiega di non soffocare Bart: infatti la statua spiega che nel villaggio peruviano le madri era cos\u00ec protettive che i figli ormai adulti non seppero difendersi dai conquistadores. Bart quindi vive da solo per qualche giorno, ma scopre che questa vita non \u00e8 il massimo per lui e Marge, quando torna a casa con il resto della famiglia, capisce che non deve soffocare il figlio con eccessive protezioni.\n\"Dai e ridai, Bart, quanti danni fai!\".\nHomer va al Jet Market con Bart per far la spesa e prova ad acquistare un gratta e vinci, ma suo figlio gli impedisce di effettuare l'acquisto a causa di alcuni comportamenti pericolosi. Il biglietto viene cos\u00ec comprato da Lenny che vince dollari, con i quali organizza una festa con i suoi amici e fa loro un regalo, dei robot aspirapolvere, che per\u00f2 vengono manomessi da Bart in modo da attaccare gli invitati. Nessuno \u00e8 in grado di sopportare i continui scherzi di Bart, che si nasconde in un bagno dove incontra un ragazzino del tutto simile a lui, Simon. Decidono di scambiarsi la personalit\u00e0, ma mentre a Bart questo scambio piace poich\u00e9 Simon ha una famiglia molto ricca, quest'ultimo non riesce ad abituarsi allo stile di vita dei Simpson, tanto da insospettire Lisa. Bart viene a scoprire che i due fratellastri di Simon stanno tentando di ucciderlo in modo da tenere per loro l'eredit\u00e0 e, quando la famiglia decide di andare ad Aspen, i due fratellastri lanciano Bart in una pista da sci molto pericolosa. Simon, che rivela la sua identit\u00e0 alla famiglia Simpson, ammette l'esistenza del piano dei suoi fratelli e convince i Simpson ad andare nella localit\u00e0 sciistica per salvare Bart. Non appena Bart viene salvato, lui e Simon decidono di tornare alle loro vite normali.\n\"La paura fa novanta XIX\".\nTre storie di Halloween, introdotte da Homer che tenta di votare Barack Obama alle elezioni presidenziali statunitensi del 2008, ma i suoi voti sono assegnati a John McCain. Successivamente la stessa macchina elettronica del voto uccide Homer.\n\"Curve pericolose\".\nNel giorno dell'Indipendenza i Simpson decidono di fare un giro per andare in un hotel nel bosco e durante il tragitto decidono di dare un passaggio al ragazzo dalla voce stridula e alla sua fidanzata. Questa situazione fa venire in mente a Homer quando lui e Marge erano ancora fidanzati e ricevettero un passaggio da Ned Flanders. Ritornando nel presente, Homer risulta irritato dai continui baci dei due fidanzati e questo gli fa ricordare i fatti successi 5 anni prima, quando lui e Marge si erano persi dopo una gita con Patty e Selma e arrivarono in una ricca villa tenuta da un certo Alberto. In quell'occasione Homer ebbe un litigio con Marge a causa di alcune avance di un'invitata al party, Sylvia, nei confronti di Homer. La retrospezione ritorna a quando i due erano fidanzati e, nello stesso hotel in cui si stavano dirigendo nel presente, Ned li convince a dormire in camere separate, per il disappunto dei due fidanzati. La scena ritorna a quando i due erano sposati e si scopre che Homer e Marge vanno in quello stesso hotel rispettivamente con Sylvia e Alberto, ma i due si incontrano l\u00ec non sapendo della presenza degli altri due, che vengono rinchiusi accidentalmente nella stessa cassa, riaccendendo il loro amore. Tornando al presente, la famiglia Simpson incontra Sylvia e Alberto, che nel frattempo si erano sposati e avevano avuto una figlia, e che ringraziano Homer e Marge per averli fatti incontrare, scoprendo quanto successo 5 anni prima. Dopo aver fatto questa scoperta, i due rimangono molto delusi perch\u00e9 uno dei momenti migliori del loro matrimonio \u00e8 avvenuto per caso, perci\u00f2 decidono di allontanarsi. Homer trova nel bosco una scritta che aveva lasciato per Marge quando i due erano ancora fidanzati e prova a mostrargliela, ma rischiano la vita cadendo gi\u00f9 dal medesimo albero, ma la loro caduta viene interrotta dalla barca a pedali (in verit\u00e0 era un'auto a pedali che Bart ha mandato nel fiume per fare una scorciatoia) di Bart e Lisa che salvano cos\u00ec la vita ai loro genitori.\n\"Homer e Lisa si scambiano paroloni crociati\".\nBart e Lisa iniziano a vendere la limonata davanti a casa ma vengono presto bloccati poich\u00e9 non hanno l'opportuna licenza. Una volta giunti per ottenerla, l'impiegato addetto al rilascio delle licenze \u00e8 impegnato in un cruciverba che non riesce a completare, perci\u00f2 Lisa decide di risolverlo tutto per poter far procedere la fila. Dopo questa esperienza Lisa si appassiona ai cruciverba e viene invitata dal sovrintendente Chalmers ad un campionato cittadino di cruciverba. Nel frattempo, Homer d\u00e0 una mano a Edna Caprapall a interrompere la relazione con il preside Skinner e, poich\u00e9 i suoi metodi per troncare le relazioni sono tali da non rattristare la persona lasciata, apre un'attivit\u00e0 vera e propria in cui ha il compito di troncare le relazioni di chiunque lo chieda. Tra gli altri Homer aiuta Grady, un suo vecchio compagno di stanza gay, a interrompere la relazione con il suo fidanzato. Dopo una breve chiacchierata con Marge, che critica questa nuova attivit\u00e0 del marito, Homer sogna gli spiriti delle relazioni interrotte e decide di smettere questa attivit\u00e0 dopo aver guadagnato un po' di soldi. Dopo aver accompagnato Lisa al campionato di cruciverba, decidere di scommettere sulla figlia che, grazie ai suoi successi, lo fa arricchire molto. Arrivata in finale, Lisa dice al padre che di solito lei fallisce un obiettivo nel momento pi\u00f9 importante, perci\u00f2 Homer decide di scommettere contro la figlia, che perde contro Gil Gunderson, dopo che lui distrae disonestamente Lisa col trucco degli occhiali caduti a terra e allontanandola dal cruciverba allo scopo di finire per primo e vincere. Dopo aver visto il padre comprare oggetti costosi, Lisa scopre che egli ha scommesso contro di lei e, molto arrabbiata per questo, decide di rinnegarlo e di prendere il cognome da nubile della madre, ovvero Bouvier. Per farsi perdonare, Homer chiede a Will Shortz e Merl Reagle, che curano i cruciverba sul \"The New York Times\", di scriverne uno con le scuse rivolte alla figlia. Lisa, dopo aver risolto il cruciverba, legge il messaggio e si riappacifica con il padre.\n\"Mypod d'ottone e manicotti di dinamite\".\nNel centro commerciale viene aperto un negozio della Mapple (parodia della Apple) e Lisa riesce a ottenere da Krusty un Mypod, siccome quest'ultimo lo trova poco utile. Durante un annuncio del fondatore della compagnia, Steve Mobbs, Bart offende tutti coloro che acquistano prodotti della compagnia. Per scappare dalla folla inferocita, Bart si rifugia nel giardino di Bashir, un ragazzino giordano da poco arrivato negli Stati Uniti. I due diventano rapidamente amici. Homer conosce il nuovo amico del figlio e apprezza subito la sua gentilezza, ma mentre si trova al bar di Boe viene insinuato che i genitori di Bashir siano in realt\u00e0 dei terroristi e che per capirlo li avrebbe dovuti invitare a cena. Durante questa cena Homer ha un atteggiamento discriminatorio nei confronti della famiglia musulmana e, costretto da Marge, va a scusarsi, ma nota che il padre di Bashir sta maneggiando della dinamite. Allarmato da ci\u00f2, torna subito a casa per avvertire la moglie, la quale gli dice di tranquillizzarsi e di dormire. Dopo aver sognato il Genio di \"Aladdin\", Homer vuole capire cosa vuole fare realmente il padre di Bashir, ma a causa di varie incomprensioni gli sembra di capire che lui sia un attentatore suicida e che voglia distruggere il centro commerciale, quando in realt\u00e0 esegue demolizioni in sicurezza. Dopo aver fatto evacuare il centro commerciale, Homer lancia la dinamite nel fiume distruggendo un ponte e, capendo di aver sbagliato nel giudizio sulla famiglia immigrata, decide di fare un pranzo per scusarsi. Al pranzo manca per\u00f2 Lisa perch\u00e9, dopo aver scaricato troppe canzoni da MyTunes, non riesce a pagare la fattura ricevuta e chiede a Mobbs di poter usufruire di un pagamento ridotto, ma il proprietario le propone in alternativa di lavorare per la Mapple. Lisa \u00e8 entusiasta dell'offerta, ma in realt\u00e0 deve solo distribuire dei volantini pubblicitari per strada.\n\"Come nascono i Burns e come nascono le api\".\nBart accetta una sfida di Secco e fa cadere un alveare su un gruppo di alunni della seconda elementare, ma le api sono tutte morte e Lisa \u00e8 molto preoccupata per questa situazione. Contemporaneamente Montgomery Burns, in una settimana per miliardari, riesce a vincere a poker la squadra degli Austin Celtics e li trasferisce a Springfield e, dopo aver incontrato Mark Cuban, il proprietario dei Dallas Mavericks, decide di provare ad essere eccentrico e al centro dell'attenzione come fa lui, ma non conquista l'affetto del pubblico. Per ottenere l'affetto dei tifosi organizza la costruzione di un nuovo e moderno stadio. Nel frattempo Lisa va dal professor Frink per risolvere la situazione della moria delle api e, durante questo incontro, una regina punge la ragazzina che in breve tempo si trova il volto ricoperto da uno sciame d'api. Non potendo rimanere a lungo in quella condizione, Marge consiglia alla figlia di usare una vecchia serra abbandonata, dove le api possono stare in tranquillit\u00e0. Lisa non sa per\u00f2 che Burns ha progettato di costruire lo stadio proprio dove si trova la serra e, per dirimere la questione, si indice un'assemblea cittadina. Durante questa Burns ammalia la popolazione annunciando che l'arena avr\u00e0 tutti i comfort e presentando un nuovo giocatore, perci\u00f2 si decide di costruire lo stadio. Vedendo la figlia delusa dall'abbattimento della serra, Homer e Boe si organizzano per rendere le api pi\u00f9 forti incrociandole con una specie africana molto aggressiva. Una volta che queste api modificate vengono liberate, attaccano tutti i presenti all'inaugurazione dello stadio, che in breve tempo va in rovina e diventa la loro dimora. Tutto questo causa gravi perdite a Burns, che nella successiva riunione per miliardari viene allontanato, poich\u00e9 il suo patrimonio \u00e8 inferiore al miliardo di dollari, e portato nel club dei milionari.\n\"Lisa la regina delle sceneggiate\".\nHomer manda i figli al centro ricreativo e Lisa conosce Juliet, fan come lei di Josh Groban, e iniziano a frequentarsi. Diventano velocemente amiche del cuore e creano un loro mondo immaginario chiamato \"Equalia\", che per\u00f2 distrae Lisa dagli impegni della sua vita. Dopo una cena in cui Marge comprende meglio qual \u00e8 il vero carattere di Juliet, proibisce alla figlia di frequentare ancora la sua nuova amica. Lisa per\u00f2 disubbidisce alla madre e scappa con Juliet in un ristorante abbandonato dove possono continuare a fantasticare sul loro mondo immaginario. Per\u00f2 cos\u00ec facendo Lisa manca alla simulazione di riunione delle Nazioni Unite, perci\u00f2 Martin Prince avverte la famiglia che inizia subito a cercarla. Nel ristorante abbandonato non arrivano i Simpson, ma Secco, Spada e Patata che usano il locale come loro rifugio. Vedendo le due ragazzine e per evitare che dicano dove si trova il rifugio, i bulli decidono di legarle. Le due ragazzine riescono a liberarsi distraendo Patata raccontandogli del mondo di \"Equalia\" ma Secco e Spada, vedendo ci\u00f2, decidono di distruggere il libro che contiene la storia di \"Equalia\". Patata impedisce che il libro venga bruciato e inizia a combattere con i due compagni e in questo modo permette a Lisa e a Juliet di scappare. Tornando a casa, Lisa dice a Juliet che non pu\u00f2 continuare a vivere nel mondo di \"Equalia\" e deve vivere nel mondo reale allora Juliet, dispiaciuta per questa affermazione, decide di non frequentarsi pi\u00f9 con Lisa. Due mesi dopo, Lisa riceve una lettera in cui una casa editrice afferma di rifiutare il libro sui racconti di \"Equalia\".\n\"Prendi la mia vita, per favore\".\nVance Connor, un cittadino di Springfield, viene inserito nel \"Springfield Wall of Fame\", ma Homer prova una forte invidia nei suoi confronti, poich\u00e9 quando erano al liceo i due concorsero per la carica di presidente del comitato studentesco, ma Homer venne sconfitto da Vance. A causa di questo ricordo Homer \u00e8 molto amareggiato, ma alla taverna di Boe viene a scoprire, grazie a Lenny e Carl, che il preside del liceo chiese loro di sotterrare la scatola contenente i risultati dell'elezione. Una volta dissotterrata la scatola e aver contato i voti, Homer scopre di aver vinto le elezioni, perci\u00f2 decide di andare dal suo vecchio preside per ricevere spiegazioni al riguardo. Una volta incontrato, il preside gli spiega che ha truccato il risultato delle elezioni poich\u00e9 voleva proteggerlo dopo aver sentito due studenti che volevano convincere gli altri a votare Homer per poterlo prendere in giro. Nonostante ci\u00f2, Homer rimane triste, poich\u00e9 vuole sapere come sarebbe stata la sua vita se fosse stato presidente e, a cena da Luigi Risotto, incontra una persona che attraverso la salsa di pomodoro riesce a vedere come sarebbero potute andare le cose se fosse stato presidente. Viene a scoprire che la sua vita sarebbe stata migliore, con una condizione economica migliore, una migliore posizione all'interno della centrale nucleare, una casa pi\u00f9 grande e senza figli. Dopo aver visto ci\u00f2 Homer si rattrista ancora di pi\u00f9, finch\u00e9 la sua famiglia non lo riporta nel \"Springfield Wall of Fame\" dove \u00e8 stata inserita una placca con il suo nome, per fargli ricordare quanto lui sia importante nella vita della famiglia.\n\"La conquista del test\".\nInizia un nuovo anno scolastico e nella scuola elementare gli alunni devono preparare un importante test il cui risultato determiner\u00e0 quanti fondi andranno all'istituto. In una simulazione della prova, Bart ottiene il voto pi\u00f9 alto insieme a Nelson, Secco, Spada, Patata e Ralph Winchester e viene fatto credere loro di andare a Capital City in elicottero, in realt\u00e0 sono stati messi nel pulmino della scuola in modo da non partecipare al test e non abbassare i voti. Con loro va il preside Skinner che viene spinto sul bus dal sovrintendente Chalmers. In una fermata per permettere a Ralph di andare in bagno, il pullman viene interamente smontato da delinquenti del luogo e gli studenti sono costretti a proseguire a piedi, fino a quando Ralph si perde su una nave cargo contenente rifiuti. Skinner per salvarlo prova prima a mandare un messaggio di soccorso al manovratore della gru per i container ma, dopo averlo fatto svenire con una palla di carta contenente il messaggio, decide successivamente di salire su un container e, sfruttando la legge di conservazione del momento angolare, riesce a dirigersi sulla barca, insieme agli altri ragazzi e a tornare alla scuola elementare. A quel punto, mentre Lisa Simpson \u00e8 in crisi perch\u00e9 non riesce a rispondere a nessuna domanda, decide di annullare il test ritenendola un'inutile perdita di tempo. Nel frattempo, Homer si dimentica di pagare l'assicurazione e, quando lo fa, deve aspettare fino alle 15:00 affinch\u00e9 questa abbia effettivo valore, perci\u00f2 deve evitare che abbia incidenti o si ferisca. Quando torna a casa, Marge ospita le sue amiche del club del libro, ma pochi secondi prima dello scoccare delle 15:00 succedono vari imprevisti che portano al ferimento alla testa del signor Burns alle 15:01 nella propriet\u00e0 dei Simpson, quindi in tempo per essere coperto dall'assicurazione.\n\"Mai pi\u00f9 mutuo, naturalmente!\".\nI Simpson organizzano una grande festa per il Marted\u00ec Grasso, invitando la maggior parte dei cittadini. Una volta finiti i festeggiamenti, Lenny chiede a Homer come fa tutti gli anni ad organizzare questa grande festa e lui gli confessa che scarica i propri debiti sulla casa. Per\u00f2 cos\u00ec facendo la rata del mutuo diventa molto pesante da pagare, tanto da costringere Gil Gunderson, il promotore finanziario della famiglia, a pignorare la casa e a metterla all'asta. Durante quest'asta viene presentata un'unica offerta di dollari da parte di Montgomery Burns, ma Ned Flanders, ormai affezionato ai suoi vicini, decide di prenderla per dollari e darla in affitto ai Simpson, che lo ringraziano per questo gesto \u00e8 tornano a casa (non prima che Homer tolga un messaggio ai nuovi proprietari con su scritto \"trattate questa casa come l'abbiamo trattata noi\"). Siccome \u00e8 l'affittuario della casa, Ned si offre per compiere i vari lavori di riparazione della casa, ma si stanca in fretta di ci\u00f2 a causa delle continue richieste dei Simpson per diversi tipi di problemi. A causa del mancato aiuto nelle riparazioni domestiche, Homer, convinto da Boe Szyslak, decide di raccontare ai media una montatura di questa storia in cui Ned prende le sembianze del cattivo affittuario. Tutto questo provoca l'ira di Ned che decide di sfrattare i Simpson, che impediscono ci\u00f2 ospitando il nonno (infatti non si pu\u00f2 essere sfrattati se nella famiglia si ha un componente con pi\u00f9 di 65 anni di et\u00e0). In questo modo pensano di farla franca, ma in realt\u00e0 Flanders convince il nonno a vivere da lui e cos\u00ec riesce a sfrattare i Simpson, che devono andare nel rifugio per senza tetto. Proprio quando sta per affittare la casa ai nuovi inquilini, Ned si accorge che gli manca la famiglia Simpson e che la loro presenza rende interessante la sua vita, perci\u00f2 decide di annullare il contratto appena stipulato con i nuovi inquilini e fa s\u00ec che i Simpson possano avere di nuovo la loro casa.\n\"Ciao Maggie, ciao!\".\nGli abitanti di Springfield assistono ad un'eclissi solare totale ma Marge rimane accecata perch\u00e9 guarda direttamente la luce solare senza usare la camera oscura che ha dovuto cedere a Homer dopo che \u00e8 stata rotta. Viene portata al pronto soccorso dove le viene applicata una fascia agli occhi che deve portare per due settimane, quindi in questo periodo viene aiutata dalla famiglia per svolgere tutte le faccende domestiche. La casa viene per\u00f2 infestata dai topi e Homer, insieme a Maggie e al Piccolo aiutante di Babbo Natale, va a prendere il veleno per topi; mentre sta tornando a casa, nel tentativo di attraversare un fiume (in cui viene citato il problema del lupo, della capra e dei cavoli), Homer non trova pi\u00f9 Maggie che \u00e8 stata presa da un convento di suore e, mentre Homer e Bart distraggono Marge facendo credere che la figlia sia ancora presente, Lisa riesce ad entrare sotto mentite spoglie nel convento. In breve tempo scopre che le suore sono alla ricerca della gemma preannunciata da santa Teresa che avrebbe portato pace ed equilibrio nel mondo e, dopo aver decifrato vari indizi, capisce che si deve recare verso \"il pi\u00f9 grande anello\" (nell'originale \"the biggest ring\") e in un primo momento ritiene che sia la campana presente nel campanile di Springfield, ma una volta recata l\u00ec e aver incontrato l'Uomo dei fumetti e il preside Skinner, capisce che in realt\u00e0 si tratta della scritta \"Springfield\". Una volta recatisi sul posto, incontrano il signor Burns e Waylon Smithers, anche loro alla ricerca della gemma. Dopo vari tentativi nel cercare qualche indizio sulla scritta, trovano alla fine una scritta che si rivela essere un anagramma: Lisa prova a risolverlo e crede di scoprire che la gemma \u00e8 proprio lei. Dopo questa scoperta si reca al convento e informa la madre superiora della sua scoperta. Quest'ultima per\u00f2 le rivela che in realt\u00e0 ha sbagliato a decifrare l'anagramma e in realt\u00e0 la gemma \u00e8 Maggie. Non appena Maggie viene posizionata su un trono, in tutto il mondo arriva la pace e l'equilibrio predetti dalla santa, ma tutto questo viene interrotto dall'arrivo di Marge che rivuole indietro la sua bambina. Alla fine sul trono si siede Bart che trasforma il convento nell'inferno.\n\"Nel nome del nonno\".\nI Simpson, dopo aver partecipato ad una mostra su casa e giardino, decidono di comprare una vasca idromassaggio da tenere nel loro giardino. Rimangono entusiasti del nuovo acquisto e passano molto tempo a fare il bagno, tanto da dimenticarsi di andare a trovare il nonno alla festa dedicata agli ospiti del castello di riposo dove vive. Il nonno, adirato per l'assenza dei suoi familiari, distrugge la vasca idromassaggio e Homer, per farsi perdonare, decide di fare qualcosa con suo padre, il quale gli suggerisce di andare in Irlanda per andare in un vecchio pub, gestito da Tom O'Flanagan, che aveva frequento in passato e per bere l\u00ec un'altra volta. Non appena arrivano nel posto, il nonno rimane deluso per la mancanza di gente rispetto a quando vi andava in passato e il proprietario Tom si lamenta del disinteresse dei cittadini nei confronti dei pub, ma \u00e8 contento di poter servire da bere a Homer e a suo padre. I due si ubriacano e, a loro insaputa, acquistano da Tom il locale, che non sanno come gestire. Tentano in tutti i modi di attirare clienti, senza riuscirvi poich\u00e9 gli irlandesi non sono interessati a bere e, per risollevare gli affari, fanno arrivare Boe per farsi dare dei consigli. Il barista suggerisce loro di poter permettere di fare nel locale qualcosa di illegale e, accorgendosi che in Irlanda non si pu\u00f2 fumare nei locali pubblici, decidono di permettere di far fumare i loro clienti. In questo modo gli affari iniziano a migliorare e il locale diventa molto frequentato, ma in poco tempo arriva la polizia che arresta i due proprietari. Homer e il padre vengono quindi processati e costretti a ritornare in America.\n\"Matrimonio per un disastro\".\nA Springfield arriva il pastorone che comunica al reverendo Lovejoy che per un periodo la sua licenza non era stata valida. Proprio in quel periodo il reverendo aveva sposato nuovamente Homer e Marge dopo il divorzio. Quindi Marge e Homer decidono di risposarsi con un matrimonio che viene deciso da Marge nei minimi dettagli, rendendo Homer molto triste e depresso, a causa del comportamento da \"sposazzilla\" di Marge. Il giorno del matrimonio Homer ammette quanto siano scoccianti per lui tutte le lamentele di Marge e poco prima della cerimonia scompare. Marge crede che Homer l'abbia abbandonata sull'altare, ma in realt\u00e0 Homer \u00e8 stato rapito e rinchiuso in una stanza da Patty e Selma, che lo \"torturano\" in stile \"Saw - L'enigmista\" per un po'. Ma Homer, disperato, legge la sua lettera di addio a Marge e, dicendo che gli manca, esclama la frase \"Dio mi aiuti mi mancano pure le tue sorelle!\" facendo capire alle due sorelle che Homer ama veramente Marge, decidono di liberarlo. Le due vengono per\u00f2 scoperte da Lisa e Bart che le costringono a pagare il nuovo matrimonio tra Homer e Marge.\n\"Ambarab\u00e0 Maya e Boe!\".\nHomer viene costretto da Marge a passare del tempo con Maggie e va al bar di Boe, che sta pulendo il bar per Maya, una ragazza che ha conosciuto in rete, che si rivela essere una persona affetta da nanismo. Nel frattempo Maggie viene lasciata in un parco giochi a fianco al bar, dove viene per\u00f2 presa di mira dai bulli. Marge non si fida di Homer e inserisce una microspia nel fiocco di Maggie, per spiarlo. Marge scopre che Maggie stava per essere bullizzata e che Homer, cercando di salvare Maggie, era finito a sua volta vittima del capo dei bulli, ma che era stato salvato da Maggie. Alla fine Marge, quando sente Homer mentre dice quanto bene voglia alla figlia, capisce che egli \u00e8 comunque un ottimo padre. Boe fa un'uscita con Maya assieme a Marge e Homer e dopo l'uscita Boe chiede a Maya di sposarlo, ma lei, offesa dalle battute di Boe, rifiuta. Boe decide allora di fare un'operazione per abbassarsi e riconquistarla, ma Maya offesa gli dice addio.\n\"Il buono, il tristo e il drogattivo\".\nBart svita tutte le viti della scuola, ma al suo posto viene preso e sospeso Milhouse, che rimane chiuso in casa. Bart gli promette che lo verr\u00e0 a trovare, ma non lo fa. Infatti, mentre Bart \u00e8 alla casa di riposo a trovare il nonno, arriva una ragazza, chiamata Jenny, di cui Bart si innamora subito. Il giorno dopo la invita ad un picnic, ma l\u00ec trovano Secco, Patata e Spada che stanno maltrattando un anatroccolo. Bart, per fare bella figura con Jenny, cerca di fermarli, ma viene pestato. Il giorno dopo la ragazza viene invitata a cena ma a casa Simpson arriva anche Milhouse, molto arrabbiato con Bart per quello che gli ha fatto. Nei giorni seguenti Milhouse perseguita Bart e Jenny minacciando Bart di rivelare a Jenny chi egli sia veramente. Sfiancato, Bart decide di dire la verit\u00e0 a Jenny, che per\u00f2 lo molla. Nel frattempo Lisa, quando deve fare un tema su \"come sar\u00e0 Springfield fra 50 anni\", scopre che il mondo probabilmente sar\u00e0 finito e si deprime tantissimo. Allora viene mandata da una terapeuta che gli diagnostica \"disperazione legata all'ambiente\" e le somministra l'ignorital, che le fa vedere smile dappertutto. Tuttavia Marge, quando si accorge della pericolosit\u00e0 delle pillole, decide di non somministrare pi\u00f9 farmaci alla figlia. Alla fine Lisa torna alla normalit\u00e0 e Bart porta dei fiori a Milhouse per scusarsi. I due fanno la pace e insieme lucidano il pavimento della scuola fino a farlo diventare una specie di pista di pattinaggio sul ghiaccio.\n\"Pap\u00e0 la sa pi\u00f9 corta!\".\nHomer si brucia la lingua e, dopo essere guarito, scopre delle nuove papille gustative che possono gustare solo il cibo insipido servito alla mensa scolastica. Mentre si trova l\u00ec conosce Noa, un ragazzino divenuto un genio poich\u00e9 sua madre si comporta come un genitore elicottero; quest'ultima convince Homer a diventare anch'esso un genitore elicottero, e Homer si convince facilmente. Nel frattempo Marge, mentre cambia lo scaldabagno, scopre una porta segreta che porta ad una sauna, e decide di usarla per rilassarsi. Homer aiuta Lisa a diventare popolare e Bart nella creazione di un modellino in balsa dell'abbazia di Westminster per un concorso scolastico, ma, mentre dorme, distrugge accidentalmente il modellino. Tuttavia Bart riesce lo stesso a vincere il premio poich\u00e9 il suo modellino \u00e8 talmente brutto che non pu\u00f2 aver ricevuto nessun aiuto dai suoi genitori. Bart rifiuta il premio e chiede ai genitori di non essere troppo possessivi nei confronti dei figli, mentre Lisa spiega al padre che odia essere popolare. Cos\u00ec Homer decide di non intromettersi pi\u00f9 nella vita dei figli e insieme a Marge si rilassa nella sauna.\n\"Waverly Hills 9021-D'oh\".\nI Simpson decidono di comprare un appartamento a Waverly Hills per mandare i bambini in una scuola migliore. Homer deve vivere nell'appartamento a causa di un ispettore che deve controllare che quella sia la loro vera residenza. Nel frattempo Bart finge di essere arrestato per sembrare un duro, e mette in giro la voce che Lisa \u00e8 la migliore amica di Alaska Nebraska. L'ispettore conferma che l'appartamento \u00e8 la vera residenza ma i Simpson decidono comunque di tornare a Springfield.\n\"Quattro grandi donne e manicure\".\nMentre Marge e Lisa fanno manicure e pedicure raccontano diverse storia con protagoniste delle donne: Elisabetta I d'Inghilterra interpretata da Selma, Biancaneve rivisitata da Lisa, Marge che impone a Homer di uccidere tutti gli altri protagonisti di Macbeth e Maggie Roark interpretata da Maggie Simpson.\nIn questa puntata Maggie parla per la terza volta, anche se con una voce diversa.\n\"Arrivando in Homerica\".\nKrusty mette sul mercato un nuovo hamburger \"Santa Madre Natura\" fatto con orzo nutrito a grano. Tutti a Springfield si sentono male a causa dell'orzo andato a male preso da Ogdenville, citt\u00e0 fondata da immigrati norvegesi. Gli Ogdenvillesi, dopo che la fabbrica di orzo viene chiusa, vanno a Springfield a fare i lavori che gli springfieldiani non vogliono fare. Ma questo ha anche delle conseguenze: il sistema sanitario viene intasato dagli immigrati e Homer viene licenziato perch\u00e9 trovato ubriaco dopo aver bevuto un liquore norvegese. Gli immigrati vengono quindi banditi da Springfield. I cittadini vengono ingaggiati per sorvegliare il confine ma l'organizzazione \u00e8 molto precaria. Si decide quindi di costruire un muro per dividere springfieldiani e ogdenvillesi. Inizialmente Marge \u00e8 contraria, ma dopo che la prima parola di Maggie \u00e8 in ogdenvillese (\u00abJa\u00bb) si convince (anche se in realt\u00e0 questa non \u00e8 la prima parola di Maggie nella serie). Il muro viene quindi costruito e ultimato. Subito dopo per\u00f2 gli springfieldiani si accorgono che gli ogdenvillesi gli mancano e decidono quindi di tornare a vivere tutti insieme. La puntata si conclude con tutti gli abitanti di Springfield assieme a quelli di Ogdenville intenti a festeggiare e a ballare sulle note di una musica popolare norvegese."}
{"id": "2053074", "revid": "174925", "url": "https://it.wikipedia.org/wiki?curid=2053074", "title": "Fiume Talas", "text": ""}
{"id": "2053075", "revid": "80339", "url": "https://it.wikipedia.org/wiki?curid=2053075", "title": "Jasachnaja", "text": ""}
{"id": "2053078", "revid": "1226", "url": "https://it.wikipedia.org/wiki?curid=2053078", "title": "Nobel per la chimica", "text": ""}
{"id": "2053082", "revid": "2110845", "url": "https://it.wikipedia.org/wiki?curid=2053082", "title": "Andr\u00e9 H\u00e9l\u00e9na", "text": "Biografia.\nNacque a Narbonne, nel sud della Francia, nel 1919. Nel 1944, a soli diciassette anni, pubblic\u00f2 la sua prima raccolta di poesie intitolata \"Le Bouclier d'or\" e fond\u00f2 la rivista di poesia \u00abLe Poterne\u00bb, ma a causa di alcune illegalit\u00e0 nella vendita degli abbonamenti fin\u00ec in carcere. I sei mesi di reclusione saranno propizi per la stesura del suo primo romanzo, \"Les flics ont toujours raison\", pubblicato nel 1949. H\u00e9l\u00e9na scrisse poi undici romanzi nel 1952, diciotto nel 1953, dieci ancora nel 1954. In totale, in trent'anni di carriera, H\u00e9l\u00e9na scrisse duecento romanzi. Tra questi si ricordano soprattutto \"Le go\u00fbt du sang\" (1953) e \"Les clients du Central H\u00f4tel\" (1960) che gli valsero i maggiori riconoscimenti.\nNel 1955 dal suo \"Interdit de s\u00e9jour\" viene tratto un film per il cinema diretto da Maurice de Canonge.\nDimenticato dai contemporanei, H\u00e9l\u00e9na mor\u00ec nel 1972.\nOpere.\nI romanzi di H\u00e9l\u00e9na, insieme a quelli dei contemporanei L\u00e9o Malet e Jean Amila, sono rappresentativi della memoria degli anni dell'occupazione tedesca e degli effetti della seconda guerra mondiale. \u00c8 proprio H\u00e9l\u00e9na a lasciare alcune delle testimonianze pi\u00f9 forti: la discesa nell'inferno delle prigioni di Vichy in \"Les flics ont toujours raison\", e il torbido racconto dell'occupazione nella follia sanguinaria di Jacques Vallon in \"Le go\u00fbt du sang\".\nNella scelta dello stile pesa certamente il diffondersi in Francia, nel periodo postbellico, della moda dell'imitazione dei romanzi polizieschi americani che, dopo le traduzioni di Peter Cheney, Chase e Raymond Chandler, viene dichiarata da brillanti penne francesi celate sotto vari pseudonimi: Leo Malet diventa Frank Harding, alias Leo Latimer; Raymond Queneau \u00e8 Sally Mara; Boris Vian si trasforma in Vernon Sullivan.\nNon solo narratore di fiction e importatore in patria di un gusto all'americana, H\u00e9l\u00e9na \u00e8 soprattutto uno scrittore francese che ama raccontare la mediterraneit\u00e0, che indugia sulle atmosfere e spesso scruta la provincia a ridosso del confine, geografico e culturale, fra Spagna e Francia, senza mai rinunciare al suo lato poetico."}
{"id": "2053083", "revid": "1226", "url": "https://it.wikipedia.org/wiki?curid=2053083", "title": "Romanzo d'avventura", "text": ""}
{"id": "2053084", "revid": "1226", "url": "https://it.wikipedia.org/wiki?curid=2053084", "title": "Romanzo avventuroso", "text": ""}
{"id": "2053086", "revid": "1226", "url": "https://it.wikipedia.org/wiki?curid=2053086", "title": "Letteratura avventurosa", "text": ""}
{"id": "2053087", "revid": "124541383", "url": "https://it.wikipedia.org/wiki?curid=2053087", "title": "Ferdinand Walsin Esterhazy", "text": "Biografia.\nSuo nonno, Jean Marie Auguste Walsin-Esterhazy, nato a Valleraugue nel Gard, era il figlio naturale della contessa Marie Anne Esterhazy di Galantha che ebbe una relazione con il marchese Jean Andr\u00e9 C\u00e9sar de Ginestous, sindaco della citt\u00e0 di Le Vigan. Fu adottato dal dottor Walsin, il medico francese della famiglia principesca austro-ungarica. Us\u00f2 il nome Esterhazy senza il consenso della famiglia, che lo cit\u00f2 in giudizio, ma la corte gli proib\u00ec solo di portare il titolo di conte. \nNato a Parigi, Ferdinand vi frequent\u00f2 il Liceo Bonaparte. Indubbiamente ispirato da una famiglia militare (suo zio e suo padre erano generali), tent\u00f2 di entrare alla scuola militare di Saint-Cyr, ma fall\u00ec.\nSi un\u00ec poi alla Legione di Antibes, che si mescolava con i difensori del papato. Ottenne in maniera fraudolenta la nomina a sottotenente su base provvisoria, senza essere stato un sottufficiale o aver frequentato una scuola militare.\nPrese parte alla guerra del 1870. Nel 1874 fu nominato ufficiale d'ordinanza del generale Grenier a Parigi, dove tuttavia si distinse per la sua speculazione sul mercato azionario, le sue relazioni e per i numerosi amori con prostitute. Nel 1877 fu assegnato al controspionaggio, dove incontr\u00f2 il capitano Hubert Joseph Henry e il capitano Maurice Weil. Fu dal 1894 che inizi\u00f2 la sua attivit\u00e0 come spia per i tedeschi. Collegato all'addetto militare tedesco von Schwartzkoppen, gli forn\u00ec informazioni, presumibilmente per pagare i suoi debiti. \nIl 6 febbraio 1886, Esterhazy spos\u00f2 a Parigi Anne-Marie de Nettancourt-Vaub\u00e9court, dalla quale ebbe due figlie: Claire Marie V\u00e9rilda Walsin Esterhazy (1887-1963), attrice, conosciuta come Hilda Robesca, e Marie-Alice Armande Valentine Walsin Esterhazy (1889-1976), insegnante di pianoforte.\nNel 1895, succedendo al colonnello Jean Sandherr, l'allora maggiore Georges Picquart scopr\u00ec che Esterhazy era l'autore del bordereau Dreyfus. Tuttavia non fu mai processato. And\u00f2 in esilio a Londra nel 1898. Nel suo racconto pubblicato dal quotidiano \"Le Matin\" nel 1899, egli sostenne di aver scritto il bordereau \"sotto dettatura\", obbedendo agli ordini dei suoi capi.\nL'affare Dreyfus.\nIl caso scoppi\u00f2 nel 1894, in seguito all'accusa di tradimento di Alfred Dreyfus, un ufficiale di artiglieria dell'esercito francese, ebreo alsaziano. Accusato di spionaggio a favore della Germania, fu arrestato il 13 ottobre di quell'anno e, dopo un processo svoltosi a porte chiuse tra il 19 e il 22 dicembre, degradato e condannato ai lavori forzati.\nLa cerimonia di degradazione venne attuata il 5 gennaio 1895 nel cortile dell'\u00c9cole militaire (Scuola Militare): a Dreyfus vennero strappati i gradi e gli venne spezzata la spada di ordinanza, nonostante si dichiarasse innocente e patriota.\nIl caso fu riaperto nel 1896 dal maggiore Georges Picquart, nuovo capo dell'Ufficio Informazioni dello Stato Maggiore, il quale present\u00f2 ai suoi superiori una relazione nella quale dimostrava l'innocenza del capitano e accusava del fatto il maggiore Ferdinand Walsin Esterh\u00e1zy, nobile di antichissima origine, oberato dai debiti di gioco. Picquart fu rimosso dall'incarico e spedito in zona di guerra.\nIl processo e l'esilio.\nNel novembre del 1897, Mathieu, il fratello di Alfred Dreyfus, scrisse al ministro della Guerra per denunciare Esterh\u00e1zy come l'autore dello spionaggio e per contraffazione di documenti. Esther\u00e1zy domand\u00f2 allora di essere giudicato, contando ovviamente sull'appoggio delle influenti amicizie nelle alte sfere militari. \nConvocato davanti al tribunale militare, il 10 gennaio 1898 il consiglio di guerra si pronunci\u00f2 all'unanimit\u00e0 per la sua innocenza. \u00c9mile Zola pubblic\u00f2 allora il suo famoso \"J'accuse\".\nMesso in libert\u00e0 il 12 agosto 1898 e congedato qualche giorno dopo, si esili\u00f2 a Londra. In un suo articolo pubblicato dal quotidiano \"Le Matin\" il 18 luglio 1899, confess\u00f2 di aver contraffatto i documenti del caso \"per ordini superiori\", stessa cosa che ammetter\u00e0 un alto ufficiale, il colonnello Hubert J. Henry, prima di suicidarsi.\nNell'agosto del 1899 si apr\u00ec il processo di Rennes, che condann\u00f2 Dreyfus a dieci anni di prigione con \u00abcircostanze attenuanti\u00bb; Esterh\u00e1zy non fu neanche convocato. Dal 1903 al 1906 fu corrispondente in Inghilterra del giornale antidreyfusardo \"La Libre Parole\". Nel 1908 si trasfer\u00ec nella citt\u00e0 di Harpenden, nell'est dell'Inghilterra, e nascose la sua identit\u00e0 sotto il nome di conte Jean di Voilemont. Dal 1911 al 1917 scrisse articoli per il giornale \"L'\u00c9clair\".\nMor\u00ec nel 1923 a Harpenden, senza aver mai ricevuto una condanna, ma gli storici sono concordi nell'ascrivere la sua grafia nel \"bordereau\" ad un depistaggio con cui - con l'aiuto dei servizi segreti dell'esercito - cerc\u00f2 di allontanare da s\u00e9 stesso i sospetti per relazioni illecite (fornitura di segreti militari dietro pagamento di danaro, forse nell'ambito di un \"doppio gioco\") con l'addetto militare tedesco a Parigi."}
{"id": "2053089", "revid": "729019", "url": "https://it.wikipedia.org/wiki?curid=2053089", "title": "Isola Siple", "text": "L'isola Siple \u00e8 un'isola antartica coperta dalla neve, di ampiezza massima pari a 110\u00a0km, situata ad est del golfo di Wrigley, lungo la piattaforma glaciale Getz e al largo della costa di Bakutis, nella Terra di Marie Byrd. L'area dell'isola \u00e8 di 6.390\u00a0km\u00b2 ed \u00e8 dominata dal monte Siple, un vulcano dormiente alto 3.110 metri.\nSull'isola sono presenti diversi ghiacciai tra cui lo Hulbe, il Nereson, il Thurston e il Vornberger.\nStoria.\nSia l'isola sia il vulcano furono nominati cos\u00ec dal Comitato consultivo dei nomi antartici nel 1967 in onore dell'esploratore dell'Antartico Paul Siple (1908 - 1968), membro delle spedizioni di Richard Evelyn Byrd."}
{"id": "2053090", "revid": "111319", "url": "https://it.wikipedia.org/wiki?curid=2053090", "title": "Cabo Verde (Minas Gerais)", "text": ""}
{"id": "2053092", "revid": "1543377", "url": "https://it.wikipedia.org/wiki?curid=2053092", "title": "Campionato europeo dei piccoli stati di pallavolo femminile", "text": "Il campionato europeo dei piccoli stati di pallavolo femminile \u00e8 una competizione creata dalla CEV nel 2000 e riservata agli stati europei di dimensioni o popolazione ridotte, che avrebbero poco opportunit\u00e0 di partecipare ad un campionato europeo normale.\nIl torneo assegna il titolo di \"Campione d'Europa\" e possono partecipare solo le 15 squadre appartenenti alle federazioni designate dalla CEV."}
{"id": "2053095", "revid": "216538", "url": "https://it.wikipedia.org/wiki?curid=2053095", "title": "Ipovedenti", "text": ""}
{"id": "2053098", "revid": "1573940", "url": "https://it.wikipedia.org/wiki?curid=2053098", "title": "Sciangai", "text": "Sciangai \u00e8 la trascrizione nell'italiano scritto della pronuncia riferibile a:"}
{"id": "2053099", "revid": "108107", "url": "https://it.wikipedia.org/wiki?curid=2053099", "title": "Giochi olimpici invernali 1924", "text": ""}
{"id": "2053101", "revid": "1494169", "url": "https://it.wikipedia.org/wiki?curid=2053101", "title": "Cabo Verde", "text": ""}
{"id": "2053102", "revid": "108107", "url": "https://it.wikipedia.org/wiki?curid=2053102", "title": "Giochi olimpici invernali 1928", "text": ""}
{"id": "2053103", "revid": "123112940", "url": "https://it.wikipedia.org/wiki?curid=2053103", "title": "Tujone", "text": "Il tujone \u00e8 un chetone e un terpenoide che esiste in due forme stereoisomere: (+)-3-tujone o \u03b1-tujone e (\u2212)-3-tujone o \u03b2-tujone. Presenta un odore di mentolo.\nSi trova nell'assenzio in modeste quantit\u00e0 e nel tanaceto. Se ne trovano tracce anche nella salvia e nell'issopo.\nFarmacologia.\nSono stati identificati due metaboliti urinari neutri: il 3-\u03b2-idrossi-\u03b1-tujano e il 3-\u03b2-idrossi-\u03b2-tujano, questi metaboliti indicano che la reazione di riduzione \u00e8 stereospecifica, a causa della differente configurazione dei due gruppi metilici. Esperimenti effettuati su microsomi di topo hanno mostrato come nel metabolismo l'\u03b1-tujone generi un metabolita principale, il 7-idrossi-\u03b1-tujone e cinque metaboliti secondari (4-idrossi-\u03b1-tujone, 4-idrossi-\u03b2-tujone, 8-idrossi-\u03b1-tujone, 10-idrossi- \u03b1-tujone ed il 7,8-deidro-\u03b1-tujone).\nNella medicina popolare l'assenzio \u00e8 stato utilizzato nella cura dei sintomi dispeptici, oltre che come eupeptico (sostanza di intenso sapore amaro che favorisce la digestione) e carminativo (sostanza che favorisce l'eliminazione di gas dallo stomaco e dall'intestino). L'assenzio possiede, inoltre, propriet\u00e0 antimicrobiche. In un recente studio \u00e8, inoltre, stata osservata la capacit\u00e0 dell'olio essenziale di inibire la crescita di Candida albicans e Saccharomyces cerevisiae.\nAltri effetti biologici determinati dal tujone dimostrano che il tujone \u00e8 porfirogenico (causa un accumulo di protoporfirina) e pu\u00f2 causare porfiria.\nL'accumulo di porfirina indotto dal terpene viene ulteriormente incentivato dalla contemporanea somministrazione di desferossamina, un chelante per il ferro che inibisce la biosintesi dell'eme e mima il blocco che si verifica nei casi di porfiria acuta. Da questi studi risulta pertanto che la somministrazione di tujone pu\u00f2 essere pericolosa in pazienti con deficit nella biosintesi dell'eme a livello epatico.\nTossicit\u00e0.\nLa neurotossicit\u00e0 del tujone \u00e8 stata associata alla sua capacit\u00e0 di bloccare a livello cerebrale i recettori dell'acido \u03b3-amminobutirrico (GABA) e, in particolare, uno studio condotto da Hold e coll. ha dimostrato che il tujone agisce da antagonista dei recettori GABAA.\nLa riduzione dell'attivit\u00e0 gabaergica prodotta dal tujone contenuto nell'assenzio sembra favorire l'insorgenza di scariche elettriche neuronali anomale, responsabili delle manifestazioni cliniche di tipo comiziale; \u00e8 stato inoltre ipotizzato che l'attivit\u00e0 pro-convulsivante dell'\u03b1-tujone possa essere correlata anche ad una riduzione della risposta del recettore 5-HT3 per la serotonina.\nIl tujone inoltre possiede una lieve affinit\u00e0 per i recettori dei cannabinoidi senza tuttavia indurre effetti cannabis-mimetici. La comparsa di effetti tossici \u00e8 legata alla concentrazione.\nL'Unione europea nel 2002 ha redatto un documento circa la sicurezza nell'utilizzo di bevande alcoliche o alimenti contenenti aromatizzanti a base di tujone. In questo contesto si \u00e8 stabilito che il consumo di 1 litro di una bevanda alcolica (25% di alcol) contenente 5\u00a0mg/l di tujone determina in un adulto di 60\u00a0kg di peso l'assunzione di una dose di tujone pari a 4,8\u00a0mg (0,08\u00a0mg/kg). Questi valori sono 100 volte inferiori a quelli stabiliti negli studi di NOEL (No Observed Effect Level) sul ratto (NOEL per le convulsioni nel ratto maschio: 12\u00a0mg/kg).\nDati relativi alla tossicit\u00e0 acuta del tujone:\nInterazioni farmacologiche.\nCome documentato da esperimenti, estratti di assenzio sono in grado di esercitare un effetto inibitorio sugli enzimi microsomiali epatici e possono prolungare il sonno indotto dal pentobarbital e incrementare la tossicit\u00e0 della stricnina. Poich\u00e9 il tujone contenuto nell'assenzio pu\u00f2 ridurre l'efficacia clinica del fenobarbital, con un meccanismo non ancora chiarito, l'associazione con tale farmaco deve essere evitata.\nL'American Herbal Products Association ha assegnato l'assenzio alla classe 2b (non usare in gravidanza), 2c (non usare durante l'allattamento) e 2d (non usare per lunghi periodi e non superare la dose consigliata)."}
{"id": "2053105", "revid": "108107", "url": "https://it.wikipedia.org/wiki?curid=2053105", "title": "Giochi olimpici invernali 1932", "text": ""}
{"id": "2053106", "revid": "1543377", "url": "https://it.wikipedia.org/wiki?curid=2053106", "title": "Collusione tacita", "text": "La collusione tacita \u00e8 spiegata in teoria dei giochi come un accordo tra imprese oligopolistiche che si ottiene giocando ripetutamente lo stesso gioco.\nRifacendoci al duopolio di Cournot possiamo vedere come due imprese che non vogliono cooperare giocheranno l'equilibrio di Nash e produrranno entrambe la stessa quantit\u00e0 ottimale (formula_1).\nGiocando ripetutamente queste partita secondo una strategia tit for tat scopriamo che esse possono arrivare ad una collusione, senza mai parlarsi, ma solamente osservando le mosse strategiche degli altri giocatori.\nEsempio.\nIpotizziamo due imprese assieme abbiano una quantit\u00e0 di produzione pari a quella di monopolio(formula_1) e si dividono il mercato, creando un cartello.\nOra questo cartello si basa sul principio di cooperazione:\nSi nota che questo profitto cooperativo \u00e8 migliore che quello non cooperativo che si ottiene giocando il duopolio di Cournot: formula_6\nLa domanda che ci si pone ora \u00e8 se le imprese hanno effettivamente incentivo a cooperare; qui entra in gioco la strategia tit for tat dell'impresa i, nella quale:\nMa quanto \u00e8 l'incentivo a sgarrare? Esso \u00e8 pari alla quantit\u00e0 di monopolio meno la quantit\u00e0 che si otterrebbe cooperando:\nQuindi se l'impresa 1-i devia, mentre l'impresa i non devia, il suo profitto sar\u00e0:\nCi\u00f2 dimostra che la collusione non \u00e8 stabile, in quanto il gioco sleale rende di pi\u00f9 del gioco cooperativo, ovvero: il primo che sgarra appena fatto l'accordo ottiene la somma pi\u00f9 alta (equilibrio di Nash):\nIl fatto \u00e8 che nella realt\u00e0 esistono imprese che colludono tacitamente per molto tempo, come spiegare il fenomeno? Tramite il concetto di punizione espresso sopra nel tit for tat, che dimostra come esiste un periodo nel tempo in cui giocando cooperativo si raggiunger\u00e0 un payoff superiore a quello di giocare non cooperativo subito.\nEsso si dimostra utilizzando la formula del tasso di sconto:\nOvvero, si collaborer\u00e0 quando il payoff sar\u00e0 formula_13"}
{"id": "2053107", "revid": "108107", "url": "https://it.wikipedia.org/wiki?curid=2053107", "title": "Giochi olimpici invernali 1936", "text": ""}
{"id": "2053108", "revid": "108107", "url": "https://it.wikipedia.org/wiki?curid=2053108", "title": "Giochi olimpici invernali 1948", "text": ""}
{"id": "2053111", "revid": "709565", "url": "https://it.wikipedia.org/wiki?curid=2053111", "title": "Episodi de I Griffin (settima stagione)", "text": "La settima stagione de \"I Griffin\" \u00e8 stata trasmessa originariamente negli USA dal 28 settembre 2008 al 17 maggio 2009 su Fox.\nIn Italia \u00e8 stata trasmessa per la prima volta dall'11 al 26 marzo 2010, dal luned\u00ec al venerd\u00ec alle ore 14:05 su Italia 1.\nGli episodi \"Il disco perduto\", \"L'esperimento\", \"Non tutti i cani vanno in Paradiso\" e \"Uno scrittore... in erba\" sono stati censurati nella fascia pomeridiana e trasmessi all'interno del segmento \"I Griffin V.M.\" a partire dal 13 al 27 maggio 2010, alle ore 00:15 circa su Italia 1.\nCome nelle precedenti stagioni, sono state applicate diverse ulteriori censure, sia audio che video, durante la messa in onda degli altri episodi.\n\"Essere galancani non paga\".\nBrian incontra una ragazza di nome Carolyn e segue il consiglio di Stewie di andarci piano, con l'unico risultato di farla impazzire e finire tra le braccia di Cleveland. Brian fa tutto ci\u00f2 che pu\u00f2 per riaverla, anche se significa coinvolgere l'ex moglie di Cleveland, Loretta Brown. Il titolo originale dell'episodio, \"Love Blacktually\", \u00e8 un riferimento al film \"Love Actually - L'amore davvero\" del 2003.\n\"Il disco perduto\".\nPeter riesce a trovare un disco della sua canzone preferita, \"Surfin' Bird\", una canzone cos\u00ec fastidiosa per il resto della famiglia da farla impazzire e portare Brian e Stewie a distruggere il disco. Peter cos\u00ec va al negozio di dischi per comprarne un'altra copia e qui scopre che Ges\u00f9 \u00e8 ritornato sulla Terra e lavora al negozio; da quel momento i due iniziano ad uscire insieme.\n\"La macchina del tempo\".\nMort Goldman entra per sbaglio nella macchina del tempo costruita da Stewie e inizia a viaggiare nel tempo; Brian e Stewie lo seguono per riportarlo nella loro epoca. Quando scoprono di essere finiti nella Polonia del 1939, Stewie, Brian e Mort devono riuscire a nascondersi dai nazisti e trovare il modo di tornare nel presente.\n\"Aiuto, ho dimenticato Stewie!\".\nPeter ottiene un approvvigionamento di benzina per un anno, cos\u00ec la famiglia ne approfitta per una gita al Grand Canyon. Prima di partire mentre Stewie \u00e8 in macchina rientra in casa per dormire scoprendo ore dopo di essere rimasto solo in casa. Mentre la famiglia si trova a New York per onorare Ground Zero, Lois scopre di aver dimenticato il bambino. Cos\u00ec Peter chiama Cleveland e Quagmire per andare a controllare ma verranno storditi, legati da Stewie e lasciati in cantina a guardare il manuale d'istruzioni di DirecTV. Nel frattempo Peter si distrae alla guida guardandosi un film trasmesso da un'altra macchina e far\u00e0 ribaltare la macchina. Successivamente alla stazione faranno l'autostop e si faranno riaccompagnare a casa.\n\"Il nuovo Brian\".\nQuando Peter si ferisce durante una versione di \"Jackass\" realizzata da lui stesso, quest'ultimo sta per affogare in acqua e Brian va a soccorrerlo ma ha un crampo alla schiena e tutti e due vengono salvati da Joe. I Griffin capiscono che forse Brian \u00e8 diventato troppo vecchio (infatti, come spiegato da Lois, Brian ha 8 anni, equivalenti a 56 anni in anni \"umani\" che aumentano a 79 con il fatto che beve e fuma tutti i giorni) cos\u00ec Peter porta a casa un nuovo cane, spingendo Brian ad andarsene. Tutti sembrano amare il New Brian, eccetto Stewie, a cui non piace proprio il suo essere sempre felice. Quando il bambino scopre che il cane ha fatto cose sconce con il suo peluche, Rupert, Stewie uccide il nuovo cane fingendo che si sia suicidato e fa tornare Brian per poi lavare il peluche nella doccia piangendo.\n\"Ritorno sui banchi\".\nPeter fa di tutto per avere una promozione, ma per prima cosa deve terminare la terza elementare ed avere il diploma. Cos\u00ec Peter torna a scuola dove non porta buoni risultati ma quando scrive come giustificazione per non aver fatto i compiti \"I compiti sono per i leccaculi\" viene inserito nella gara di spelling per la complessit\u00e0 della parola \"leccaculi\". Alla gara Peter arriva in finale con facilit\u00e0 poich\u00e9 chiede se la parola richiesta pu\u00f2 essere usata in un frase sconcia e vince con la parola \"lesbiche\". Frank Sinatra Jr. torna a Quahog e decide di comprare con Brian il Quahog Cabana Club e per renderlo una delle principali attrazioni della cittadina facendovi suonare musica dal vivo; Stewie, per\u00f2, ha una sua idea personale sulle sorti del locale e la mette in atto realizzando pLace un night club che per\u00f2 chiuder\u00e0 per via di Andy Dick.\n\"I soliti idioti\".\nDopo che \u00e8 rimasta incinta per sette anni, Peter convince finalmente Bonnie a partorire, e lei accetta per la felicit\u00e0 di Joe. D\u00e0 alla luce una bambina che chiama Susie, di cui Stewie si innamora a prima vista ed \u00e8 deciso a fare di tutto per conquistarla. Intanto Joe si fa prestare 20.000 dollari da uno strozzino per pagare le cure mediche di Bonnie e programma di rapinare Carter Pewterschmidt per estinguere il suo debito.\n\"L'esperimento\".\nPeter compra un cavallo con l'intenzione di farci dei soldi nelle corse all'ippodromo. Peccato, purtroppo, che il cavallo \u00e8 cerebroleso, quindi alla sua prima corsa combina un disastro, distruggendo le tribune e uccidendo diverse persone, prima di morire a sua volta di infarto. La famiglia Griffin si trova a dover pagare $2000 di danni, quindi Peter trova un secondo lavoro: accetta di subire iniezioni in cui gli sono somministrati vari geni, fino a che non gli viene somministrato il \"gene gay\", diventando omosessuale ed effeminato. Dopo essere tornato a casa, la nuova personalit\u00e0 di Peter viene apprezzata dal resto della famiglia (a parte Stewie che esprime a Brian la propria insofferenza per la situazione), ma presto nemmeno Lois \u00e8 soddisfatta quando si rende conto che il marito non la trova pi\u00f9 attraente, per poi presentare a tutti Scott, il suo nuovo fidanzato. Peter lascia la famiglia andando a vivere con il suo nuovo compagno, lasciando Lois nella tristezza pi\u00f9 totale, quindi Brian, nel disperato tentativo di rendere felice la donna che ama, accetta di andare contro i propri principi e, sotto consiglio di Stewie, di portare Peter in un campo di conversione. Scoperta la cosa, Lois, che non vuole obbligare Peter a cambiare in questo modo, si precipita a prenderlo per riportarlo da Scott. I due uomini si riuniscono, ma il \"gene gay\" smette di funzionare proprio mentre i due sono impegnati in un'orgia con 9 altri ragazzi. Peter torna quello di prima e, schifato, torna dalla sua famiglia, dove nessuno dovr\u00e0 mai pi\u00f9 parlare di quello che \u00e8 successo nelle precedenti due settimane e mezza.\nDurante l'episodio viene spesso suggerito che l'atteggiamento insofferente di Stewie verso gli omosessuali nasconda, in realt\u00e0, un rifiuto del proprio orientamento sessuale.\n\"Peter si \u00e8 fatto un nuovo amico\".\nPeter trova un biglietto vincente di una lotteria del 1989 e vince una partita di golf con O.J. Simpson. Quando diventa amico di Simpson e lo porta a casa per fargli conoscere la sua famiglia, gli abitanti di Quahog non ne sono molto entusiasti e cercano di cacciarlo dalla citt\u00e0.\nNota: In questo episodio si vede Bonnie Swanson incinta tra la folla inferocita, l'episodio in questione risale ad un fatto avvenuto nel 2007, quindi antecedente alla puntata \"I Soliti Idioti\" dove Bonnie partorisce. Quindi si tratta di un errore.\n\"Lois, giornalista d'assalto\".\nLois ottiene un lavoro a Fox News e deve pubblicare uno scoop su Michael Moore, ma viene sollevata dall'incarico quando la storia implica anche Rush Limbaugh. Intanto Peter approfitta del lavoro di Lois per creare un suo cartone, e quando lo presenta al Presidente della Fox questi ne rimane entusiasta ma poi rinuncia alla trasmissione (perch\u00e9 il presidente voleva cambiare il naso del protagonista con una prugna, anche se poi aveva ritrattato senza cambiare niente) e la sua serie animata viene sostituita dallo show di Fred Savage, scoperto da Brian e Lois essere l'uomo che impersonifica Moore, Limbaugh ed altri personaggi dello spettacolo.\n\"Non tutti i cani vanno in paradiso\".\nDurante una convention di \"\", Meg prende gli orecchioni per essersi avvicinata ad un uomo affetto da questa malattia. Mentre \u00e8 a letto, guarda un programma sulla cristianit\u00e0 e diventa una cristiana convinta, cercando pure di convertire Brian dall'ateismo. Intanto Stewie \u00e8 furioso per non aver potuto porre una domanda al cast di \"Star Trek: The Next Generation\" durante la convention, cos\u00ec rapisce tutti gli attori e li obbliga a uscire con lui.\nIl titolo \u00e8 un riferimento al film d'animazione del 1989 \"Charlie - Anche i cani vanno in paradiso\" (\"All Dogs Go to Heaven\").\n\"Uno scrittore... in erba\".\nDopo che Brian viene arrestato per possesso di droga, lui lancia una campagna per legalizzare la marijuana. Il sindaco Adam West approva una legge al riguardo e molti cittadini cominciano a farne uso. Brian tuttavia si viene a trovare nella condizione di manifestare per renderla nuovamente illegale, ed il sindaco accoglie nuovamente la proposta.\n\"Oggi spopolo, domani chiss\u00e0\".\nDopo essere stato picchiato da Susie, la figlia di Joe, Peter porta Stewie in una palestra e gli inietta una dose di steroidi per renderlo pi\u00f9 forte. Nel frattempo Chris comincia a frequentarsi con Connie D'Amico, la ragazza pi\u00f9 popolare della sua scuola. Pi\u00f9 tardi Chris prender\u00e0 il suo posto e Connie viene esclusa da tutti, chiede aiuto a Meg e insieme riescono ad umiliare Chris davanti a tutti i ragazzi.\nCuriosit\u00e0.\nLa scena in cui Chris balla nudo con un foulard addosso prende spunto dal personaggio di Jame Gumb nel film \"Il silenzio degli innocenti\".\n\"Brian innamorato\".\nQuando Brian scopre che Jillian, la donna che ama, sta per sposarsi, affonda la propria preoccupazione nell\u2019alcool. Il mattino dopo, si sveglia con pi\u00f9 di una semplice sbronza, e quando scopre di aver dormito con la star di \u201cThe Hills\u201d, Lauren Conrad, vuole semplicemente scappare e dimenticare l\u2019intera faccenda. Quando per\u00f2 Brian scopre che Lauren non \u00e8 per niente come viene fatta vedere in televisione, crede che forse ha trovato la sua donna ideale, se solo fosse pronto a lasciar andare Jillian.\n\"Sulle tracce del passato\".\nPeter immagina i suoi amici e la sua famiglia in tre diversi film tratti da opere di Stephen King.\n\"Fondatore di Quahog\".\nPeter viene a sapere dalla cugina giamaicana di Cleveland, Madame Claude - una sensitiva - di aver avuto un'affascinante vita passata come Griffin Peterson, un gentiluomo dignitoso che stava per sposare Lady Ciufforosso (Lois). Ma il re d'Inghilterra, Re Stewart (Stewie), se ne innamora, e il giorno del matrimonio rapisce Griffin portandolo su una nave e sposa la donna. Nel frattempo Peterson fonda in America una citt\u00e0, Quahog. In Inghilterra, Stewart rimanda sempre il momento del sesso con Ciufforosso che scopre dal giullare (Brian) che Griffin non \u00e8 morto e raggiunge l'uomo (che intanto si era sposato con una concittadina, Meg). Dopo aver \"divorziato\" da sua moglie (uccidendola), Peterson sposa Ciufforosso ma Stewart (che neanche si era accorto della fuga della donna) irrompe nella cittadina con i soldati e sfida a duello Peterson, che per\u00f2 preferisce in una gara di talenti dove vince esibendosi in un concerto in stile anni ottanta."}
{"id": "2053113", "revid": "108107", "url": "https://it.wikipedia.org/wiki?curid=2053113", "title": "Giochi olimpici invernali 1952", "text": ""}
{"id": "2053114", "revid": "320578", "url": "https://it.wikipedia.org/wiki?curid=2053114", "title": "Campionato europeo di pallavolo femminile dei Piccoli Stati", "text": ""}
{"id": "2053115", "revid": "108107", "url": "https://it.wikipedia.org/wiki?curid=2053115", "title": "Giochi olimpici invernali 1956", "text": ""}
{"id": "2053116", "revid": "108107", "url": "https://it.wikipedia.org/wiki?curid=2053116", "title": "Giochi olimpici invernali 1960", "text": ""}
{"id": "2053118", "revid": "108107", "url": "https://it.wikipedia.org/wiki?curid=2053118", "title": "Giochi olimpici invernali 1964", "text": ""}
{"id": "2053119", "revid": "111319", "url": "https://it.wikipedia.org/wiki?curid=2053119", "title": "Caldas (Minas Gerais)", "text": ""}
{"id": "2053120", "revid": "108107", "url": "https://it.wikipedia.org/wiki?curid=2053120", "title": "Giochi olimpici invernali 1968", "text": ""}
{"id": "2053122", "revid": "110157", "url": "https://it.wikipedia.org/wiki?curid=2053122", "title": "Urjung-Ulach", "text": "L'Urjung-Ulach (anche \"Urjung-Ulah\") \u00e8 un fiume della Russia siberiana settentrionale (Repubblica Autonoma della Jacuzia), affluente di sinistra della Chroma.\nNasce dal lago omonimo, all'estremit\u00e0 sudorientale del bassopiano della Jana e dell'Indigirka; scorre successivamente attraverso detta pianura, in una regione remota, pressoch\u00e9 spopolata, gelata per la maggior parte dell'anno (fine settembre - prima met\u00e0 di giugno) e ricoperta da estese paludi nel periodo del disgelo."}
{"id": "2053123", "revid": "125411769", "url": "https://it.wikipedia.org/wiki?curid=2053123", "title": "Erich Neumann (politico)", "text": "Biografia.\nNato a Forst, Lausitz, in una famiglia protestante, suo padre era il proprietario di una fabbrica. Dopo aver conseguito la maturit\u00e0, studi\u00f2 legge ed economia nelle universit\u00e0 di Friburgo, Lipsia e Halle. Ha servito durante la Prima guerra mondiale, durante la quale raggiunse il grado di Oberleutnant (Tenente). Prima dell'ascesa al potere di Hitler ricopr\u00ec diversi incarichi nell'apparato di governo, in particolare nel Ministero del Commercio.\nDal 1920 ha lavorato come funzionario di governo (nel Ministero degli Interni Prussiano e, successivamente, nel Centro Direzionale di Essen. Neumann \u00e8 diventato Primo Ufficiale Esecutivo del Ministero del Commercio prussiano nel 1923. Nel 1927-1928, \u00e8 diventato Presidente del Distretto Landratin Freystadt nella Bassa Slesia, poi divenne Segretario Ministeriale (Ministerialrat), ancora una volta presso il Ministero del Commercio prussiano. Nel settembre del 1932 \u00e8 stato nominato Segretario Permanente (Ministerialdirektor) nel Ministero di Stato, dove \u00e8 stato responsabile delle Riforme nell'Amministrazione Prussiana. Neumann ha aderito al partito Nazista nel maggio 1933, quattro mesi dopo che Adolf Hitler aveva preso il potere.\nSi un\u00ec alle SS nel 1934, dove gli venne riconosciuto il grado di un Obersturmbannf\u00fchrer (Tenente Colonnello) essendo un importante incaricato Ministeriale. Nel 1936 \u00e8 stato nominato direttore del dipartimento dell'Ufficio del plenipotenziario per il Piano dei Quattro Anni. Nel 1938 Neumann \u00e8 stato promosso a sottosegretario e partecip\u00f2 alla riunione indetta da Hermann G\u00f6ring sulla \"Arianizzazione\" dell'economia tedesca e sul protocollo per la \"Soluzione finale\" alla Conferenza di Wannsee dove rappresentava il Ministero dell'Economia, del Lavoro, Finanze, dell'Alimentazione, dei Trasporti e degli Armamenti e Munizioni del Reich. Al termine della Seconda guerra mondiale fu arrestato dagli Alleati ed interrogato a lungo, ma per problemi di salute venne rilasciato. Usc\u00ec di prigione nel 1948, ma mor\u00ec poco tempo dopo, a 59 anni, proprio per le complicazioni della sua situazione."}
{"id": "2053127", "revid": "108107", "url": "https://it.wikipedia.org/wiki?curid=2053127", "title": "Giochi olimpici invernali 1972", "text": ""}
{"id": "2053128", "revid": "108107", "url": "https://it.wikipedia.org/wiki?curid=2053128", "title": "Giochi olimpici invernali 1976", "text": ""}
{"id": "2053129", "revid": "108107", "url": "https://it.wikipedia.org/wiki?curid=2053129", "title": "Giochi olimpici invernali 1980", "text": ""}
{"id": "2053130", "revid": "6923", "url": "https://it.wikipedia.org/wiki?curid=2053130", "title": "Campionato Europeo Supermoto 2001", "text": "Nel 2001 si disputa l'ultimo Campionato Europeo Supermoto come massima competizione, prima della nascita, l'anno successivo, del Campionato del Mondo. Il campione sar\u00e0 il belga Eddy Seel su Husqvarna a cui andr\u00e0 anche il titolo costruttori.\nLa formula di gara ricalca quella che verr\u00e0 utilizzata dal Campionato Mondiale Supermoto 2005 in avanti. Ogni GP consiste in due manche, e in ciascuna il primo classificato ottiene 25 punti. Perci\u00f2 il punteggio massimo ottenibile in un GP \u00e8 di 50 punti."}
{"id": "2053131", "revid": "108107", "url": "https://it.wikipedia.org/wiki?curid=2053131", "title": "Giochi olimpici invernali 1984", "text": ""}
{"id": "2053132", "revid": "108107", "url": "https://it.wikipedia.org/wiki?curid=2053132", "title": "Giochi olimpici invernali 1988", "text": ""}
{"id": "2053133", "revid": "339392", "url": "https://it.wikipedia.org/wiki?curid=2053133", "title": "Re delle Midland", "text": ""}
{"id": "2053136", "revid": "111319", "url": "https://it.wikipedia.org/wiki?curid=2053136", "title": "Campan\u00e1rio (Minas Gerais)", "text": ""}
{"id": "2053137", "revid": "108107", "url": "https://it.wikipedia.org/wiki?curid=2053137", "title": "Giochi olimpici invernali 1992", "text": ""}
{"id": "2053139", "revid": "108107", "url": "https://it.wikipedia.org/wiki?curid=2053139", "title": "Giochi olimpici invernali 1994", "text": ""}
{"id": "2053142", "revid": "181699", "url": "https://it.wikipedia.org/wiki?curid=2053142", "title": "Ud\u017ea", "text": "La Ud\u017ea \u00e8 un fiume della Russia siberiana settentrionale (Repubblica Autonoma della Jacuzia), affluente di destra dell'Anabar.\nNasce dalle estreme propaggini nordorientali dell'altopiano della Siberia centrale, scorrendo con direzione mediamente nordoccidentale dapprima attraverso l'altopiano, successivamente nel bassopiano siberiano settentrionale, senza incontrare centri urbani di qualche rilievo; sfocia nell'Anabar nel suo medio corso. I principali affluenti sono \"\u010c\u00ebmpe-Jurele\" (129\u00a0km) e \"Ud\u017eakan\" (104\u00a0km) dalla destra idrografica, \"\u010cymara\" (168\u00a0km) dalla sinistra.\nLa Ud\u017ea \u00e8 ghiacciata per la maggior parte dell'anno (mediamente da fine settembre-primi di ottobre ai primi di giugno)."}
{"id": "2053143", "revid": "108107", "url": "https://it.wikipedia.org/wiki?curid=2053143", "title": "Giochi olimpici invernali 1998", "text": ""}
{"id": "2053144", "revid": "108107", "url": "https://it.wikipedia.org/wiki?curid=2053144", "title": "Giochi olimpici invernali 2002", "text": ""}
{"id": "2053145", "revid": "80339", "url": "https://it.wikipedia.org/wiki?curid=2053145", "title": "Udzha", "text": ""}
{"id": "2053146", "revid": "108107", "url": "https://it.wikipedia.org/wiki?curid=2053146", "title": "Giochi olimpici invernali 2006", "text": ""}
{"id": "2053147", "revid": "287204", "url": "https://it.wikipedia.org/wiki?curid=2053147", "title": "Udza", "text": ""}
{"id": "2053148", "revid": "6923", "url": "https://it.wikipedia.org/wiki?curid=2053148", "title": "Cotes (Inghilterra)", "text": "Cotes \u00e8 un piccolo paese vicino alla cittadina di Loughborough nel Leicestershire, in Inghilterra. La popolazione ammonta a circa 50 abitanti.\nSi trova presso il fiume Soar, ed il ponte di Cotes \u00e8 il principale punto di attraversamento della zona; la statale A60 passa sopra questo ponte, uscendo da Loughborough e procedendo verso Nottingham. La B676, l'unica altra strada di rilievo nelle vicinanze, inizia dalla A60 poco dopo il ponte, ad est, e conduce verso il borgo di Burton on the Wolds.\nL'insediamento medievale di Cotes fu abbandonato, forse a causa della peste, ma la sala cittadina rimase in uso pi\u00f9 a lungo.\nDurante la guerra civile inglese (1642-1651) ci fu una battaglia secondaria al ponte di Cotes."}
{"id": "2053149", "revid": "108107", "url": "https://it.wikipedia.org/wiki?curid=2053149", "title": "Giochi olimpici invernali 2010", "text": ""}
{"id": "2053150", "revid": "108107", "url": "https://it.wikipedia.org/wiki?curid=2053150", "title": "Giochi olimpici invernali 2014", "text": ""}
{"id": "2053152", "revid": "1305772", "url": "https://it.wikipedia.org/wiki?curid=2053152", "title": "Cotes", "text": ""}
{"id": "2053153", "revid": "339392", "url": "https://it.wikipedia.org/wiki?curid=2053153", "title": "Giochi olimpici invernali 2018", "text": ""}
{"id": "2053154", "revid": "287204", "url": "https://it.wikipedia.org/wiki?curid=2053154", "title": "Eva Rorandelli", "text": "Biografia.\nHa studiato pittura alla Accademia di belle arti di Firenze, prima di trasferirsi a New York City in 1999 dopo aver vinto un fellowship alla Woodstock School of Art di Woodstock.\nSuccessivamente i suoi dipinti sono stati esposti al Lincoln Center for the Performing Arts in New York, sede del Metropolitan Opera, New York City Ballet, e New York Philharmonic Orchestra, in una collettiva organizzata dal Art Students League of New York. Rorandelli produce dipinti di grandi dimensioni riconducibili alla corrente artistica neo-figurativa ed installazioni video.\nLe sue opere sono state esposte in numerose esposizioni di gruppo ed individuali negli Stati Uniti e in Italia, recentemente alla Galleria civica d'arte moderna e contemporanea di Torino e alla Fondazione D'Ars, Milano. Vive e lavora a New York e Firenze."}
{"id": "2053157", "revid": "38120", "url": "https://it.wikipedia.org/wiki?curid=2053157", "title": "ABA Coach of the Year Award", "text": "L'ABA Coach of the Year Award fu un premio conferito dalla American Basketball Association al miglior allenatore della stagione."}
{"id": "2053162", "revid": "80339", "url": "https://it.wikipedia.org/wiki?curid=2053162", "title": "Urjung-Ulah", "text": ""}
{"id": "2053164", "revid": "1318658", "url": "https://it.wikipedia.org/wiki?curid=2053164", "title": "Abington (Contea di Montgomery, Pennsylvania)", "text": "Abington \u00e8 una citt\u00e0 degli Stati Uniti d'America, nella Contea di Montgomery, Pennsylvania. Secondo il censimento del 2020 la popolazione \u00e8 di abitanti.\nGeografia fisica.\nSecondo lo United States Census Bureau, il comune ha una superficie totale di 40,1 km\u00b2.\nStoria.\nL'area in cui attualmente sorge Abington venne acquistata dai nativi Lenape da William Penn nel decennio del 1680. Dalla decade successiva un manipolo di pionieri europei costru\u00ec ed abit\u00f2 un villaggio, Hill Township, all'incrocio fra Susquehuanna Road Street e Old York Road. Diversi nomi battezzarono il primo nucleo abitativo finch\u00e9 il nome di Abington, di origine ancora sconosciuta, venne adottato nel 1704.\nAlcuni edifici nella citt\u00e0 hanno avuto un lungo uso, la scuola di Abington sorge sulle fondamenta di quella originale, e il cimitero \u00e8 ancora quello della fondazione.\nLa ferrovia raggiunse la citt\u00e0 nel 1855 e la stazione, del 1873 \u00e8 ancora la stessa.\nLa citt\u00e0 \u00e8 stata la prima comunit\u00e0 suburbana a votare, nel gennaio 2011 contro una legge sui diritti civili che non \u00e8 passata per 10 voti (9 repubblicani e 1 democratico).\nEvoluzione demografica.\nIl censimento del 2020 ha stabilito che nella citt\u00e0 vivono 58.502 persone, 20,930 nuclei familiari e 15.139 famiglie residenti. La densit\u00e0 di popolazione \u00e8 di 1.401,7 abitanti per chilometro quadro. La composizione razziale della citt\u00e0 \u00e8 la seguente: 80,1% bianchi, 11,7% neri, 4,1% asiatici, 0,51% di altre razze e 3,2% da due o pi\u00f9 razze. Il 4,4% della popolazione \u00e8 latino-ispanica.\nCi sono 20,930 nuclei familiari, dei quali: il 30% hanno dei figli al di sotto dei 18 anni che vivono in casa con loro, il 9,6% hanno un capofamiglia donna con marito non presente, 57,4% sono coppie sposate che vivono insieme e il 30,2% sono non-famiglie. Il 25,9% dei nuclei familiari \u00e8 composto da singoli individui e il 12,9% \u00e8 formato da ultra 65enni che vivono soli. La famiglia media \u00e8 composta da 3,10 persone.\nNella citt\u00e0, la distribuzione della popolazione \u00e8 la seguente: il 23,6% sotto i 18 anni, il 6,1% dai 18 ai 24, il 27,7% dai 25 ai 44, il 23,5% da 45 a 64 e 19,1% dai 65 anni in su. L'et\u00e0 media \u00e8 di 41 anni. Per ogni 100 donne ci sono 89,4 uomini. Per ogni 100 donna dai 18 anni in su, ci sono 85,3 uomini.\nIl reddito medio per un nucleo familiare \u00e8 di 59.921 dollari, mentre il reddito medio di una famiglia \u00e8 di 70.959 dollari. Gli uomini hanno un reddito medio di 47.408 dollari contro i 36.572 dollari delle donne. Le entrate pro capite ammontano a 30.331 dollari. Circa il 2% delle famiglie e il 3,6% della popolazione sono al di sotto della linea di povert\u00e0, tra cui il 2,6% sono sotto minori di 18 anni e il 4,2% sono dai 65 anni in su.\nPolitica.\nAbington non ha un sindaco, ma \u00e8 disciplinata da un consiglio dei commissari. Un presidente del consiglio di amministrazione \u00e8 eletto tra i commissari e funge da sindaco per Abington. James Ring \u00e8 l'attuale Presidente della Commissione.\nLa maggior parte del municipio si trova nel Thirteenth Congressional District.\nComunit\u00e0.\nAbington comprende sedici \"comunit\u00e0\", qui in ordine alfabetico:\nIstruzione.\nAbington \u00e8 servita dal distretto scolastico di Abington. Le scuole elementari in questo comune sono:\nL'unica scuola media \u00e8 la Abington Junior High School la scuola superiore \u00e8 la Abington Senior High School.\nCi sono anche diverse scuole private in citt\u00e0, come la Meadowbrook e la Abington Friends School. Anche il campus Penn State's Abington si trova nella citt\u00e0."}
{"id": "2053165", "revid": "80339", "url": "https://it.wikipedia.org/wiki?curid=2053165", "title": "Urjung-Ulakh", "text": ""}
{"id": "2053166", "revid": "80339", "url": "https://it.wikipedia.org/wiki?curid=2053166", "title": "Uryung-Ulakh", "text": ""}
{"id": "2053167", "revid": "80339", "url": "https://it.wikipedia.org/wiki?curid=2053167", "title": "Uryung Ulakh", "text": ""}
{"id": "2053170", "revid": "80339", "url": "https://it.wikipedia.org/wiki?curid=2053170", "title": "Urjung Ulakh", "text": ""}
{"id": "2053171", "revid": "80339", "url": "https://it.wikipedia.org/wiki?curid=2053171", "title": "Urjung Ulah", "text": ""}
{"id": "2053173", "revid": "80339", "url": "https://it.wikipedia.org/wiki?curid=2053173", "title": "Urjung Ulach", "text": ""}
{"id": "2053174", "revid": "767487", "url": "https://it.wikipedia.org/wiki?curid=2053174", "title": "Una ragazza molto viziosa", "text": "Una ragazza molto viziosa \u00e8 un film pornografico del 1988 diretto da Giorgio Grand.\nTrama.\nKety, fotomodella, conosce un fotografo che la corteggia con successo e poi la presenta al proprietario di una grossa rivista. Kety viene invitata dal professionista nella sua villa per fare un servizio fotografico. Durante il servizio ha un flirt con un modello famoso che successivamente, raggiunto lo scopo, la ignora. La sera a cena, Kety scopre il bell'amato in tenere effusioni con un'altra fotomodella...\nProduzione.\nNel film sono presenti rapporti anali una scena \u00e8 girata da Lynn Armitage in arte Lady Godiva (Lilli Carati, nella sua carriera hardcore non si prester\u00e0 mai a tale pratica) e sono presenti parecchi rapporti orali: in quegli anni, la \"fellatio\" era la pratica sessuale pi\u00f9 desiderata dagli spettatori e costituiva un tab\u00f9 comune tra le donne.\nDistribuzione.\nTerza pellicola (esclusi i film di rimontaggio) \"hardcore\" di Lilli Carati, annovera tra gli attori del cast i gi\u00e0 affermati nel settore Rocco Siffredi e Christoph Clark.\nUsc\u00ec il 13 gennaio 1988. Come sar\u00e0 per il successivo \"Una scatenata moglie insaziabile\", \"Una ragazza molto viziosa\" non equipar\u00f2 il medesimo successo ai botteghini rispetto al primo capitolo, \"Una moglie molto infedele\", ma anche in questo caso, come ha successivamente dichiarato il regista Giorgio Grand, i costi di produzione furono enormemente ripagati in quanto stavolta il budget iniziale era molto ridimensionato.\nIn quegli anni, l'attrice, come detto sempre dal regista, aveva necessit\u00e0 di realizzare parecchi film al solo scopo di poter pagare la droga da cui dipendeva gi\u00e0 da qualche anno."}
{"id": "2053178", "revid": "110157", "url": "https://it.wikipedia.org/wiki?curid=2053178", "title": "U\u0117le", "text": "L'U\u0117le (anche \"Uele\") \u00e8 un fiume della Russia siberiana settentrionale (Repubblica Autonoma della Jacuzia), tributario del mare di Laptev.\nNasce e scorre interamente nella zona orientale del grande bassopiano della Siberia settentrionale, nel nordovest della Jacuzia; mantiene su tutto il percorso direzione mediamente nordoccidentale, attraversando un territorio piatto e spesso impaludato, ghiacciato per la maggior parte dell'anno (mediamente da fine settembre-primi di ottobre a fine maggio-primi di giugno) e, di conseguenza, pressoch\u00e9 spopolato. Sfocia nella sezione occidentale del mare di Laptev, nella baia dell'Anabar, poco a nord dell'estuario del fiume omonimo."}
{"id": "2053179", "revid": "767487", "url": "https://it.wikipedia.org/wiki?curid=2053179", "title": "Uele", "text": "Lo Uele \u00e8 un fiume dell'Africa centrale (Repubblica Democratica del Congo), ramo sorgentizio di sinistra dell'Ubangi (bacino idrografico del Congo). Fu scoperto nel 1870 dal botanico e paleontologo tedesco Georg Schweinfurth.\nNasce nell'estremo nordest del territorio congolese, dalla confluenza dei due rami sorgentizi \"Dungu\" e \"Kibali\", entrambi provenienti dai rilievi che chiudono ad ovest la fossa del lago Alberto. Scorre poi con direzione mediamente occidentale per circa 1.200 chilometri, confluendo poi con il fiume Mbomou e dando cos\u00ec origine all'Ubangi.\nLo Uele \u00e8 il maggiore dei due rami sorgentizi del fiume Ubangi; il sistema fluviale che ne risulta ha una lunghezza complessiva di 2.270\u00a0km.\nCitt\u00e0 attraversate.\nNel suo corso il fiume Uele attraversa numerose citt\u00e0 e villaggi; ecco le pi\u00f9 importanti:"}
{"id": "2053185", "revid": "767487", "url": "https://it.wikipedia.org/wiki?curid=2053185", "title": "Una scatenata moglie insaziabile", "text": "Una scatenata moglie insaziabile \u00e8 un film pornografico del 1988 diretto da Giorgio Grand.\nProduzione.\nUscito nell'ottobre del 1988, il film \u00e8 la quarta pellicola (esclusi i film di rimontaggio) \"hardcore\" di Lilli Carati ed una delle primissime di Rocco Siffredi. Non eguagli\u00f2 il medesimo successo ai botteghini rispetto a \"Una moglie molto infedele\" e \"Il vizio preferito di mia moglie\", ma anche in questo caso, come ha successivamente dichiarato il regista Giorgio Grand, i costi di produzione furono enormemente ripagati in quanto stavolta, come per \"Una ragazza molto viziosa\", il budget iniziale era molto ridimensionato. In quegli anni, l'attrice, come detto sempre dal regista, aveva necessit\u00e0 di realizzare parecchi film al solo scopo di poter pagare la droga, lavorando spesso sotto l'effetto di sostanze stupefacenti all'insaputa del regista e della troupe.."}
{"id": "2053191", "revid": "1965277", "url": "https://it.wikipedia.org/wiki?curid=2053191", "title": "Anders Jahan Retzius", "text": "Entr\u00f2 nell'universit\u00e0 di Lund nel 1758 e si laure\u00f2 nel 1766. Nello stesso anno ottenne la cattedra di chimica all'Universit\u00e0 di Lund e nel 1767 quella di storia naturale. And\u00f2 in pensione nel 1812 e mor\u00ec a Stoccolma nel 1821 all'et\u00e0 di 79 anni compiuti."}
{"id": "2053192", "revid": "1649409", "url": "https://it.wikipedia.org/wiki?curid=2053192", "title": "Chiesa cattolica in Egitto", "text": "La Chiesa cattolica in Egitto \u00e8 parte della Chiesa cattolica universale in comunione con il vescovo di Roma, il papa.\nOrganizzazione ecclesiastica.\nSono presenti Chiese di diversi riti, di cui la pi\u00f9 importante \u00e8 la Chiesa cattolica copta, tipica degli abitanti della popolazione originaria del luogo. Gli originari dell'Europa seguono il rito latino, quelli del Libano il rito maronita, gli armeni il rito armeno, i siriani quello siro, gli iracheni quello caldeo. Il rito melchita \u00e8 seguito dai greci anche delle varie regioni dell'oriente.\nChiesa cattolica copta\nChiesa cattolica greco-melchita\nChiesa cattolica sira\nChiesa cattolica caldea\nChiesa armeno-cattolica\nChiesa cattolica latina\nChiesa maronita\nNunziatura apostolica.\nFin dall'Ottocento \u00e8 esistita nel Paese una delegazione apostolica. Il 23 agosto 1947 Santa Sede ed Egitto hanno stabilito relazioni diplomatiche, con l'istituzione dell'internunziatura in forza del breve \"Pro supremi\" di papa Pio XII. Nel 1966 \u00e8 stata istituita la nunziatura apostolica della Repubblica Araba Unita, divenuta nunziatura apostolica dell'Egitto nel 1971.\nAssemblea degli ordinari.\nDal 2013 Abramo Isacco Sidrak, Patriarca di Alessandria dei Copti, \u00e8 il presidente del Sinodo della Chiesa copta.\nIn Egitto esiste anche, dal 1969, un'\"Assemblea della Gerarchia cattolica in Egitto\" (\"Assembl\u00e9e de La Hi\u00e9rarchie Catholique d'Egypte\", AHCE), organizzatasi dopo le direttive emanate dal Concilio Vaticano II, ed i cui statuti sono stati approvati dalla Santa Sede nel 1992. Fino ad oggi l'AHCE \u00e8 sempre stata presieduta dal patriarca della Chiesa cattolica copta.\nL'AHCE \u00e8 membro del \"Symposium of Episcopal Conferences of Africa and Madagascar\" (SECAM). Il Patriarca di Alessandria dei Copti \u00e8 inoltre membro del Consiglio dei patriarchi cattolici d'Oriente (\"Conseil des Patriarches Catholiques d'Orient\", CPCO).\nElenco dei presidenti dell'Assemblea della gerarchia cattolica d'Egitto:\nElenco dei segretari dell'Assemblea della gerarchia cattolica d'Egitto:"}
{"id": "2053198", "revid": "767487", "url": "https://it.wikipedia.org/wiki?curid=2053198", "title": "Il vizio preferito di mia moglie", "text": "Il vizio preferito di mia moglie \u00e8 un film pornografico del 1988 diretto da Giorgio Grand.\nTrama.\nLa signora Ferroni perpetra una serie di ricatti a sfondo sessuale ai danni di facoltosi e ricchi personaggi.\nProduzione.\nSeconda pellicola (dopo Una moglie molto infedele, di quattro complessive, esclusi i film di rimontaggio) \"hardcore\" di Lilli Carati, annovera tra gli attori del cast i gi\u00e0 affermati nel settore Rocco Siffredi e Christoph Clark.\nNel film sono presenti rapporti anali in una scena girata da Lynn Armitage in arte Lady Godiva (Lilli Carati, nella sua carriera hardcore non si prester\u00e0 mai a tale pratica) e sono presenti parecchi rapporti orali: in quegli anni, la \"fellatio\" era la pratica sessuale pi\u00f9 desiderata dagli spettatori e costituiva un tab\u00f9 comune tra le donne.\nA proposito della pellicola, anni pi\u00f9 tardi, il regista Giorgio Grand ha dichiarato che il film in questione, assieme al precedente \"Una moglie molto infedele\" fu un grande successo di pubblico grazie alla scelta come attrice protagonista proprio di Lilli Carati, gi\u00e0 attrice nota in passato. In verit\u00e0, sempre secondo quanto dichiarato da Grand, l'attrice non era affatto adeguata per le scene hard e l'unico motivo per cui era disposta a realizzarle era esclusivamente per poter pagare la droga, vortice in cui l'attrice gi\u00e0 qualche anno prima era entrata."}
{"id": "2053199", "revid": "111319", "url": "https://it.wikipedia.org/wiki?curid=2053199", "title": "Casa Grande (Minas Gerais)", "text": ""}
{"id": "2053203", "revid": "113361680", "url": "https://it.wikipedia.org/wiki?curid=2053203", "title": "Inattivazione microbica", "text": "Il termine inattivazione microbica indica la soppressione dell'attivit\u00e0 funzionale di un microrganismo, intesa come capacit\u00e0 di riprodursi e di produrre molecole o reazioni enzimatiche evidenti e non indica necessariamente la morte o pi\u00f9 generalmente la scomparsa dello stesso (sterilizzazione), anche se di fatto attualmente non \u00e8 possibile distinguere un microrganismo danneggiato non in grado di riprodursi ma ancora vivo da uno morto.\nL'inattivazione pu\u00f2 riferirsi non all'intera popolazione di microrganismi ma piuttosto solo a quella dei patogeni e in questo senso il termine \u00e8 molto spesso legato alla preparazione e alla conservazione di alimenti (es.: nel latte pastorizzato i microrganismi patogeni vengono inattivati, ma altri sopravvivono).\nMetodi di inattivazione.\nLa crescita batterica \u00e8 controllata da diversi fattori tra cui la disponibilit\u00e0 di acqua, nutrienti, sostanze antimicrobiche naturali, pH, umidit\u00e0 e temperatura. Un controllo di questi fattori pu\u00f2 garantire l'inattivazione dei microrganismi. Vi sono diversi metodi per inattivare organismi viventi tra cui:\nQueste due metodiche sono le pi\u00f9 utilizzate su larga scala e per molteplici usi; per usi soprattutto alimentari vi sono:\nLa scelta della tecnica di inattivazione microbica dipende, tra gli altri, anche dal tipo di mezzo nel quale si trovano (es.: alcuni tipi di radiazioni non possono penetrare un solido, le alte temperature non sono molto indicate per trattare carne cruda, ecc).\nCinetica di inattivazione.\nI microrganismi esposti a un agente inattivante non vengono inattivati tutti allo stesso tempo, ma seguono una cinetica di tipo esponenziale come la curva a destra. Questa \u00e8 una cinetica di 1\u00ba ordine e pu\u00f2 essere descritta dalla equazione sottostante:\ndove N0 \u00e8 il numero di microrganismi vitali all'inizio del trattamento, Nt \u00e8 il numero di microrganismi vitali al tempo \"t\" e N0/Nt \u00e8 il grado di inattivazione.\nNon tutti i microrganismi hanno la stessa resistenza ai processi di inattivazione, e questo dipende dalle loro caratteristiche intrinseche (maggiore o minore tolleranza al calore, al pH, ecc). Esistono 2 parametri che indicano l'efficienza di un trattamento antibatterico:"}
{"id": "2053204", "revid": "110157", "url": "https://it.wikipedia.org/wiki?curid=2053204", "title": "Kristianstad", "text": "Kristianstad \u00e8 una citt\u00e0 svedese nella provincia di Scania nella Svezia meridionale. Ha una popolazione di abitanti (2010), poco meno della met\u00e0 dell'intera popolazione della municipalit\u00e0 di Kristianstad ( abitanti).\nSpesso il nome di questa citt\u00e0 si confonde con quello delle due citt\u00e0 norvegesi di Kristiansand e Kristiansund.\nAmministrazione.\nGemellaggi.\nKristianstad \u00e8 gemellata con le seguenti citt\u00e0:"}
{"id": "2053206", "revid": "188402", "url": "https://it.wikipedia.org/wiki?curid=2053206", "title": "Ludovico Lazzaro Zamenhof", "text": ""}
{"id": "2053209", "revid": "1573940", "url": "https://it.wikipedia.org/wiki?curid=2053209", "title": "Merit Ptah", "text": "Biografia.\n\u00c8 la prima donna nota per nome nel campo della medicina, e probabilmente la prima donna conosciuta in campo scientifico. Ha combinato la sua attivit\u00e0 con pratiche spirituali ed \u00e8 stata anche ostetrica.\nLa sua immagine pu\u00f2 esser vista in una tomba nella necropoli vicino alla piramide a gradoni di Saqqara. Suo figlio, che fu un Sommo Sacerdote, la descrive come \"il Sommo Medico\".\nL'Unione Astronomica Internazionale ha chiamato un cratere di impatto su Venere in suo onore, Cratere Merit Ptah.\nMerit Ptah non deve essere confusa con l'omonima moglie di Ramose ( Visir sotto Amenophis III e Amenophis IV), .\nSecondo Jakub Kwiecinski (Universit\u00e0 di Oxford), storico della medicina e autore di una ricerca pubblicata sul \"Journal of the History of Medicine and Allied Sciences\", Merit Ptah non sarebbe in realt\u00e0 mai esistita. Le sue ricerche l'hanno portato infatti a constatare che il suo nome non figura nelle liste dei guaritori dell'Antico Egitto e nemmeno in quelle delle amministratrici dell'epoca dell'Antico Regno (2575-2150 a.C.). La persona in questione sarebbe invece un'altra, della stessa epoca, di nome Peseshet, una donna la cui immagine venne trovata su una falsa porta nella tomba del figlio, scoperta nel 1929-1930 a Giza. Madre anche lei di un sommo sacerdote, viene denominata \"capo delle guaritrici\". Lo scambio di persona \u00e8 dovuto a un equivoco in cui sarebbe caduta la scrittrice, attivista e medico canadese Kate Campbell Hurd-Mead, che ha parlato in un suo libro di un'immagine ritrovata in una tomba della Valle dei Re: il soggetto - lei afferma - \u00e8 una donna chiamata Merit Ptah, che il figlio, sommo sacerdote, definisce \"medico capo\" (cfr. articolo di Chiara Guzzonato, \"Focus\", 1 gennaio 2020). "}
{"id": "2053211", "revid": "263989", "url": "https://it.wikipedia.org/wiki?curid=2053211", "title": "SC Lagnau Tigers", "text": ""}
{"id": "2053212", "revid": "111319", "url": "https://it.wikipedia.org/wiki?curid=2053212", "title": "Caxambu (Minas Gerais)", "text": ""}
{"id": "2053218", "revid": "111319", "url": "https://it.wikipedia.org/wiki?curid=2053218", "title": "Centralina (Minas Gerais)", "text": ""}
{"id": "2053232", "revid": "76963", "url": "https://it.wikipedia.org/wiki?curid=2053232", "title": "Paolo Emilio Cassandro", "text": "Appartenente alla Scuola Sistemica (post-zappiana) insieme ad Aldo Amaduzzi, Napoleone Rossi e Salvatore Umberto Pagnano, fu allievo di Benedetto Lorusso ma fu concettualmente vicino ad Aldo Amaduzzi. \nPer Cassandro l'Economia Aziendale era inclusa all'interno della Ragioneria.\nBiografia.\nCassandro consegu\u00ec la laurea con lode presso il Regio Istituto Superiore di Scienze Economiche e Commerciali di Bari nel luglio 1930.\nNel 1933 vince una borsa di studio del Ministero della pubblica istruzione per il perfezionamento all'estero. Recatosi in Germania, frequenta i corsi di economia aziendale alla Handelshochschule di Berlino.\nNel 1940 insegna ragioneria generale presso la facolt\u00e0 di Economia e Commercio di Bari.\nNel 1950 vince il concorso per ordinario di Ragioneria Generale ed Applicata all'Universit\u00e0 degli Studi di Catania.\nNel 1963 tiene un corso di lezioni nell'Universit\u00e0 di Asmara.\nTra il 1963 e il 1964 svolge cicli di seminari presso l'Universit\u00e0 di Napoli.\nNel 1969 \u00e8 eletto preside della Facolt\u00e0 di Economia e Commercio di Bari (attualmente Facolt\u00e0 di Economia di Bari).\nNel 1970 \u00e8 nominato pro-rettore dell'Universit\u00e0 di Bari.\nNel 1971 \u00e8 chiamato a ricoprire la I cattedra di Ragioneria Generale ed Applicata della Facolt\u00e0 di Economia e Commercio dell'Universit\u00e0 di Roma.\nNel 1989 gli viene conferito il Sigillo d'oro dell'Ateneo barese."}
{"id": "2053235", "revid": "216538", "url": "https://it.wikipedia.org/wiki?curid=2053235", "title": "Tonique Williams", "text": ""}
{"id": "2053236", "revid": "580", "url": "https://it.wikipedia.org/wiki?curid=2053236", "title": "Zurich", "text": ""}
{"id": "2053237", "revid": "82162852", "url": "https://it.wikipedia.org/wiki?curid=2053237", "title": "Sopravvenienze attive", "text": "Le sopravvenienze attive sono componenti straordinari di reddito: dipendono cio\u00e8 generalmente da accadimenti aziendali che non sono direttamente imputabili all'oggetto sociale dell'azienda. \nPer \"sopravvenienza attiva\" si deve intendere letteralmente che \"sopravviene l'attivo\" (o comunque sopravviene una posta dell'attivo): pertanto una sopravvenienza attiva potr\u00e0 essere dovuta, ad esempio, a maggiori accantonamenti del necessario (cio\u00e8 ho stanziato costi in bilancio troppo alti e pertanto, eliminando la parte dei costi eccedente quella che interessa, sto facendo \"sopravvenire l'attivo\"), o anche l'incasso di crediti che avevo girato a perdita perch\u00e9 di dubbio incasso (stralcio dalla contabilit\u00e0), e via discorrendo.\nLe sopravvenienze attive sono componenti positive del reddito che derivano da costi ed oneri sostenuti in esercizi precedenti e vengono meno in un determinato esercizio. Si considerano tali:\nDi seguito un esempio in partita doppia dello stralcio dalla contabilit\u00e0: l'azienda aveva reputato inesigibile un credito da 100 euro vantato nei confronti di un cliente X, ma, contro le previsioni, tempo dopo viene incassato.\nStralcio:\ncodice_1\nRilevazione della sopravvenienza e incasso:\ncodice_2\ncodice_3 "}
{"id": "2053241", "revid": "2056951", "url": "https://it.wikipedia.org/wiki?curid=2053241", "title": "\u00c9tienne P\u00e9rier", "text": ""}
{"id": "2053251", "revid": "111319", "url": "https://it.wikipedia.org/wiki?curid=2053251", "title": "C\u00e1ssia (Minas Gerais)", "text": ""}
{"id": "2053253", "revid": "188323", "url": "https://it.wikipedia.org/wiki?curid=2053253", "title": "Aprilia RSA 125", "text": ""}
{"id": "2053258", "revid": "188323", "url": "https://it.wikipedia.org/wiki?curid=2053258", "title": "Aprilia RSR 125", "text": ""}
{"id": "2053261", "revid": "170423", "url": "https://it.wikipedia.org/wiki?curid=2053261", "title": "American Basketball Association 1967-1968", "text": "La stagione della American Basketball Association 1967-1968 fu la stagione inaugurale del campionato ABA. Inizi\u00f2 con 11 squadre e 78 partite in programma. I primi campioni furono i Pittsburgh Pipers, che sconfissero in finale i New Orleans Buccaneers."}
{"id": "2053277", "revid": "1543377", "url": "https://it.wikipedia.org/wiki?curid=2053277", "title": "Fr\u00e9d\u00e9ric Leclercq", "text": "Biografia.\nCon i DragonForce ha partecipato alla produzione dell'album \"Ultra Beatdown\". Ha inoltre pubblicato tre album con gli Heavenly, uno con i Carnival in Coal e una demo con i Maladaptive, tutte band power metal. Con i Jaded Heart ha invece preso parte ad un tour nel 2005, come sostituto di Barish Kepic.\nSecondo il suo profilo sul sito ufficiale dei Dragonforce, sa parlare francese, inglese e tedesco.\nIl 16 settembre 2019 i Kreator annunciano l'ingresso del bassista nel gruppo thrash metal teutonico."}
{"id": "2053286", "revid": "131145", "url": "https://it.wikipedia.org/wiki?curid=2053286", "title": "Babilon A.D.", "text": ""}
{"id": "2053288", "revid": "767487", "url": "https://it.wikipedia.org/wiki?curid=2053288", "title": "Robert Torrens", "text": "Biografia.\nNato in Irlanda da genitori protestanti, Torrens raggiunse la fama nel 1811 con la supervisione della difesa nel Baltico dell'isola di Anholt contro le maggiori forze danesi.\nEgli \u00e8 stato un forte sostenitore della emancipazione cattolica, tema che fu oggetto di un trattato e di un romanzo.\nIl fiume Torrens, che scorre attraverso Adelaide, fu cos\u00ec chiamato dopo la sua morte. \nSuo figlio Robert Torrens, governatore coloniale dell'Australia del sud, invent\u00f2 il sistema Torrens a titolo di registrare i titoli terrieri, che \u00e8 ampiamente utilizzato nel Commonwealth britannico e di altri Stati (ad esempio, Iowa).\nEconomia.\nEgli \u00e8 stato uno scopritore indipendente del principio del vantaggio comparato nel commercio internazionale, principio che \u00e8 di solito attribuito a David Ricardo, anche se Torrens ha scritto al riguardo nel 1815, mentre il libro di Ricardo \u00e8 stato pubblicato ben due anni prima.\nTorrens \u00e8 stato un membro fondatore del Club di Economia Politica. Egli \u00e8 stato anche uno dei primi a teorizzare la tariffa ottimale, anteriore ai pensieri di John Stuart Mill sul tema di 11 anni.\nTorrens fu un forte sostenitore dello stato e promosse l'emigrazione come mezzo per alleviare le pressioni sulla popolazione nel Regno Unito (in particolare in Irlanda, ha sostenuto che il tenore di vita irlandese sarebbe potuto migliorare solo con un'agricoltura pi\u00f9 redditizia, ma che al tempo stesso ci\u00f2 condurrebbe a un massiccio e veloce spostamento di lavoratori che in qualche modo deve essere sostenuto durante il periodo di transizione.)\nEbbe un ruolo importante nella fondazione della colonia dell'Australia del sud, e ha presieduto il primo commissariato incaricato di sorvegliarla; egli \u00e8 stato licenziato nel 1841 per cattiva gestione finanziaria e di conflitto di interessi (dato che aveva acquistato il terreno nella colonia)."}
{"id": "2053294", "revid": "599013", "url": "https://it.wikipedia.org/wiki?curid=2053294", "title": "Campionato Europeo Supermoto 2000", "text": "Nel 2000 Thierry Van Den Bosch vince il suo primo Campionato Europeo Supermoto.\nLa formula di gara ricalca quella che verr\u00e0 utilizzata dal Campionato Mondiale Supermoto 2005 in avanti. Ogni GP consiste in due manche, e in ciascuna il primo classificato ottiene 20 punti. Perci\u00f2 il punteggio massimo ottenibile in un GP \u00e8 di 40 punti."}
{"id": "2053296", "revid": "2202024", "url": "https://it.wikipedia.org/wiki?curid=2053296", "title": "Campionato del mondo di scacchi 1978", "text": "Il campionato del mondo di scacchi 1978 fu disputato tra il campione in carica Anatolij Karpov e lo sfidante Viktor Kor\u010dnoj, a Baguio, nelle Filippine, tra il 18 luglio e il 18 ottobre. Karpov mantenne il titolo.\nQualificazioni.\nSi svolsero due tornei interzonali da 20 giocatori, l'uno a Bienne, in Svizzera, e l'altro a Manila, nelle Filippine. Entrambi i tornei qualificarono tre giocatori per i match dei candidati; uno spareggio fu tenuto a Varese tra Petrosyan, Portisch e Tal', arrivati secondi a pari merito all'interzonale svizzero; i primi due si qualificarono.\nI match dei candidati furono giocati con le seguenti formule:\nKor\u010dnoj e Spasskij erano gi\u00e0 qualificati per i match dei candidati in quanto rispettivamente ultimo finalista e semifinalista degli ultimi match dei candidati. Spasskij fu invitato quando Fischer rifiut\u00f2 di partecipare.\nCampionato del mondo.\nIn seguito alle riforme varate per il mondiale del 1975 (poi non giocato), il campionato del mondo non si svolse al meglio delle 24 partite (come era stato dopo la seconda guerra mondiale), ma fu assegnato al primo giocatore che riusc\u00ec a conseguire sei vittorie. Inoltre fu reintrodotta la possibilit\u00e0 per il campione sconfitto di tentare di reimpossessarsi del titolo (tale clausola era stata eliminata nel 1963).\nIl match tra l'apolide Kor\u010dnoj e il sovietico Karpov fu molto teso: ad un certo punto dell'incontro i due giocatori smisero perfino di scambiarsi la stretta di mano e di comunicare l'un l'altro, tanto che le proposte di patta erano comunicate attraverso l'arbitro.\nL'arbitro era il grande maestro tedesco Lothar Schmid. Karpov era assistito dai secondi Michail Tal', Jurij Bala\u0161ov, Evgenij Vasjukov e Jurij Razuvaev. I secondi di Kor\u010dnoj erano gli inglesi Raymond Keene e Michael Stean e l'israeliano Jacob Murej.\nL'incontro fu molto combattuto e incerto nell'esito finale: dopo la 27\u00aa partita Karpov era 5-2, ma vincendone tre delle successive quattro lo sfidante si port\u00f2 sul 5 pari; nella 32\u00aa fu per\u00f2 Karpov ad arrivare per primo a sei vittorie e confermarsi campione del mondo. La quinta partita del match, conclusasi in parit\u00e0 dopo 124 mosse, ha detenuto per lungo tempo il record come partita pi\u00f9 lunga della storia del campionato mondiale di scacchi, superata solo dalla sesta partita del campionato mondiale di scacchi 2021 (della durata di 136 mosse)."}
{"id": "2053298", "revid": "62004", "url": "https://it.wikipedia.org/wiki?curid=2053298", "title": "Fred Leclercq", "text": ""}
{"id": "2053307", "revid": "287204", "url": "https://it.wikipedia.org/wiki?curid=2053307", "title": "Schlittschuh-Club Rapperswil-Jona Lakers", "text": "I Rapperswil-Jona Lakers sono una squadra di hockey su ghiaccio svizzera, fondata nel 1945 con sede a Rapperswil-Jona, nel Canton San Gallo. Attualmente la squadra milita nel massimo campionato svizzero, la National League A.\nStoria.\nNel corso della storia della squadra non si \u00e8 mai conquistato alcun titolo, mentre alcuni anni la societ\u00e0 ha cambiato il proprio nome. Questa \u00e8 la cronistoria:\nPista.\nLa pista del Rapperswil \u00e8 la Diners Club Arena, inaugurata nel 1987, che pu\u00f2 ospitare circa 6.200 spettatori.\nCollegamenti esterni.\nhttp://www.lakers.ch Sito ufficiale"}
{"id": "2053308", "revid": "287204", "url": "https://it.wikipedia.org/wiki?curid=2053308", "title": "Chavannes-sur-l'Etang", "text": ""}
{"id": "2053311", "revid": "216538", "url": "https://it.wikipedia.org/wiki?curid=2053311", "title": "Otylia Jedrezejczak", "text": ""}
{"id": "2053317", "revid": "131145", "url": "https://it.wikipedia.org/wiki?curid=2053317", "title": "Vantage Point - Otto punti di vista, una sola verit\u00e0", "text": ""}
{"id": "2053321", "revid": "834", "url": "https://it.wikipedia.org/wiki?curid=2053321", "title": "Dallas Chaparrals", "text": ""}
{"id": "2053324", "revid": "59976", "url": "https://it.wikipedia.org/wiki?curid=2053324", "title": "Nuova Inghilterra (Australia)", "text": ""}
{"id": "2053332", "revid": "46291", "url": "https://it.wikipedia.org/wiki?curid=2053332", "title": "Copaifera", "text": "Copaifera \u00e8 un genere di piante della famiglia delle Fabacee (sottofamiglia Cesalpinioidee), che comprende piccoli alberi tropicali.\nSono noti per le resine che ne vengono estratte (genericamente indicate come Copaiba, nome utilizzato anche per indicare comunemente diverse specie), particolarmente ricche di terpene e altri idrocarburi (ogni albero di \"Copaifera langsdorffii\" pu\u00f2 produrre qualche decina di litri di idrocarburi per anno).\nL'estratto di copaifera, detto \"balsamo copaibe\", venne utilizzato fino alla scoperta della penicillina come rimedio contro la gonorrea e altre infezioni sessuali. Tra i molti farmaci realizzati in Europa, ricordiamo le \"Capsule D'Emilio al balsamo copaibe\", primo farmaco italiano a base di copaifera, prodotto a Napoli nella seconda met\u00e0 del XIX secolo.\nSistematica.\nComprende le seguenti specie:\nCollegamenti esterni.\nCopaifera langsdorfii sul sito della Purdue University, in inglese"}
{"id": "2053334", "revid": "268111", "url": "https://it.wikipedia.org/wiki?curid=2053334", "title": "Libico Maraja", "text": "Biografia.\nGli anni in Svizzera.\nLibico Maraja nasce il 15 aprile del 1912, quinto di otto figli. Il nome Libico gli fu dato dal padre, nazionalista convinto, poich\u00e9 nato in coincidenza della guerra fra Italia e Libia. Francesco Maraja, pubblicista, si trasferisce da Villafranca di Verona per collaborare ai settimanali \"L'Adula\" e \"il Dovere\", organi ticinesi di cultura italiana con sede a Bellinzona. In seguito, nel 1918, cambia residenza per collaborare al Corriere del Ticino spostandosi a Lugano e diventando un punto di riferimento per la comunit\u00e0 italiana.\nLibico rivela le sue precoci qualit\u00e0 artistiche gi\u00e0 con le prime esperienze educative presso l'Asilo d'Infanzia di Bellinzona: qui nascono, infatti, le cartoline disegnate per la Croce Rossa e per i soldati italiani feriti in guerra, nei quali stupiscono la resa della profondit\u00e0 spaziale, la rappresentazione delle proporzioni e l'intento narrativo. Nel 1926 si iscrive alla scuola d'Arte annessa al Ginnasio Liceo di Lugano, dove per due anni consecutivi, il 1928 e 1929, vince il premio \"Maraini\" per il disegno e il premio \"Bariffi\" per la plastica.\nNel periodo 1932-1940 Maraja apre a Lugano lo studio di grafica pubblicitaria \"ALA\", che gli permette di farsi conoscere e apprezzare come pregevole realizzatore di manifesti, cartoline, locandine, annunci pubblicitari e progetti per vetrine. Le sue opere grafiche, pubblicistiche, cartellonistiche e teatrali, nascono in un clima di fervore creativo con il gruppo di amici che si raduna alla \"Casa d'Italia\" di Lugano. In questi stessi anni partecipa alla III, IV e V edizione della mostra d'arte collettiva organizzata dal \"Cenacolo Italiano\", fondato a Lugano nel 1932. Nel 1936 per\u00f2 \u00e8 costretto a lasciare la Svizzera a seguito del padre accusato di complottare per l'irredentismo del Ticino. Si trasferisce a Como.\nGli anni fra Como e a Milano.\nNel 1938 illustra il suo primo libro per l'infanzia: \"La storia di Cicc\", di Alma Chiesa, mentre l'anno dopo si sposa con Chiara Colombo, figlia di un noto musicista, che nel 1940 d\u00e0 alla luce il primo figlio, Marzio.\nNello stesso anno si trasferisce a Milano. Collabora con la ditta \"IMA Pubblicit\u00e0\", per la quale illustra copertine di dischi e spartiti musicali per le Messaggerie Musicali nonch\u00e9 due fiabe per la casa editrice Alpe. L'esperienza come grafico nello studio \"ALA\", le sperimentazioni di scenografia e di costumi teatrali realizzate per la Casa d'Italia, sono per Libico Maraja un prezioso bagaglio di esperienze che gli torner\u00e0 utile quando, nel 1941, la \"IMA Pubblicit\u00e0\" diventer\u00e0 \"IMA Film\" per realizzare il primo lungometraggio a disegni animati a colori italiano: \"La rosa di Bagdad\", di Anton Gino Domeneghini. Maraja \u00e8 nominato capo scenografo e cartoonista. Il contratto con la IMA sar\u00e0 uno dei momenti pi\u00f9 preziosi per il perfezionamento della professione e per quella che sar\u00e0 la scelta di vita futura. La sua arte si arricchisce e si connota sempre pi\u00f9 per una fantasiosa ingegnosit\u00e0 e per il progressivo evolversi e specializzarsi della tecnica.\nNel 1947, dopo un periodo di separazione conseguente alla fine della guerra, la famiglia Maraja, cui s'\u00e8 aggiunto nel 1946 il piccolo Francesco, si trasferisce a Moltrasio. Inizia ad illustrare le copertine dei quaderni Pigna. Nel 1950 illustra \"Il mio mondo\", primo sussidiario a colori pubblicato in Italia per conto della \"Societ\u00e0 Editrice Cinematografica\". Due anni dopo, nel 1952, inizia la collaborazione con la casa editrice Fabbri. Tale rapporto durer\u00e0 fino alla morte di Maraja e dar\u00e0 vita ad una produzione ricchissima, nella quale spiccher\u00e0, nel 1955, \"Le avventure di Pinocchio\".\nSviluppa anche fumetti per la Arnoldo Mondadori Editore nella serie delle avventure di \"Faust e Metistofele\" ed i primi classici illustrati per l'Editore Conte, poi per Carroccio e per Aristea, quindi per Baldini &amp; Castoldi, tutti del capoluogo lombardo.\nNel 1954 ritorna a Como, luogo in cui intensifica tra le varie attivit\u00e0 anche quella di pittore da cavalletto approfondendo le sue ricerche nel campo dell'astrattismo comasco insieme a Rho, Radice, Badiali, Galli e Salardi. Si fa apprezzare per le caricature di satira politica su \"Ol Tivan\", settimanale di Como e provincia.\nConsacrazione internazionale.\nNel 1961 realizza il bozzetto vincente per il Concorso indetto dalle Poste Italiane per il francobollo commemorativo del 19\u00ba Centenario della nascita di Plinio il Giovane, emesso il 27 maggio dello stesso anno. In quegli anni raggiunge la fama internazionale, nel settore dell'illustrazione, per la capacit\u00e0 interpretativa di alcune tra le fiabe pi\u00f9 conosciute: \"Il Cantico di Natale\", \"Sindbad il marinaio\", \"I viaggi di Gulliver\", \"Moby Dick\" e otto tra le \"Fiabe sonore\" che possono essere considerati gli esempi pi\u00f9 significativi della raggiunta consapevolezza artistica e narrativa. Collabora nell'illustrare Tutte le fiabe. Nel 1966 illustra con 38 tavole in bianco e nero \"I Promessi Sposi\" in vernacolo comasco scritto dall'amico Piero Collina.\nGli ultimi anni.\nNel 1981 la casa editrice giapponese Shogakukan riconosce all'artista comasco, tramite la Fabbri, un premio speciale per le opere illustrate nella sua collana \"Biografie\". \"Lima-san\", appellativo conferitogli dagli editori giapponesi, declina a malincuore l'invito per motivi di salute. L'anno dopo la citt\u00e0 di Como gli dedica un'importante mostra antologica comprendente opere dal 1928 al 1982; in quest'occasione si \u00e8 provveduto ad una catalogazione di buona parte della sua produzione artistica. Anche Lugano riserva alle sue illustrazioni di Pinocchio uno spazio privilegiato, permettendogli di rientrare trionfalmente nella citt\u00e0 che aveva dovuto lasciare. Realizza i costumi e le scenografie per il balletto \"La ballata di Pinocchio\", rappresentato a Erba.\nMuore a Montorfano, in provincia di Como, il 30 dicembre 1983, all'et\u00e0 di 71 anni, dopo aver chiesto una matita e un foglio di carta per tracciare segni, forse parole: un ultimo, indecifrabile messaggio.\nLa sua eredit\u00e0.\nAncora oggi, soprattutto a Como e a Lugano, vengono organizzate mostre espositive di alcune sue importanti opere. Recentemente inoltre \u00e8 stato organizzato un Archivio Maraja, comprendente molti suoi dipinti e disegni, ospitato dalla scuola elementare di Albate."}
{"id": "2053341", "revid": "1810027", "url": "https://it.wikipedia.org/wiki?curid=2053341", "title": "Palazzo Ragni", "text": "Il palazzo Ragni \u00e8 un palazzo storico di Napoli, ubicato in via Materdei.\nStoria.\nIl palazzo risale al XVI secolo, da come si nota dal portale cinquecentesco. Fu completamente rifatto nel 1734 da Giovan Battista Nauclerio che lo trasform\u00f2 in chiave barocca con la progettazione del giardino retrostante e della scala aperta che fungeva da membrana tra il cortile ed il giardino; nel corso del secoli si perse il giardino con l'edificazione di cortine edilizie di speculazione che saturarono tutta la zona. L'immobile ha subito nel XX secolo un elemento di snaturamento nell'ascensore che ostruisce la vista d'insieme della scala occupandone tutto il lato sinistro.\nDescrizione.\nLa facciata \u00e8 molto semplice, caratterizzata dalla presenza del portale cinquecentesco in piperno; la composizione \u00e8 ritmata da setti murari verticali ed orizzontali che inquadrano due ordini di finestre con cornici in stucco e concluse dalla trabeazione. La facciata \u00e8 coronata da un ultimo piano pi\u00f9 recente. Il cortile, di piccole dimensioni, d\u00e0 accesso alla scala e al cortile supplementare posto alla destra dell'atrio. La scala, a tre archi con il centrale di minore altezza, di stampo sanfeliciano, in origine era aperta sul retrostante giardino."}
{"id": "2053342", "revid": "173992", "url": "https://it.wikipedia.org/wiki?curid=2053342", "title": "Soul Reaver", "text": ""}
{"id": "2053349", "revid": "1543377", "url": "https://it.wikipedia.org/wiki?curid=2053349", "title": "Campionato europeo dei piccoli stati di pallavolo femminile 2002", "text": "Il campionato europeo dei piccoli stati di pallavolo femminile 2002 si \u00e8 svolto dal 22 al 26 maggio 2002 a Lussemburgo, in Lussemburgo: al torneo hanno partecipato sei squadre nazionali europee di stati con meno di un milione di abitanti e la vittoria finale \u00e8 andata per la prima volta a San Marino.\nRegolamento.\nLe squadre hanno disputato un'unica fase con formula del girone all'italiana.\nPodio.\nCampione.\nSan Marino(Primo titolo)\nSecondo posto.\nCipro\nTerzo posto.\nLussemburgo"}
{"id": "2053350", "revid": "1810027", "url": "https://it.wikipedia.org/wiki?curid=2053350", "title": "Palazzo Pulcarelli", "text": "Il Palazzo Pulcarelli \u00e8 un palazzo storico di Napoli, sito in via Materdei.\nL'edificio venne costruito nel XVI secolo, ma rinnovato nel corso del XVIII secolo, testimonianza ne \u00e8 la bella scala aperta a loggia, la cui arcata centrale \u00e8 pi\u00f9 ampia, presentando un arco dal profilo ellittico.\nIl palazzo risulta, come altre costruzioni della citt\u00e0, trasformato nei secoli successivi, con superfetazioni e sopraelevazioni di carattere strutturale che hanno cambiato le opere murarie originarie."}
{"id": "2053351", "revid": "287204", "url": "https://it.wikipedia.org/wiki?curid=2053351", "title": "Buzan di Edessa", "text": "La citt\u00e0 di Edessa fu presa dalle truppe selgiuchidi nel 1087 ed il sultano Malik Shah I, non fidandosi del suo ambizioso fratello Tutush I che aveva appena sconfitto Suleyman I,\nl'affid\u00f2 a Buzan.\nNel 1093 Tutush tent\u00f2 di approfittare della travagliata successione a suo fratello Malik Shah I (morto nel novembre 1092) a Bagdad per deprivare i figli di Malik Shah, suoi nipoti. Egli impose a Aq Sunqur al-Hajib, governatore di Aleppo ed a Buzan, di unirsi a lui, ma questi, per fedelt\u00e0 verso il figlio del loro vecchio signore, defezionarono durante la battaglia di Tutush contro Barkiyaruq (uno dei figli di Malik Shah), obbligando Tutush a battere in ritirata.\nDeciso a vendicarsi, nel 1094 Tutush diede battaglia a Ruyan, vicino ad Aleppo, contro i coalizzati Aq Sunqur al-Hajib, Kerbogha e Buzan, li sconfisse e fece decapitare Aq Sunqur al-Hajib e Buzan, mentre Kerbogha rimase prigioniero.\nNel 1095 un ex ufficiale dell'armeno Philaretus Brachamius, Thoros, elimin\u00f2 facilmente la guarnigione turca di Edessa e s'impadron\u00ec della citt\u00e0, gettando le basi della Contea di Edessa."}
{"id": "2053353", "revid": "287204", "url": "https://it.wikipedia.org/wiki?curid=2053353", "title": "Gran Premio del Brasile 2002", "text": "Il Gran Premio del Brasile 2002 \u00e8 stato un Gran Premio di Formula 1 disputato il 31 marzo 2002 sul circuito di Interlagos. La gara fu vinta da Michael Schumacher su Ferrari, davanti a Ralf Schumacher su Williams - BMW e a David Coulthard su McLaren - Mercedes.\nVigilia.\nAspetti tecnici.\nLa Ferrari fece esordire in Brasile la nuova F2002, della quale port\u00f2 in pista un solo esemplare affidato a Michael Schumacher. Barrichello, invece, partecip\u00f2 alla gara con la versione modificata della F2001 che aveva gi\u00e0 impiegato nei primi due Gran Premi della stagione. La nuova monoposto della scuderia italiana presentava diverse caratteristiche tecniche peculiari, che permettevano di ottenere un notevole aumento dell'efficienza aerodinamica rispetto alla vettura precedente. Particolarmente curate erano le fiancate, molto basse e con ingombri molto ridotti nella zona davanti alle ruote posteriori grazie ad un'innovativa disposizione dei radiatori, inclinati verso la parte anteriore della monoposto. Il cambio, realizzato in fusione di titanio (soluzione portata in gara fino a quel momento dalla sola Minardi) era molto compatto, cos\u00ec come tutta la parte posteriore del corpo vettura. Le temperature elevate registrate a San Paolo spinsero i tecnici di Maranello, cos\u00ec come quelli di molte scuderie rivali, a praticare aperture supplementari sulle fiancate delle monoposto, in modo da migliorare lo smaltimento del calore.\nLe altre scuderie non portarono novit\u00e0 sostanziali, limitandosi a degli affinamenti delle proprie vetture in attesa del ritorno in Europa a partire dal successivo Gran Premio di San Marino.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nCon le alte temperature registrate sul circuito brasiliano gli pneumatici Michelin si dimostrarono pi\u00f9 competitivi dei rivali Bridgestone, tanto che dei primi dieci classificati alla fine della sessione di qualifica ben sette erano alla guida di vetture equipaggiate dalla casa francese. La pole position fu conquistata da Montoya, pi\u00f9 rapido di circa un decimo di secondo rispetto a Michael Schumacher e di due nei confronti del compagno di squadra Ralf Schumacher. Coulthard fece segnare il quarto tempo, precedendo il compagno di squadra R\u00e4ikk\u00f6nen, le due Renault di Trulli e Button e Barrichello, che, nella gara di casa, non riusc\u00ec a far meglio dell'ottavo posto. Il pilota brasiliano fu inoltre penalizzato, insieme a Sato, per delle irregolarit\u00e0 compiute nella sessione di libere di sabato mattina, vedendosi cancellare il miglior tempo ottenuto: la penalit\u00e0 non ebbe, per\u00f2, influenza sul risultato finale della qualifica n\u00e9 per Barrichello n\u00e9 per Sato.\nLe buone prestazioni delle gomme Michelin aiutarono Toyota e Jaguar, con Salo, de la Rosa e Irvine rispettivamente decimo, undicesimo e tredicesimo. Risultarono, invece, piuttosto in difficolt\u00e0 Jordan e BAR, i cui piloti furono relegati nella seconda met\u00e0 dello schieramento.\nWarm up.\nResoconto.\nA pochi minuti dal termine della sessione Bernoldi ebbe un violento incidente alla chicane Senna. Vista l'entit\u00e0 dell'urto fu mandata in pista l'automedica con a bordo il medico Sid Watkins. Il pilota brasiliano rimase illeso, ma il guidatore della vettura di sicurezza, Alex Ribeiro, apr\u00ec la portiera del lato guida senza accorgersi che stava sopraggiungendo la Sauber di Nick Heidfeld. Nell'urto la monoposto svizzera usc\u00ec gravemente danneggiata, ma n\u00e9 Heidfeld n\u00e9 Ribeiro riportarono conseguenze fisiche.\nRisultati.\nNel warm up di domenica mattina i migliori tempi furono i seguenti:\nGara.\nResoconto.\nAlla partenza Michael Schumacher scatt\u00f2 meglio di Montoya e lo affianc\u00f2 all'interno della prima curva. Il pilota colombiano tent\u00f2 di resistere, ma fin\u00ec per allargare troppo la traiettoria e dovette lasciar strada al rivale. Montoya cerc\u00f2 di recuperare immediatamente la testa della corsa, attaccando Schumacher nel successivo rettilineo. Il pilota della Williams sbagli\u00f2, per\u00f2, la manovra, tamponando il tedesco e rompendo l'alettone anteriore della sua monoposto. Montoya fu quindi costretto a tornare ai box per effettuare delle riparazioni, cos\u00ec come Fisichella e McNish, transitati sui detriti lasciati dalla Williams.\nLa vettura di Michael Schumacher non riport\u00f2 invece danni e il pilota tedesco chiuse il primo passaggio al comando, davanti a Ralf Schumacher, Trulli, Button, Coulthard e Barrichello, che nel corso del primo giro aveva superato R\u00e4ikk\u00f6nen. Il pilota brasiliano, partito con una tattica sulle due soste, cominci\u00f2 ad effettuare un gran numero di sorpassi: al secondo passaggio sopravanz\u00f2 Coulthard, superando Button e Trulli nelle due tornate seguenti. La rimonta del ferrarista continu\u00f2 al sesto giro, quando attacc\u00f2 e sorpass\u00f2 anche Ralf Schumacher, recuperando poi rapidamente il distacco che lo separava dal compagno di squadra. Al 14\u00ba giro Barrichello pass\u00f2 anche Schumacher, portandosi in prima posizione. Il pilota brasiliano dovette per\u00f2 rinunciare alle speranze di successo appena due tornate pi\u00f9 tardi, quando il cambio della sua monoposto si blocc\u00f2 in quinta marcia, costringendolo al ritiro. Michael Schumacher torn\u00f2 quindi a condurre la corsa, con un buon vantaggio sul fratello. Nel frattempo Coulthard super\u00f2 Button, portandosi in quarta posizione, mentre Montoya inizi\u00f2 la sua rimonta dal fondo del gruppo.\nIn testa alla gara i fratelli Schumacher cominciarono un lungo duello a distanza. Michael fece segnare pi\u00f9 volte il giro pi\u00f9 veloce in gara, ma non riusc\u00ec a distaccare in modo netto il rivale, che rimase in gioco per la vittoria. Il pilota della Ferrari rientr\u00f2 ai box per l'unica sosta in programma al 39\u00ba giro, recuperando la testa della corsa dopo il pit stop di Ralf, avvenuto cinque tornate pi\u00f9 tardi. Da questo momento in poi, per\u00f2, il pilota della Williams cominci\u00f2 a ridurre il distacco dal fratello, arrivandogli in scia ma non riuscendo a sopravanzarlo. Nel frattempo Coulthard e R\u00e4ikk\u00f6nen sopravanzarono le due Renault al pit stop, portandosi in terza e quarta posizione. Montoya recuper\u00f2 fino al settimo posto, superando Salo e facendo anche segnare il giro pi\u00f9 veloce in gara. In testa alla corsa, Ralf Schumacher continu\u00f2 a tallonare il fratello, senza per\u00f2 riuscire ad impensierirlo seriamente. Al 61\u00ba giro Trulli si ritir\u00f2 per un problema al motore, permettendo a Montoya di entrare in zona punti. A quattro tornate dalla fine anche R\u00e4ikk\u00f6nen fu costretto ad abbandonare la gara per la rottura di un mozzo, che lo mand\u00f2 fuori pista. L'ultimo punto disponibile fu quindi conquistato da Salo, preceduto sul traguardo da Michael Schumacher, Ralf Schumacher, Coulthard, Button e Montoya.\nFonti.\nTutti i dati statistici provengono da Autosprint n.14/2002"}
{"id": "2053355", "revid": "28592", "url": "https://it.wikipedia.org/wiki?curid=2053355", "title": "Libico Romano Maraja", "text": ""}
{"id": "2053364", "revid": "110157", "url": "https://it.wikipedia.org/wiki?curid=2053364", "title": "ASCII Corporation", "text": " \u00e8 stata una casa editrice giapponese con sede a Tokyo. Fondata nel 1977 come ASCII Publishing Corporation da Kazuhiko Nishi per pubblicare la sua rivista \"ASCII\", nel 1991 \u00e8 stata riorganizzata in ASCII Corporation. Nel 2004 \u00e8 entrata a far parte del gruppo Kadokawa Group Holdings ed il 1\u00ba aprile 2008 \u00e8 stata fusa con un'altra societ\u00e0 del gruppo, \"MediaWorks\", per formare ASCII Media Works.\nStoria.\nASCII dal 1977 al 1990.\nLasciati gli studi universitari, Kazuhiko Nishi fond\u00f2 nel 1977 la ASCII Publishing Corporation per pubblicare \"ASCII\", la prima rivista dedicata all'informatica nata in Giappone.\nNishi, appassionato di computer, decise di volare negli Stati Uniti d'America per incontrare Bill Gates. Gates e Nishi strinsero un accordo per aprire una consociata in Giappone per rappresentare Microsoft: nasceva nel 1979 ASCII Microsoft.\nAgli inizi degli anni ottanta il crescente successo economico degli home computer (come il Commodore VIC-20) convinse il fondatore di ASCII a creare un nuovo standard. Nascevano nel 1983 i computer MSX.\nNel 1984 ASCII si inser\u00ec nel mercato dei semiconduttori per poi espandersi nel 1985 nei servizi di commercio online sotto il marchio \"ASCII-NET\".\nNel 1986 Microsoft apr\u00ec una propria filiale in Giappone, Microsoft Japan, sciogliendo la collaborazione con ASCII. Nonostante in molti non pensassero che ASCII potesse sopravvivere alla dissoluzione di ASCII Microsoft, la societ\u00e0 si riprese inserendosi nel florido mercato dei videogiochi per le console Nintendo Entertainment System ed il Sega Mega Drive.\nLa societ\u00e0 divenne ad azionariato diffuso nel 1989 risultando la prima societ\u00e0 giapponese produttrice di software ad essere quotata alla borsa valori di Tokyo.\nASCII negli anni novanta.\nRiorganizzata come ASCII Corporation, la societ\u00e0 continu\u00f2 negli anni novanta a registrare buoni fatturati, grazie soprattutto al mercato dei videogiochi. Nel 1991 apr\u00ec negli Stati Uniti d'America ASCII Entertainment, una filiale per la pubblicazione di titoli sul suolo statunitense che nel 1998 si separer\u00e0 dalla Casa madre assumendo il nome di Agetec (per ASCII Game Entertainment Technology) e divenendo una societ\u00e0 indipendente nel 1999.\nNonostante i fatturati, i debiti accumulati negli anni ottanta continuavano per\u00f2 a pesare sul bilancio di ASCII, costringendo la sua dirigenza ad accettare un'offerta di CSK Corporation per l'acquisto del 45% delle azioni per una cifra di poco inferiore ai 5 miliardi di yen.\nASCII negli anni 2000.\nNel 2001 \u00e8 stato annunciato che CSK, nell'ottica di concentrare i suoi investimenti nel settore del B2B, avrebbe trasferito le sue azioni di ASCII al fondo comune di investimento \"Unison\". Come parte di una pi\u00f9 profonda riorganizzazione, ASCII ha poi ceduto tutte le attivit\u00e0 legate alla produzione e commercializzazione di videogiochi in Giappone nel 2002. Nel 2004 ASCII \u00e8 stata ceduta al gruppo Kadokawa venendo poi fusa con un'altra societ\u00e0 del gruppo Kadokawa, \"MediaWorks\", il 1\u00ba aprile 2008, per formare ASCII Media Works."}
{"id": "2053367", "revid": "1354500", "url": "https://it.wikipedia.org/wiki?curid=2053367", "title": "Le Matin (Svizzera)", "text": "Le Matin (\"Il Mattino\") \u00e8 un quotidiano edito dal gruppo Edipresse con sede a Losanna, in Svizzera. Il tabloid francofono vende ogni giorno circa 69.000 copie, con dei picchi di 331.000 copie vendute.\nIl gruppo editoriale Le Matin et magazine comprende quattro distinte realt\u00e0:"}
{"id": "2053374", "revid": "69794", "url": "https://it.wikipedia.org/wiki?curid=2053374", "title": "Philadelphia International", "text": ""}
{"id": "2053380", "revid": "479409", "url": "https://it.wikipedia.org/wiki?curid=2053380", "title": "ETR 220", "text": ""}
{"id": "2053381", "revid": "486946", "url": "https://it.wikipedia.org/wiki?curid=2053381", "title": "ETR 230", "text": ""}
{"id": "2053382", "revid": "765341", "url": "https://it.wikipedia.org/wiki?curid=2053382", "title": "Henry Stafford, II duca di Buckingham", "text": "Origine.\nFiglio di Humphrey Stafford (ca. 1425 - 1458), conte di Stafford (figlio del primo duca di Buckingham, Humphrey Stafford) e di Margaret Beaufort (1427-1474), figlia di Edmund Beaufort, II duca di Somerset (1406 \u2013 22 maggio 1455).\nBiografia.\nNipote del primo duca di Buckingham Humphrey Stafford (1402-1460), discendente dalla famiglia reale dei Plantageneti, da parte di madre, che fu vicino alla corona inglese e sostenitore della dinastia Lancaster quando inizi\u00f2 la guerra delle due rose, Henry, rimasto orfano di padre (anche lui sostenitore del casato dei Lancaster), all'et\u00e0 di tre anni, divenne secondo duca di Buckingham, a cinque anni, alla morte di suo nonno paterno, alla battaglia di Northampton del 1460.La madre, una Beaufort, discendeva dal primo duca di Lancaster, Giovanni di Gand, per cui il piccolo Enrico faceva parte del casato dei Lancaster.\nDopo che nel 1465, era stata incoronata regina, Elisabetta Woodville, consorte del re del casato di York, Edoardo IV d'Inghilterra, lo prese sotto la sua protezione, gli combin\u00f2 il fidanzamento con sua sorella, Catherine Woodville, di un anno pi\u00f9 vecchia di Enrico, che, qualche anno dopo port\u00f2 al matrimonio dei due giovani, per cui Henry divenne un sostenitore del casato di York.\nNel 1483, Henry gioc\u00f2 un ruolo fondamentale nell'ascesa al trono di re Riccardo duca di Gloucester. Infatti nella lotta tra Riccardo e la famiglia Woodville per la custodia dei due figli maschi di Edoardo IV, il defunto re, Edoardo V, dodicenne, e Riccardo di Shrewsbury, duca di York, di nove anni, Enrico si schier\u00f2 subito col duca di Gloucester. Gli eredi e successori di Edoardo IV, si trovavano nel castello di Ludlow, in Galles e quando la scorta del re bambino (composta dai membri della famiglia Woodville si mise in cammino dal Galles a Londra per l'incoronazione, Riccardo e Henry si unirono alla suddetta presso Northampton e arrestarono il custode del re, Anthony Woodville, e gli altri consiglieri, portandoli al castello di Pontefract, dove vennero immediatamente decapitati (giustiziati o assassinati), presumibilmente con l'accusa di aver progettato di assassinare Edoardo V.Edoardo V arriv\u00f2 a Londra il 4 maggio e Riccardo condusse Edoardo V ed il fratello alla Torre di Londra (allora una residenza reale).L'8 giugno si era presentato a Riccardo un sacerdote che gli aveva rivelato di aver assistito alla cerimonia di fidanzamento tra il defunto Edoardo IV e lady Eleanor Talbot (pure lei deceduta), cerimonia avvenuta poco prima delle nozze tra Edoardo IV ed Elisabetta Woodville. Quando i membri del parlamento si incontrarono, il 25 giugno, il prete testimoni\u00f2 di aver gestito un matrimonio (od un fidanzamento) tra Edoardo IV e tale Lady Eleanor Talbot (o Butler) prima del suo matrimonio con Elisabetta Woodville. Secondo gli usi del tempo, perfino un fidanzamento era un vincolo precontrattuale, di conseguenza il matrimonio di Edoardo IV e di Elisabetta Woodville fu ritenuto bigamo e la loro prole fu dichiarata illegittima.\nUna parte degli atti di quella sessione parlamentare sono sopravvissuti in un documento noto come \"Titulus Regius\", emanato il 9 luglio dal Parlamento. L'identit\u00e0 del prete in questione, ritenuta quella del precedente cancelliere di Edoardo IV, Robert Stillington, arcivescovo di Bath e Wells, \u00e8 fornita da una sola fonte: il commentatore politico francese Philippe de Commines. Il \"Titulus Regius\" addusse due ulteriori ragioni in base alle quali il matrimonio di Edoardo IV era invalido, ovverosia che era stato celebrato \u00abin un luogo profano\u00bb e \u00absenza il consenso dei Lord\u00bb.Comunque Enrico Stafford fu considerato uno dei maggiori artefici della tragica vicenda dei Principi nella Torre, i figli di Edoardo IV fatti rinchiudere nella Torre di Londra dal loro zio, Riccardo III.\nDopo questi avvenimenti, forse aspirando addirittura a divenire re d'Inghilterra, Enrico si riconcili\u00f2 col casato dei Lancaster e si accord\u00f2 col cugino, in esilio, Enrico Tudor conte di Richmond, discendente, come Henry Stafford, da un figlio illegittimo di Giovanni di Gand, Giovanni Beaufort, I conte di Somerset, successivamente legittimato dal cugino, Riccardo II d'Inghilterra, nel 1397, e confermato dal fratellastro, Enrico IV d'Inghilterra a condizione che nessuno dei suoi discendenti avrebbe mai reclamato la corona; nonostante questo veto, Enrico, nominato capo del casato di Lancaster, nel 1483, divenne aspirante alla corona d'Inghilterra.Enrico Stafford, secondo duca di Buckingham, uno dei sostenitori pi\u00f9 leali di Riccardo III, allora si ribell\u00f2 al suo sovrano e dopo un fallito tentativo di rovesciarlo con la forza, sconfitto e catturato, fu giustiziato nello stesso 1483.\nMatrimonio e figli.\nHenry da Caterina ebbe cinque figli:"}
{"id": "2053383", "revid": "486946", "url": "https://it.wikipedia.org/wiki?curid=2053383", "title": "ETR 240", "text": ""}
{"id": "2053387", "revid": "111573213", "url": "https://it.wikipedia.org/wiki?curid=2053387", "title": "Palazzo Bottiglieri", "text": "Il Palazzo Bottiglieri \u00e8 un palazzo di Napoli ubicato al 78 di via Salvator Rosa.\nL'edificio fu propriet\u00e0 dello scultore Matteo Bottiglieri. L'opera \u00e8 di un architetto il cui nome \u00e8 sconosciuto. Oggi il complesso risulta parzialmente alterato rispetto al disegno originario.\nIl palazzo conserva una bella scala aperta simile a quella di palazzo Medici a Materdei; \u00e8 composta da archi ribassati e costituisce una notevole quinta scenografica.\nCuriosit\u00e0.\nNel mese di dicembre 2015 \u00e8 stato location di alcune riprese della fiction I bastardi di Pizzofalcone in onda su Rai 1. Si tratta, infatti, dello stabile ove \u00e8 ubicata l'abitazione del vice commissario Giorgio Pisanelli (alias Gianfelice Imparato)."}
{"id": "2053389", "revid": "287204", "url": "https://it.wikipedia.org/wiki?curid=2053389", "title": "Vincenzo Gonzaga (disambigua)", "text": "Con il nome Vincenzo Gonzaga sono conosciuti i seguenti personaggi:"}
{"id": "2053404", "revid": "31185", "url": "https://it.wikipedia.org/wiki?curid=2053404", "title": "Bastardino", "text": ""}
{"id": "2053408", "revid": "767487", "url": "https://it.wikipedia.org/wiki?curid=2053408", "title": "Hasan Salama", "text": "\u1e24asan Sal\u0101ma, nacque a Q\u016bla, presso Lidda, e mor\u00ec nella Battaglia di Ras al-\u02bfAyn, nel corso della guerra arabo-israeliana del 1948. \nDurante questo conflitto, fu uno dei comandanti dell'Esercito del Sacro Jihad (\"Jaysh al-Jih\u0101d al-Muqaddas\"), a fianco di \u02bfAbd al-Q\u0101dir al-\u1e24usayn\u012b. Era anche un membro influente del Partito Arabo Palestinese.\nAl congresso della Lega Araba del 5 febbraio 1948, gli fu assegnato il settore strategico di Lidda, all'imbocco della strada Tel-Aviv-Gerusalemme.&lt;br&gt;\nFu anche il capo delle forze dei volontari (\"fida'iyyun\") della regione di Ramla, a est della citt\u00e0 di Giaffa\nEra il padre di \u02bfAl\u012b \u1e24asan Sal\u0101ma(Ab\u016b \u1e24asan)."}
{"id": "2053414", "revid": "383359", "url": "https://it.wikipedia.org/wiki?curid=2053414", "title": "Marija Nikolaevna Romanova (1819-1876)", "text": "Famiglia d'origine.\nMarija era la secondogenita dei sette figli dello zar Nicola I di Russia e della zarina Aleksandra F\u0451dorovna, nata Carlotta di Prussia, era quindi sorella dello zar Alessandro II.\nI suoi nonni paterni erano lo zar Paolo I di Russia e la zarina Sofia Dorotea di W\u00fcrttemberg, quelli materni il re Federico Guglielmo III di Prussia e la regina Luisa di Meclemburgo-Strelitz.\nI suoi genitori dedicarono molto tempo alla vita famigliare, provvedendo a dare ai loro figli un'eccellente educazione.\nMatrimonio.\nIn contrasto sia con le usanze del tempo che con quelle della sua posizione, Marija si spos\u00f2 per amore. Ella conobbe il suo futuro sposo Massimiliano di Leuchtenberg, quando questi era di stanza a San Pietroburgo durante le manovre di cavalleria nell'anno 1837. Si trattava del figlio di Eugenio di Beauharnais duca di Leuchtenberg e della principessa Augusta di Baviera.\nUn anno dopo, durante una seconda visita di Massimiliano nella citt\u00e0, i due giovani dichiararono di volersi sposare.\nNon si trattava di un matrimonio conveniente per la figlia di un imperatore, in quanto Massimiliano era di rango inferiore, godeva solo del titolo di \"Altezza Serenissima\" come membro di un ramo secondario della casa di Baviera; era di religione cattolico romana e non ortodossa; la sua famiglia, in particolare la madre Augusta di Baviera, era contraria a questo matrimonio e, infine, la famiglia Bonaparte, a cui apparteneva il padre, era stata acerrima nemica della Russia.\nNonostante tutti questi impedimenti lo zar Nicola diede il permesso per la celebrazione delle nozze, con la condizione che la figlia rimanesse a vivere in Russia e non si stabilisse in un paese straniero. Non essendo lo sposo membro di una famiglia regnante, non si present\u00f2 nessuna difficolt\u00e0 per lui spostare la sua residenza a San Pietroburgo.\nEssi si sposarono il 14 luglio del 1839, nella cappella del palazzo d'Inverno e lo Zar elev\u00f2 Massimiliano al rango di \"Altezza Imperiale\". I loro sette figli, che crebbero all'interno della famiglia imperiale, furono:\nPresidente dell'Accademia delle Arti.\nLo zar Nicola permise alla figlia di costruirsi una propria residenza. Venne scelta una zona nel centro di San Pietroburgo di fronte alla cattedrale di Sant'Isacco, sulle rive del fiume Moika. Per la costruzione del palazzo, affidata all'architetto Andre\u00ef Stackendneider, non si bad\u00f2 a spese. In attesa del termine dei lavori di costruzione la giovane coppia, con i suoi tre figli, visse nel palazzo Vorontzov. Terminato nel 1844 il palazzo venne chiamato palazzo Mariinskij in onore di Marija Nikolaevna. Essendo situato nei pressi del palazzo d'Inverno permetteva allo zar Nicola di fare visita alla figlia ogni giorno.\nSia la gran principessa Marija Nikolaevna che il marito avevano una grande passione per l'arte e patrocinarono numerosi progetti artistici. Massimiliano, che in Russia ebbe la fama di uomo di scienza, nel 1843 venne nominato Presidente dell'\"Accademia delle Arti\". Marija Nikolaevna fu una avida collezionista di opere d'arte e, dopo la morte del marito nel 1852, lo sostitu\u00ec come Presidente dell'Accademia. Nel suo nuovo ruolo si dedic\u00f2 alle sue collezioni con rinnovato e maggiore ardore.\nSecondo matrimonio.\nMarija Nikolaevna si spos\u00f2 una seconda volta nel 1854 con il conte Grigori Stroganov (1824-1879). Si trattava di un matrimonio morganatico e venne tenuto segreto fino alla morte dello zar Nicola I. La cerimonia ufficiale si tenne il 4 novembre del 1856.\nDal secondo matrimonio nacquero due figli:\nNel 1862 Marija Nikolaevna si stabil\u00ec nella citt\u00e0 di Firenze a Villa di Quarto, appartenuta a Gerolamo Bonaparte. Quasi ogni giorno, accompagnata dal suo consigliere, il pittore e collezionista Karl Lephard, la gran principessa visitava i musei, le collezioni private e gli antiquari, al fine di acquistare, con grande cura, i quadri, le statue e i mobili per completare il rinnovamento della sua residenza fiorentina.\nMarija Nikolaevna che soffriva di vene varicose e di una malattia alle ossa, trascorse l'ultimo periodo della sua vita come invalida.\nMor\u00ec il 21 febbraio del 1876 nella citt\u00e0 di San Pietroburgo, all'et\u00e0 di 56 anni. \u00c8 inumata nella cattedrale dei santi Pietro e Paolo.\nCollezione d'arte.\nAlla morte di Marija Nikolaevna il figlio, il duca Nicola di Leuchtenberg, organizz\u00f2 un'esposizione della collezione materna presso l\"'Accademia delle Belle Arti\" di Sanpietrburgo. Nel 1913 una nuova esposizione, intitolata \"Patrimonio della gran principessa Marija Nikolaevna\", venne allestita presso il Museo dell'Ermitage.\nDopo la rivoluzione russa, nel 1917 la collezione fu dispersa e oggi la si pu\u00f2 ammirare presso i musei di Mosca, San Pietroburgo, Vienna e negli Stati Uniti d'America.\nTre dei figli di Marija Nikolaevna continuarono a vivere nel palazzo Marijnskj, fino a quando, nel 1884 esso fu venduto per pagare i debiti della famiglia. Oggi \u00e8 la sede dell\"'Assemblea Legislativa\" di San Pietroburgo."}
{"id": "2053416", "revid": "51323", "url": "https://it.wikipedia.org/wiki?curid=2053416", "title": "Osvaldo Natale", "text": ""}
{"id": "2053417", "revid": "11959", "url": "https://it.wikipedia.org/wiki?curid=2053417", "title": "Hasan al-Sabbah", "text": ""}
{"id": "2053418", "revid": "11959", "url": "https://it.wikipedia.org/wiki?curid=2053418", "title": "Fida'iyyun", "text": ""}
{"id": "2053419", "revid": "1318658", "url": "https://it.wikipedia.org/wiki?curid=2053419", "title": "Punti pi\u00f9 elevati delle province italiane", "text": ""}
{"id": "2053422", "revid": "729019", "url": "https://it.wikipedia.org/wiki?curid=2053422", "title": "Capitale differito", "text": "Il Capitale differito \u00e8 una forma di assicurazione libera sulla vita.\n\u00c8 un contratto mediante cui una compagnia, dietro pagamento di un premio e relativamente ad un individuo di et\u00e0 \"x\", corrisponde un capitale prestabilito dopo \"n\" anni, e solo se l'individuo sar\u00e0 ancora in vita.\nIn formule:\nformula_1\nformula_2 rappresenta il valore attuale medio di 1 unit\u00e0 monetaria corrisposta dopo n anni, qualora l'individuo sia ancora vivente.\nformula_3 \u00e8 uno dei 6 simboli di commutazione impiegati in matematica attuariale, mentre v e formula_4 rappresentano rispettivamente il tasso di sconto e il numero medio di sopravviventi relativi ad un'et\u00e0 generica x. Nella pratica a questa forma assicurativa si trova, spesso, abbinata una controassicurazione."}
{"id": "2053423", "revid": "486946", "url": "https://it.wikipedia.org/wiki?curid=2053423", "title": "Trofeo Federale (San Marino)", "text": ""}
{"id": "2053426", "revid": "924361", "url": "https://it.wikipedia.org/wiki?curid=2053426", "title": "La Tribune de Gen\u00e8ve", "text": "La Tribune de Gen\u00e8ve \u00e8 un quotidiano svizzero di lingua francese, edito a Ginevra a partire dal 1879. Il giornale \u00e8 spesso soprannominato \"La Julie\" da parte dei ginevrini.\nStoria.\n\u00c8 stato fondato da James T. Bates, colonnello a riposo dell'esercito americano, arricchitosi con l'attivit\u00e0 bancaria. Nel 1875 acquist\u00f2 il \"Continental Herald and Swiss Times\", giornale destinato soprattutto ai britannici operanti a Ginevra, e lo ribattezz\u00f2 \"Geneva Times\". Nel 1879, il giornale divenne francofono sotto la testata di \"Tribune de Gen\u00e8ve\". Nel 1895 si era gi\u00e0 imposto come secondo quotidiano della Confederazione.\nNel 1971 \"la Tribune de Gen\u00e8ve\" fu il primo quotidiano svizzero ad essere stampato con la tecnologia offset e illustrato a colori.\nLa Tribune fa parte del gruppo Edipresse dal 1991. Da allora ha conosciuto una parziale fusione della redazione con il quotidiano vodese 24 Heures, appartenente allo stesso gruppo editoriale.\nIn seguito al fallimento nel 1994 del suo concorrente \"La Suisse\", \"La Tribune de Gen\u00e8ve\" \u00e8 rimasto l'unico giornale di una certa importanza attivo sul territorio di Ginevra.\nNel 2006 La Tribune de Gen\u00e8ve e 24 Heures hanno lanciato un progetto per una piattaforma comune su internet."}
{"id": "2053427", "revid": "225373", "url": "https://it.wikipedia.org/wiki?curid=2053427", "title": "Hyphessobrycon innesi", "text": ""}
{"id": "2053428", "revid": "123129480", "url": "https://it.wikipedia.org/wiki?curid=2053428", "title": "Museo bellico Belli Instrumentum", "text": "Il Museo Bellico Belli Instrumentum (\"il materiale di guerra\") fondato nel novembre del 2004 \u00e8 un museo militare di Barrafranca realizzato da appartenenti alla locale sezione dell'Associazione nazionale carabinieri.\nIl progetto di realizzare un museo storico di armi e cimeli d'epoca, in particolare dei Carabinieri, venne da un'idea del maresciallo Giuseppe D'Auria e del carabiniere Giovanni Collura. Entrambi soci fondatori della locale sezione ANC. Direttore del museo: carabiniere Francesco D'Auria. Il museo conserva numerosi pezzi di interesse storico-culturale che documentano due secoli di storia militare italiana e non solo.\nIl Museo \u00e8 ubicato nel quartiere pi\u00f9 antico di Barrafranca, Batia, in piazza Fratelli Messina, nello storico palazzo Putieddi (portali di epoca tardo-medievale), risalente al XVIII secolo, con una superficie storica espositiva di ben 268\u00a0m\u00b2. Sulla piazza prospetta, inoltre, il complesso settecentesco del monastero delle benedettine con l'annessa chiesa.\nSono riconoscibili all'interno del Museo cinque grandi sezioni:\nIl Museo comprende:\nIl Museo contribuisce alla valorizzazione e alla conoscenza anche attraverso:\nVi sono custodite uniformi di varie epoche, accessori e militaria dell'Arma e di altri corpi, quadri, stampe, fotografie, nonch\u00e9 generica oggettistica tematica. Vi \u00e8 inoltre una nutrita raccolta di armi bianche e da sparo. E ospita una completa documentazione sugli eventi bellici del giugno-agosto 1943.\nNel febbraio del 2005 (con protocollo n. 205 del 15.02.2005) l'Assessorato dei Beni Culturali ed Ambientali e della P.I. - Dipartimento regionale BB.CC.AA. ed E.P. di Enna, Servizio per i beni storico-artistici ed etnoantropologici, a seguito della nota 375/19.1.05, dopo vari sopralluoghi effettuati in diverse occasioni, ultimo in data 25/11/2004, accertano che gli oggetti ivi contenuti risultano avere pi\u00f9 di cinquant'anni e comprovano la loro utilizzazione nel recente passato. Ad oggi la collezione di oggetti militari pervenuti da diverse roccaforti e distretti d'Italia ed esteri possiede valenze culturali e didattiche sotto l'aspetto storico-documentario ed etnoantropologico.\nFra i cimeli di maggiore rilievo e curiosit\u00e0, si trovano: \nIl museo ospita inoltre il gonfalone dell'ANC di Barrafranca."}
{"id": "2053429", "revid": "6923", "url": "https://it.wikipedia.org/wiki?curid=2053429", "title": "Salawati", "text": "Salawati (indonesiano: \"Pulau Salawati\") \u00e8 un'isola dell'Indonesia, situata nel Mar di Halmahera, pochi chilometri ad ovest della Nuova Guinea. Salawati appartiene al gruppo delle Isole Raja Ampat. Amministrativamente fa parte della provincia di Papua Occidentale.\nGeografia.\nL'isola ha una superficie di circa 1.622\u00a0km\u00b2, uno sviluppo costiero di 200\u00a0km e circa 9.000 abitanti.\nPochi chilometri ad est di Salawati si trova la Nuova Guinea (da cui la separa lo Stretto di Sele), mentre a nord giace l'isola di Batanta (da cui la separa lo Stretto di Sageurin).\nLa maggior parte dell'isola \u00e8 collinosa, solo la zona nord-occidentale \u00e8 montagnosa (altezza massima: 925 metri). Foreste equatoriali ricoprono buona parte dell'isola.\nL'isola si \u00e8 separata dalla Nuova Guinea solo durante l'ultima glaciazione.\nEconomia.\nL'economia si basa sull'agricoltura (sag\u00f9 e palma da cocco), sulla pesca, sullo sfruttamento delle foreste e sull'estrazione di petrolio."}
{"id": "2053436", "revid": "729019", "url": "https://it.wikipedia.org/wiki?curid=2053436", "title": "Riduzione (assicurazione)", "text": "Nei contratti di assicurazione, e in particolare in alcune forme di assicurazione sulla vita, la riduzione \u00e8 la facolt\u00e0 dell'assicurato di mantenere attivo il proprio contratto relativamente ad un capitale ridotto anche sospendendo il pagamento dei premi. \nLa riduzione avviene sulla base delle condizioni contrattuali e in proporzione al rapporto tra premi versati e premi inizialmente previsti."}
{"id": "2053437", "revid": "124520418", "url": "https://it.wikipedia.org/wiki?curid=2053437", "title": "Ali Hasan Salama", "text": "\u02bfAl\u012b \u1e24asan Sal\u0101ma \u00e8 stato il capo delle operazioni di Settembre Nero. Col nome di battaglia di Ab\u016b \u1e24asan organizz\u00f2 l'attentato di Monaco del 1972 e altri attacchi guerriglieri e politici.\nFiglio del guerrigliero palestinese \u1e24asan Sal\u0101ma, \u02bfAl\u012b \u1e24asan Sal\u0101ma fu soprannominato \"il Principe Rosso\", sia per la sua agiatezza economica che per la sua appartenenza a una delle famiglie pi\u00f9 in vista dell'alta borghesia palestinese.\nFu anche il fondatore del gruppo \"Forza 17\".\nMorte.\nSfuggito a numerosi attentati israeliani, \u02bfAl\u012b \u1e24asan Sal\u0101ma fu ucciso con un \"omicidio mirato\" il 22 gennaio 1979 a Beirut, a bordo della Chevrolet \"station wagon\" su cui viaggiava con altri 4 palestinesi, dall'esplosione di una bomba posta su un'autovettura Volkswagen parcheggiata su Rue Verdun, dopo che Salama era uscito dall'abitazione di sua moglie, Georgina Rizk, gi\u00e0 Miss Libano e poi Miss Universo nel 1971.\nL'attentato fu organizzato dal Mossad israeliano come ritorsione (\"Operazione Collera di Dio\") per il Massacro di Monaco del 1972. Altre otto persone furono falciate dall'esplosione.\n La Chambers venne a conoscenza dell'itinerario seguito da Salama e avrebbe collocato personalmente la bomba nell'autovettura parcheggiata lungo la strada da lui percorsa. Al suo passaggio la Chambers attiv\u00f2 il dispositivo che fece esplodere la carica, falciando \u02bfAl\u012b \u1e24asan Sal\u0101ma e quattro delle sue guardie del corpo. Furono uccisi anche quattro passanti che si trovarono sul luogo in quel fatale momento. Tra esse una governante tedesca e uno studente britannico, mentre altre 18 persone furono ferite dalla medesima esplosione."}
{"id": "2053441", "revid": "712828", "url": "https://it.wikipedia.org/wiki?curid=2053441", "title": "AT-RT", "text": ""}
{"id": "2053443", "revid": "499531", "url": "https://it.wikipedia.org/wiki?curid=2053443", "title": "Riduzione (chimica)", "text": "In chimica la riduzione \u00e8 l'acquisizione di uno o pi\u00f9 elettroni da parte di una specie chimica.\nOgni riduzione avviene contemporaneamente a un'ossidazione, che consiste nella perdita di elettroni da parte di un'altra specie chimica. Un elemento chimico che subisce una riduzione diminuisce il suo numero di ossidazione. Le reazioni di ossidazione e riduzione sono quindi due semireazioni che formano un processo chiamato \"ossidoriduzione\" (in inglese abbreviato in \"redox\": \"Red\"uction-\"Ox\"idation).\nNelle celle elettrochimiche.\nIl processo di riduzione in una cella elettrochimica pu\u00f2 essere scatenato dall'applicazione di una corrente continua di segno negativo, come nell'elettrolisi, oppure pu\u00f2 avvenire spontaneamente a causa di una differenza di potenziale elettrochimico, come nelle celle galvaniche. Nel primo caso la riduzione avviene sempre al catodo, che corrisponde al polo negativo (cio\u00e8 il polo con potenziale elettrico minore), nel secondo caso all'anodo, che corrisponde al polo positivo (cio\u00e8 il polo con potenziale elettrico maggiore)."}
{"id": "2053444", "revid": "968255", "url": "https://it.wikipedia.org/wiki?curid=2053444", "title": "La famiglia Addams", "text": "La famiglia Addams \u00e8 un gruppo di personaggi creato da Charles Addams a partire dal 1938 e protagonista di una serie di vignette che dagli anni sessanta hanno ispirato la realizzazione di opere in diversi altri media come serie televisive, cartoni animati, lungometraggi, oltre a vario merchandising comprendente tra l'altro: arcade game (tra cui il flipper pi\u00f9 venduto della storia), videogiochi, giochi da tavolo, \"action figures\", dischetti per sistema View-Master, ecc.\nIl motto di famiglia \u00e8 \u00abSic gorgiamus allos subjectatos nunc\u00bb (latino maccheronico: \u00abCon delizia banchettiamo di coloro che vorrebbero assoggettarci\u00bb).\nStoria.\nLe vignette di Charles Addams.\nLa prima apparizione di quella che sar\u00e0 in seguito conosciuta come la famiglia Addams (\"The Addams Family\") risale agli anni trenta, quando Charles Addams pubblica una serie di vignette umoristiche sul settimanale \"The New Yorker\". Si tratta di vignette singole, con una battuta unica, in cui Addams sviluppa gradualmente, singolarmente i personaggi, che inizialmente non hanno un nome, a partire dal 1938, presentandoli come una \"famiglia\" solo molti anni pi\u00f9 tardi.\nLa famiglia sembra essere solo una singola branca di sopravvissuti del pi\u00f9 vasto clan degli Addams originario. Molti altri famigliari Addams sono sparsi per il mondo. Charles Addams trasse ispirazione dalla sua citt\u00e0 natale, Westfield, nel New Jersey, una zona piena di ville vittoriane e vecchi cimiteri. In ogni caso la maggior parte della comicit\u00e0 delle vignette deriva dai macabri interessi dei protagonisti, che non sono comunque malvagi. Si tratta di una famiglia ampia e molto affiatata. Morticia \u00e8 una madre esemplare, tra lei e Gomez \u00e8 rimasta accesa la passione. Nel creare la serie televisiva originale, gli autori hanno voluto che Morticia chiamasse affettuosamente il marito \"bubola\" (nell'originale con il termine yiddish \"bubbeleh\", che significa \"ragazzino\"), quando lui le bacia le braccia in risposta alle parole francesi pronunciate dalla moglie (non importa quali, qualsiasi termine francese va bene). I due genitori sostengono e proteggono i loro figli. L'intera famiglia \u00e8 amichevole e ospitale con i visitatori, in qualche caso ben disposta a donare grandi somme di denaro per qualsiasi causa (cos\u00ec nelle serie televisive e nei film), a dispetto dell'orrore che provano i visitatori nei confronti del peculiare stile di vita degli Addams.\nCharles Addams divenne un vignettista del \"New Yorker\", con una vignetta su un lavavetri, il 6 febbraio 1932. Le sue vignette vennero pubblicate regolarmente dal 1938, quando disegn\u00f2 la prima vignetta con quella che sarebbe stata chiamata \"famiglia Addams\", fino alla sua morte avvenuta nel 1988. I primi personaggi di quella che diverr\u00e0 la famiglia Addams ad apparire sono Morticia e Lurch, in una vignetta datata 6 agosto 1938. Sempre nel 1938 compare per la prima volta anche il personaggio che sar\u00e0 in seguito chiamato The Thing, divenendo Mano nel doppiaggio italiano, ma che inizialmente non \u00e8 affatto una mano, ma una persona di cui scorgiamo solamente la parte superiore del busto, che osserva la famiglia ai margini delle vignette.\nNel 1946 Charles Addams conobbe lo scrittore di fantascienza Ray Bradbury dopo aver disegnato un'illustrazione per un suo racconto dal titolo \"Homecoming\", pubblicato sulla rivista \"Mademoiselle\", il primo di una serie su una famiglia di mostri dell'Illinois, gli Elliott.\nBradbury e Addams divennero amici e progettarono di collaborare a un libro sulla storia della famiglia Elliott, con Bradbury che scriveva i testi e Addams che ne disegnava le illustrazioni, ma il progetto non si concretizz\u00f2 mai. Le storie sulla famiglia Elliott di Ray Bradbury furono raccolte nel libro \"Ritornati dalla polvere\" (\"From the Dust Returned\") del 2001 con una continuit\u00e0 narrativa. Bradbury, nel volume, raccontava il lavoro svolto assieme a Charles Addams e l'illustrazione stampata su \"Mademoiselle\" fu usata per la copertina del libro. In ogni caso i personaggi di Charles Addams vennero perfezionati proprio nel periodo del loro incontro.\nIn un'intervista del 2001 Bradbury afferma che Addams \" ha fatto a modo suo, creando la famiglia Addams, e io ho proseguito per la mia strada creando la mia famiglia in questo libro\".\n\"La famiglia Addams\" (serie televisiva 1964-1966).\nNel 1964 il canale televisivo statunitense ABC cre\u00f2 la serie televisiva \"La famiglia Addams\", basata sui personaggi delle vignette di Charles Addams, girata in bianco e nero e trasmessa per due stagioni costituite da 64 episodi di mezz'ora dal 18 settembre 1964 al 2 settembre 1966.\nLa serie venne creata da David Levy, con l'intento di mantenere lo stile originale delle vignette di Charles Addams. Il carattere della serie venne conferito dal produttore Nat Perrin, che era un amico di Groucho Marx, nonch\u00e9 autore di numerosi film dei Fratelli Marx, e la serie infatti presenta uno stile umoristico simile a quello dei loro film. Perrin cre\u00f2 le idee della storia, diresse un episodio e riscrisse ogni sceneggiatura. La serie presenta una satira nei confronti della politica, del sistema legale, del rock 'n' roll e della Beatlemania e di Hollywood. Il telefilm inoltre presenta una coppia molto affiatata, Morticia e Gomez, che sembra essere la prima nella storia della televisione statunitense ad avere una vita sessuale.\nPer i personaggi, che fino ad allora non avevano avuto alcun nome, Charles Addams propose una serie di nomi, talvolta pi\u00f9 d'uno per ogni personaggio. Cos\u00ec per il marito e padre della famiglia vennero proposti Gomez e Repelli e la produzione e John Astin scelsero il primo. Per il figlio venne inizialmente proposto il nome di Pubert, che per\u00f2 la produzione rifiut\u00f2, perch\u00e9 giudicato sconveniente, optando invece per Pugsley.\nDurante la serie televisiva l'editore del \"New Yorker\", William Shawn, si rifiut\u00f2 di pubblicare qualsiasi vignetta della famiglia Addams, anche se continu\u00f2 a pubblicare altre vignette di Charles Addams. Shawn riteneva che il suo giornale fosse rivolto a un pubblico di lettori pi\u00f9 raffinati di quello televisivo e non voleva che questi venisse in alcun modo associato ai personaggi che si vedevano in televisione. Dopo il ritiro di Shawn, avvenuto nel 1987, \"The New Yorker\" \u00e8 tornato a pubblicare le vignette con protagonista la famiglia Addams.\n\"Speciale Scooby\" (1972).\nIl 23 settembre 1972 viene trasmesso il terzo episodio della prima stagione di \"Speciale Scooby\" (\"The New Scooby-Doo Movies\"), seconda serie animata dedicata al celebre cane Scooby Doo, intitolato \"Scooby Doo Incontra la Famiglia Addams\" (\"Wednesday Is Missing \").\nQui Scooby e i suoi compagni, mentre sono in viaggio, si imbattono nella casa della famiglia Addams, venendo assunti come personale domestico. Dopo che Morticia e Gomez sono partiti in vacanza, Mercoled\u00ec scompare e il gruppo della Mistery Inc scopre cos\u00ec essere stata nascosta da un avvoltoio meccanico utilizzato dai vicini di casa per spaventare gli Addams cos\u00ec da allontanarne la non gradita lugubre presenza.\nNel doppiaggio originale Carolyn Jones, John Astin, Ted Cassidy e Jackie Coogan, riprendono i rispettivi ruoli di Morticia, Gomez, Lurch e Zio Fester, mentre Pugsley viene doppiato da Jodie Foster, che riprender\u00e0 la parte anche nella successiva serie animata. Nell'edizione italiana, i nomi dei personaggi vengono per la maggior parte cambiati rispetto alle altre pi\u00f9 note versioni italiane dei loro nomi: Morticia diventa Mortisia, Zio Fester \u00e8 chiamato Zio Bubbone, Pugsley assume il nome di Carlino, Mano di Cosino, Lurch di Agguato, il Cugino Itt diviene il Cugino Itit\u00ec. Praticamente l'unico a conservare il proprio nome \u00e8 Gomez, mentre Mercoled\u00ec conserva il suo nome tradotto in italiano.\nDal successo dei personaggi apparsi in questo episodio, scaturir\u00e0 la serie televisiva animata \"La famiglia Addams\" del 1973, come spin-off della serie \"Speciale Scooby\". In questo episodio, cos\u00ec come la serie che ne seguir\u00e0, i personaggi sono ispirati direttamente a quelli disegnati da Charles Addams nelle sue vignette per \"The New Yorker\" anzich\u00e9 ai personaggi presenti nella serie televisiva \"live action\" degli anni sessanta.\n\"The Addams Family Fun-House\" (1973).\nAlla fine del 1972 l'emittente televisiva statunitense ABC produsse il pilota per un variet\u00e0 musicale intitolato \"The Addams Family Fun-House\". Il cast comprendeva Jack Riley e Liz Torres, che figuravano anche come autori dello show, nelle parti di Gomez e Morticia; Stubby Kaye in quella di Zio Fester; Pat McCormick come Lurch e Butch Patrick (interprete di Eddie Munster ne \"The Munsters\") come Pugsley. Felix Silla riprese il ruolo del Cugino Itt, creando cos\u00ec un ponte con la serie televisiva originale. Il pilota venne trasmesso nel 1973, ma non ne segu\u00ec mai una serie, il programma venne cos\u00ec trasmesso dalle varie emittenti che lo finanziariono in \"syndication\" tra il 1973 e 1974 come speciale televisivo.\n\"La famiglia Addams\" (serie animata 1973-1975).\nLa prima serie televisiva animata venne trasmessa il sabato mattina dal 1973 al 1975 sul canale televisivo statunitense NBC. A differenza della serie originale, il cartone animato vede gli Addams girare \"on the road\" a bordo di un camper in stile vittoriano, pi\u00f9 grande all'interno e dotato persino di un immenso sotterraneo. La serie stabilisce nuovi rapporti di parentela rispetto alla serie televisiva originale, i medesimi che saranno ripresi negli anni novanta: Fester ora \u00e8 il fratello di Gomez, la Nonna \u00e8 la madre di Morticia.\nIl doppiaggio originale prevedeva che Jackie Coogan e Ted Cassidy riprendessero i loro ruoli (rispettivamente di Fester e Lurch); John Astin e Carolyn Jones invece non ripresero i loro ruoli e vennero sostituiti dai doppiatori abituali dei cartoni Hanna-Barbera: Lennie Weinrib nella parte di Gomez e Janet Waldo (che nell'episodio di \"Special Scooby\" aveva doppiato la Nonna) in quella di Morticia, mentre Jodie Foster, che allora aveva dieci anni, prest\u00f2 la voce a Pugsley. I personaggi vennero raffigurati molto somiglianti agli originali protagonisti delle vignette di Charles Addams.\nVenne prodotta una sola stagione, mentre una seconda consisteva di repliche. Fu inoltre prodotta una serie di libri a fumetti legati alla serie, ma ne vennero pubblicate solamente tre uscite. La sigla della serie era completamente differente rispetto a quella del telefilm e non comprendeva n\u00e9 testo n\u00e9 lo schioccare delle dita, anche se manteneva il riff di quattro note della serie televisiva originale.\n\"Halloween con la famiglia Addams\" (film 1977).\nGrazie alla distribuzione della serie originale in syndication, durante gli anni settanta la famiglia Addams godeva ancora di una buona popolarit\u00e0, accresciuta anche dalla serie animata targata Hanna-Barbera del 1973. Questo spinse Charles Fries a tentare la strada di una nuova produzione televisiva in \"live-action\". Il film venne perci\u00f2 prodotto intenzionalmente come pilota per una nuova serie della famiglia Addams, cos\u00ec da tastare il terreno e decidere in base al risultato di critica e pubblico. Nonostante l'ampia campagna pubblicitaria che aveva preceduto la trasmissione, la reazione non fu per\u00f2 positiva e perci\u00f2 nessuna serie televisiva segu\u00ec effettivamente il film.\nNel film riappare quasi al completo il cast della serie televisiva originale del 1964. Riprendono il loro ruolo Carolyn Jones (Morticia Addams e la di lei sorella Ophelia Frump), John Astin (Gomez Addams), Ted Cassidy (Lurch e Mano), Jackie Coogan (Zio Fester), Felix Silla (il Cugino Itt). Lisa Loring e Ken Weatherwax riprendono i loro ruoli, rispettivamente di Mercoled\u00ec e Pugsley, ma nella versione adulta, mentre i piccoli Mercoled\u00ec e Pugsley, loro figli, sono interpretati da Jennifer Surprenant e Ken Marquis. La Nonna Addams viene invece impersonata da Jane Rose, in sostituzione di Blossom Rock, troppo anziana per riprendere il ruolo.\n\"La famiglia Addams\" (film 1991).\nNei primi anni Novanta la Orion Pictures, che aveva ereditato i diritti del franchise, decide di sviluppare una versione cinematografica con protagonista la famiglia Addams, prodotto da Scott Rudin e diretto da Barry Sonnenfeld, al suo esordio come regista: \"La famiglia Addams\" (\"The Addams Family\", 1991).\nIl film ebbe una vicenda produttiva travagliata a causa dei problemi finanziari dello studio, che alla fine cedette i diritti sul film per gli Stati Uniti alla Paramount Pictures. Il film infatti cost\u00f2 alla produzione 5 milioni di dollari in pi\u00f9 rispetto al budget inizialmente stabilito, a causa delle continue riscritture della sceneggiatura durante le riprese. Problemi di salute afflissero il personale coinvolto nelle riprese e lo stress colp\u00ec lo stesso Sonnenfeld, causando numerose cancellazioni. La Orion fu cos\u00ec costretta a cederlo alla Paramount che ne complet\u00f2 la produzione e provvide alla distribuzione negli USA, mentre la Metro-Goldwyn-Mayer si prese carico della distribuzione internazionale. Il film ricevette un'accoglienza discontinua da parte della critica, mentre fu un vero successo commerciale, coprendo ampiamente le spese di produzione, e fu seguito dal sequel \"La famiglia Addams 2\" (\"Addams Family Values\") due anni pi\u00f9 tardi.\nIl produttore Scott Rudin, volle rifarsi per il film allo stile visivo e all'umorismo nero proprio delle vignette originali di Charles Addams, anzich\u00e9 alle produzioni per il piccolo schermo che lo precedettero, in particolare la serie televisiva degli anni sessanta, che egli giudicava superficiale e sciocca, rispetto all'eleganza propria delle vignette. Molti elementi vennero cos\u00ec presi direttamente da esse, compresi alcuni sketch che vengono riproposti molti simili, ma vennero inseriti anche elementi propri del telefilm, cui il pubblico del 1991 doveva ancora sentirsi legato, come ad esempio il tappeto di pelle d'orso che ruggisce e il modo fluente di parlare di Gomez, proprio del personaggio interpretato da John Astin. Un elemento visiviamente completamente nuovo fu invece Mano, che qui si muoveva liberamente per casa come un cagnolino, anzich\u00e9 comparire da varie scatole sparse qua e l\u00e0.\nRudin e Sonnenfeld vollero nel Anjelica Huston nella parte di Morticia, che bas\u00f2 la sua interpretazione sulle caratteristiche dell'amica Jerry Hall, e Raul Julia in quella di Gomez, cui si aggiunsero strada facendo gli altri attori: Christopher Lloyd in quella di Fester; Christina Ricci come Mercoled\u00ec; Jimmy Workman come Pugsley; Judith Malina, la fondatrice del Living Theatre, nella parte della Nonna (che qui per\u00f2 diviene la madre di Morticia, anzich\u00e9 di Gomez); Carel Struycken come Lurch; mentre Christopher Hart interpreta Mano.\n\"La famiglia Addams\" (serie animata 1992-1993).\nIn risposta al successo riscosso dal film \"La famiglia Addams\" (\"The Addams Family\") del 1991, dal 1992 al 1993 viene trasmessa il sabato mattina sul canale televisivo ABC la seconda serie animata prodotta da Hanna-Barbera. Il cartone animato riprende le caratteristiche del telefilm originale, che vedeva la famiglia Addams alle prese con situazioni comiche nella sua casa. John Astin presta la voce a Gomez, mentre celebrit\u00e0 quali Rip Taylor e Carol Channing danno la voce a Fester e alla Nonna. Doppiatori di lungo corso come Jim Cummings, Debi Derryberry, Jeannie Elias e Pat Fraley prestano rispettivamente la loro voce a Lurch, Mercoled\u00ec, Pugsley e il Cugino Itt. I personaggi vengono ridisegnati completamente per la serie, ispirandosi agli originali disegni di Charles Addams. Vengono prodotte complessivamente due stagioni, mentre una terza consiste in repliche. Stranamente nella serie Mercoled\u00ec mantiene il proprio carattere macabro cos\u00ec come appare nei film diretti da Barry Sonnenfeld, mentre la sua espressione facciale e il suo linguaggio corporeo ricordano quelli della serie televisiva originale. Come sigla viene utilizzato il tema scritto da Vic Mizzy, anche se in una differente versione.\n\"La famiglia Addams 2\" (film 1993).\nVisto il successo ottenuto dal film del 1991, \"La famiglia Addams\" (\"The Addams Family\"), fu messo in cantiere un sequel, diretto anch'esso da Barry Sonnenfeld, \"La famiglia Addams 2\" (\"Addams Family Values\"), proiettato nei cinema degli Stati Uniti a partire dal 19 novembre 1993 e distribuito in tutto il mondo dalla Paramount. Godendo di una maggiore libert\u00e0, gli sceneggiatori poterono fare uso di un humor maggiormente grottesco, che manteneva molto dello spirito originale delle vignette di Charles Addams, infatti molte gag sono prese direttamente da esse. I due film presentano il medesimo cast a eccezione di Judith Malina, che nel sequel viene sostituita da Carol Kane. Una sceneggiatura per un terzo seguito venne preparata nel 1994, ma il progetto fu abbandonato in seguito alla morte dell'attore Raul Julia.\n\"La famiglia Addams si riunisce\" (film 1998).\nIn seguito al successo dei due film cinematografici \"La famiglia Addams\" (\"The Addams Family\") del 1991 e \"La famiglia Addams 2\" (\"Addams Family Value\") del 1993, la Saban acquis\u00ec i diritti del marchio della Famiglia Addams per il mercato dell'home video. A causa del deludente risultato di botteghino de \"La famiglia Addams 2\" e della morte di Raul Julia che interpretava Gomez Addams, la Paramount decise di non produrre un terzo film, cosa che fece decidere alla Saban di riavviare la serie. \"La famiglia Addams si riunisce\" (\"Addams Family Reunion\", 1998) venne cos\u00ec prodotto dalla Saban in collaborazione con la Warner Bros., affidando la regia a David Payne, che aveva gi\u00e0 alle spalle una certa esperienza registica con film horror a basso costo \"direct-to-video\" per Roger Corman. Il film fu prodotto quale pilota per la successiva serie televisiva \"La nuova famiglia Addams\" (\"The New Addams Family\") e fu trasmesso per inaugurare il canale via cavo di propriet\u00e0 della compagnia, Fox Family Channel, prima di distriburilo \"direct-to-video\".\nIl cast venne completamente cambiato, dopo che Anjelica Huston e Christopher Lloyd rifiutarono di riprendere i loro ruoli, mentre Christina Ricci e Jimmy Workman erano troppo grandi per interpretare nuovamente i figli degli Addams. I soli attori a riprendere il ruolo gi\u00e0 sostenuto nei film della Paramount furono cos\u00ec Carel Struycken nella parte di Lurch e Christopher Hart in quella di Mano. Come nuovi interpreti di Gomez e Morticia furono quindi scelti Tim Curry e Daryl Hannah, affiancati da Pat Thomas nella parte di Fester e Nicole Fugere in quella di Mercoled\u00ec, ruolo che riprender\u00e0 nella serie televisiva successiva al film.\n\"La nuova famiglia Addams\" (serie televisiva 1998-1999).\nIn seguito alla realizzazione del pilota \"La famiglia Addams si riunisce\", nel 1998 viene prodotta la nuova serie televisiva \"La nuova famiglia Addams\" (\"The New Addams Family\"). La serie viene girata a Vancouver, in Canada, ed \u00e8 costituita da 65 episodi (uno in pi\u00f9 della serie originale degli anni sessanta) trasmessi tra il 1998 e il 1999 sulla neonata emittente televisiva Fox Family Channel, su cui, durante l'inaugurazione, era gi\u00e0 stato trasmesso il film TV. Molte storie vengono riprese dalla serie originale, con l'aggiunta di nuovi e pi\u00f9 moderni elementi e sketch. John Astin appare sporadicamente nella serie interpretando il Nonno Addams (padre di Gomez, personaggio introdotto nel film \"La famiglia Addams si riunisce\"). Il cast comprende Glenn Taranto nella parte di Gomez, Ellie Harvie in quella di Morticia, Michael Roberds come Fester, Brody Smith come Pugsley, Nicole Fugere (la sola gi\u00e0 apparsa nel film TV) come Mercoled\u00ec, John DeSantis come Lurch, Betty Phillips come Nonna e Steven Fox come Mano.\n\"La famiglia Addams\" (musical 2010).\nNel maggio del 2007 inizia la produzione del musical \"The Addams Family\", con musiche composte da Andrew Lippa su libretto di Marshall Brickman e Rick Elice. Dopo un'anteprima a Chicago, il 14 dicembre 2009, il musical ha debuttato a Broadway nell'aprile del 2010. Il cast originale comprendeva Nathan Lane, nei panni di Gomez, e Bebe Neuwirth, in quelli di Morticia.\nIn seguito il musical \u00e8 stato portato in tourn\u00e9e con una versione rivisitata negli Stati Uniti e in Europa (Regno Unito, Paesi Bassi, Belgio, Francia e Spagna). In Italia il musical \u00e8 stato rappresentato, con il titolo tradotto \"La famiglia Addams\", per la prima volta nel 2014 con Elio nella parte di Gomez e Geppi Cucciari in quella di Morticia. nel 2018 e nel 2019 \u00e8 tornato nei teatri italiani con due nuove edizioni, in cui la parte di Gomez \u00e8 sostenuta in entrambe da Gabriele Cirilli, mentre quella di Morticia nella prima da Jacqueline Ferry e nella seconda da Pamela Lacerenza.\nIl musical si \u00e8 aggiudicato numerosi premi, compresi il Drama League Award e il Drama Desk Award, cos\u00ec come la versione in scena a Chicago ha vinto il Jeff Award e si \u00e8 aggiudicata le nomination per diversi altri premi.\nLa trama vede la famiglia impegnata nell'ospitare Lucas Beineke, fidanzato di una Mercoled\u00ec cresciuta, ormai diciottenne, e i suoi genitori, Mal e Alice, per cena. Durante la serata le coppie Mal/Alice, Gomez/Morticia e Mercoled\u00ec/Lucas, scoppiano. L'intervento di Pugsley riuscir\u00e0 involontariamente a farle riconciliare, mentre Fester dichiara il suo amore per la Luna, decidendo di spararsi con un razzo sul satellite alla fine della storia. Nella versione originale di Broadway compare anche il personaggio di Berenice, un calamaro gigante cucciolo di casa Addams.\nProgetto per il film in \"stop-motion\" (2010).\nNel marzo 2010 fu annunciata la realizzazione di un nuovo film con protagonista la famiglia Addams che sarebbe stato realizzato in 3D attraverso la tecnica dello \"stop-motion\" per opera del regista Tim Burton. Il film doveva essere prodotto dalla Illumination Entertainment in collaborazione con la Universal, che ne acquis\u00ec i diritti nello stesso periodo, e la cui produzione venne data per certa dalla stampa specialistica. La notizia venne in seguito prima confutata dallo stesso Burton, che afferm\u00f2 che \"non c'\u00e8 niente di vero in questa storia\", e successivamente confermata da Christopher Meledandri, produttore di \"Cattivissimo me\" (\"Despicable Me\", 2010), che annunci\u00f2 che il progetto era in fase di realizzazione e che Burton ne era coinvolto. Meledandri conferm\u00f2 inoltre che si sarebbe trattato di un film di animazione che avrebbe utilizzato la tecnica a passo uno, cos\u00ec come sarebbe probabilmente stato girato in bianco e nero, ma anche che il progetto era solamente alle prime fasi della pre-produzione. Nel luglio del 2013 il progetto venne ufficialmente annullato.\n\"La famiglia Addams\" (film 2019).\nNell'ottobre 2013 la Metro-Goldwyn-Mayer annuncia che la famiglia Addams sarebbe stata riportata in vita con un nuovo film di animazione, affidando la sceneggiatura a Pamela Pettler, la produzione esecutiva ad Andrew Mittman e Kevin Miserocchi, quest'ultimo gi\u00e0 autore di un libro sui personaggi di Charles Addams. Nell'ottobre 2017 Conrad Vernon viene ingaggiato quale regista e produttore, unitamente a Berman Braun e Alex Schwarts. Nel giugno 2018 la Metro-Goldwyn-Mayer annuncia ufficialmente che la distribuzione avverr\u00e0 a partire dall'11 ottobre 2019. Il primo teaser trailer del film \u00e8 stato diffuso il 9 aprile 2019.\nIl nuovo film di animazione \u00e8 stato realizzato in CGI, diretto da Greg Tiernan e Conrad Vernon, gi\u00e0 registi di \"Sausage Party - Vita segreta di una salsiccia\" (\"Sausage Party\", 2016). Come doppiatori originali sono stati annunciati, tra gli altri: Oscar Isaac (Gomez), Charlize Theron (Morticia), Chlo\u00eb Grace Moretz (Mercoled\u00ec), Finn Wolfhard (Pugsley), Nick Kroll (Zio Fester), Bette Midler (Nonna) e Allison Janney (Margaux Needler).\nIn questo nuovo film, la famiglia Addams deve affrontare Margaux Needler, una subdola conduttrice di reality televisivi \"consumata dal desiderio dell'assoluta perfezione color pastello della vita suburbana.\" Ci\u00f2 accade mentre gli Addams si apprestano a ricevere i parenti per una importante riunione del clan. I registi hanno inoltre anticipato che il film racconter\u00e0 anche come Gomez e Morticia si siano conosciuti e innamorati.\n\"La famiglia Addams 2\" (film 2021).\nIn seguito al successo del film in animazione CGI del 2019 nella sua prima settimana di proiezione, il 15 ottobre 2019 viene annunciata la produzione di un \"sequel\" con il titolo \"La famiglia Addams 2\" (\"The Addams Family 2\"), successivamente distribuito per lo streaming e nelle sale cinematografiche statunitensi il 1 ottobre 2021, arrivando in quelle italiane il 28 ottobre dello stesso anno.\nPersonaggi.\nFin dagli esordi nelle vignette di Charles Addams su \"The New Yorker\", la famiglia Addams era un compendio di umorismo nero e di satira di costume che sbeffeggiava tutte le idiosincrasie e i comportamenti borghesi della societ\u00e0 conformista americana. Nella prima serie televisiva una delle componenti pi\u00f9 incisive \u00e8 la reazione dei malcapitati che si trovavano ad avere a che fare con la follia dei personaggi, i quali, invece, malgrado tutto sembravano incarnare modelli sempre positivi e di salda moralit\u00e0.\nLa famiglia non ha problemi economici, vivendo di rendita. Nella serie televisiva del 1998 si scopre che la ricchezza della famiglia proviene da un antenato di Gomez, Long John Addams, pirata vissuto nel 1699, anno in cui scrisse le sue memorie, e dal matrimonio con Lady Penelope, alias Silvia la Sanguinaria, piratessa e antenata di Morticia. La famiglia \u00e8 poi caratterizzata da una serie di \"stranezze\" peculiari che la distingue dalla famiglia americana media. Per esempio il cibo di cui si nutrono gli Addams \u00e8 spesso disgustoso o addirittura mortale per un normale essere umano e dimostrano grande interesse verso la tortura, dato che possiedono una camera delle torture e spesso vi fanno ricorso per rilassarsi o per farsi passare il mal di testa.\nNessuno dei personaggi ha inizialmente un nome, a parte The Thing (che pi\u00f9 tardi diverr\u00e0 Mano, nel doppiaggio italiano della serie televisiva), il cui nome appare su un cartello allarmistico posto sul cancello di casa Addams in una vignetta del 1945. I nomi verranno scelti dallo stesso Addams quando emerger\u00e0 il bisogno di una caratterizzazione pi\u00f9 distinta dei vari personaggi. Un primo gruppo di personaggi viene battezzato nel 1962, quando la ditta Aborigenals Ltd. di Manhattan commercializza una linea di bambole ispirate ai personaggi di Charles Addams. Hanno gi\u00e0 il loro nome le bambole di Gomez, Morticia e Mercoled\u00ec, mentre per il personaggio che pi\u00f9 tardi verr\u00e0 chiamato Pugsley, Addams non ha ancora deciso il nome, e la sua bambola viene pertanto commercializzata con il nome di Irving. Per la produzione della prima serie televisiva, vengono decisi gli altri nomi e vengono definiti con precisione il carattere, l'aspetto e il grado di parentela di ogni singolo personaggio dallo stesso Addams, in una serie di note per la preproduzione della serie nel 1963. Anche il cognome di famiglia viene deciso in questa occasione, dato che inizialmente la Nonna fa di cognome Frump ed \u00e8 la madre di Gomez, si presume che questo sia il cognome di tutta la famiglia, che poi viene invece deciso di chiamare Addams e Frump diviene il cognome da nubile di Morticia.\nPersonaggi secondari.\nLa famiglia Addams ha numerosissimi parenti, zii e cugini, che compaiono o vengono spesso nominati tanto nelle vignette originali di Charles Addams, quanto nelle varie trasposizioni televisive o cinematografiche.\nLa casa.\nGli Addams vivono in una casa caratteristica, in tipico stile gotico-vittoriano. Nelle vignette originali la casa si trova sulla Cemetery Ridge. Nella serie televisiva degli anni sessanta gli Addams vivono in una tenebrosa villa adiacente un cimitero e una palude, all'indirizzo 0001 Cemetery Lane. Per girare gli esterni della serie televisiva del 1964-1966 venne scelta una casa sita nel distretto di West Adams a Los Angeles e costruita nel 1887.\nNella serie animata del 1973 la famiglia Addams non vive in una casa, ma gira per gli Stati Uniti a bordo di un camper in stile gotico che ricorda la loro casa. Il camper \u00e8 dotato di tecnologie inaspettate, ad esempio in grado di scavare un fossato una volta parcheggiato, e dall'architettura impossibile, \u00e8 pi\u00f9 grande all'interno, dotato anche di vasti sotterranei.\nPer le riprese, sia in interni che in esterni, del film per la televisione del 1977 venne utilizzata una casa vittoriana del 1902, la Higgins-Verbeck-Hirsch Mansion, situata sul Wilshire Boulevard, nell'area dell'Hancock Park di Los Angeles, dato che la casa utilizzata originalmente per il pilot della serie televisiva del 1964, nel 1977 era gi\u00e0 stata demolita.\nPer il film \"La famiglia Addams\" (\"The Addams Family\", 1991), la produzione ha voluto intraprendere una nuova strada, allontanandosi dalla serie televisiva degli anni sessanta, ripartendo direttamente dalle vignette di Charles Addams. La casa \u00e8 stata costruita nello Stought Park di Burbank, Los Angeles, per permettere cos\u00ec a Barry Sonnenfeld di girare gli esterni con lo sfondo del cielo.\nNella serie televisiva degli anni novanta \"La nuova famiglia Addams\" (\"The New Addams Family\"), la casa della famiglia Addams si trova al 1313 Cemetery Lane.\nNel musical del 2010 la casa \u00e8 sita a Central Park.\nMerchandising.\nLa famiglia di Charles Addams \u00e8 stata oggetto di numeroso \"merchandising\" fin dalla sua apparizione nelle vignette del quotidianio \"The New Yorker\". Il merchandising della famiglia Addams comprende fra le altre cose giocattoli, lunchbox, giochi da tavolo, flipper, videogiochi.\nLibri.\nFumetti.\nTra il 1974 e il 1975 la Gold Key Comics pubblica tre volumi della serie \"The Addams Family\" ispirati alla serie animata del 1973. Ogni volume contiene la versione in fumetto di un episodio della serie.\nAddamsFest.\nDal 26 al 28 ottobre 2018 a Westfields, nel New Jersey, si \u00e8 tenuto il festival AddamsFest, in omaggio al disegnatore Charles Addams e ai suoi personaggi. L'intera citt\u00e0 \u00e8 stata trasformata a tema famiglia Addams, con eventi, proiezioni cinematografiche, mostre, raduni in maschera, ecc."}
{"id": "2053451", "revid": "838137", "url": "https://it.wikipedia.org/wiki?curid=2053451", "title": "Voltammetria a variazione graduale", "text": "La voltammetria a variazione graduale \u00e8 una tecnica analitica elettrochimica derivata dalla voltammetria a scansione lineare.\nNella voltammetria a scansione lineare la corrente registrata ad un elettrodo di lavoro \u00e8 misurata mentre il potenziale tra tale elettrodo e un elettrodo di riferimento viene fatto variare linearmente nel tempo.\nIn voltammetria a variazione graduale il potenziale \u00e8 variato a fasi successive sempre di uno stesso valore e la corrente \u00e8 misurata alla fine di ogni cambio di potenziale, appena prima del successivo, cosicch\u00e9 il contributo della corrente capacitiva \u00e8 minimizzato.\nSe si pensa a incrementi infinitesimali di potenziale la voltammetria a variazione graduale si trasforma automaticamente in una voltammetria a scansione lineare."}
{"id": "2053461", "revid": "21880", "url": "https://it.wikipedia.org/wiki?curid=2053461", "title": "Peronosporaceae", "text": "Le Peronosporaceae sono una famiglia di Oomycota che contiene 17 generi, comprendenti pi\u00f9 di 600 specie. Le parenti pi\u00f9 vicine alle Peronosporaceae sono le Phytophthora, appartenenti alla famiglia delle Pythiaceae. Morfologicamente, le \"Peronosporaceae\" si caratterizzano per avere gli sporangi portati da un ramo sporangioforo ben differenziato e ramificato, ad eccezione del genere Basidiophora dove la ramificazione \u00e8 assente. \nRiproduzione.\nLe Peronosporaceae sono parassiti biotrofici obbligati dei vegetali. Si attaccano alla pianta ospite attraverso un micelio intercellulare usando l'austorio per penetrare nelle cellule ospiti. Si riproducono in modo asessuato rilasciando sporangi o mitospore. Nell'insieme queste due entit\u00e0 prendono il nome di \"Conidiosporangia\". La riproduzione sessuale avviene attraverso le Oospore.\nPiante ospiti.\nLe piante ospiti sono angiosperme, molte Peronosporaceae sono patogene di Dicotiledoni. Alcuni generi di Peronosporacee utilizzano solo alcuni tipi di ospiti: le Basidiophora, le Paraperonospora, le Protobremia e le Bremia sono ospitate dalle Asteraceae; le Perofascia e le Hyaloperonospora praticamente solo dalle Brassicaceae; le Viennotia, le Graminivora, le Poakatesthia, le Sclerospora e le Peronosclerospora dalle Poaceae; le Plasmoverna dalle Ranunculaceae. I generi pi\u00f9 numerosi, le Peronospora e le Plasmopara, hanno un numero di ospiti molto pi\u00f9 ampio.\nInterazioni con l'uomo.\nCi sono Peronosporaceae di una certa rilevanza economica, come \"Plasmopara viticola\" che provoca gravi danni su vite. La \"Peronospora tabacina\", nota anche come \"muffa blu\", \u00e8 un parassita del tabacco. Queste specie hanno spore talmente delicate che regolano la loro diffusione in modo che avvenga in corrispondenza dell'aurora, un momento della giornata in cui l'ambiente \u00e8 ricco di umidit\u00e0 e vi \u00e8 accumulo di rugiada. In questo modo le spore sono pi\u00f9 protette dalla dissecazione e dalla luce. Vanno citate anche la \"Bremia lactucae\", che \u00e8 un parassita della lattuga, e la \"Plasmopara halstedii\", parassita dei girasoli."}
{"id": "2053463", "revid": "729019", "url": "https://it.wikipedia.org/wiki?curid=2053463", "title": "Controassicurazione", "text": "La controassicurazione \u00e8 una clausola contrattuale prevista nelle assicurazioni libere sulla vita in cui non \u00e8 certo il verificarsi dell'evento assicurato che consente la restituzione dei premi lordi precedentemente versati. \nDi fatto in presenza di controassicurazione qualsiasi forma assicurativa diviene una forma mista, in quanto \u00e8 prevista una prestazione sia in caso di morte sia in caso di vita dell'assicurato. "}
{"id": "2053469", "revid": "36426", "url": "https://it.wikipedia.org/wiki?curid=2053469", "title": "Fantasia (film del 1940)", "text": ""}
{"id": "2053470", "revid": "110157", "url": "https://it.wikipedia.org/wiki?curid=2053470", "title": "24 heures", "text": "24 heures \u00e8 un quotidiano diffuso nel Canton Vaud, con sede a Losanna edito dal gruppo Edipresse. \u00c8 il primo giornale della Svizzera Romanda per tiratura. Condivide alcuni contenuti con La Tribune de Gen\u00e8ve, giornale del Gruppo Edipresse dedicato al Canton Ginevra. Non ha un'identi\u00e0 politica definita, seppur sia leggermente orientato a sinistra.\nSpesso il giornale \u00e8 soprannominato \"La Julie\" e \"La Feuille\"\nEdizioni regionali.\nDal febbraio del 2005 sono nate quattro redazioni locali, per analizzare e diffondere le notizie del territorio del Canton Vaud. Queste sono:"}
{"id": "2053471", "revid": "72811", "url": "https://it.wikipedia.org/wiki?curid=2053471", "title": "Decreto Gelmini", "text": ""}
{"id": "2053473", "revid": "709565", "url": "https://it.wikipedia.org/wiki?curid=2053473", "title": "Absalom (Marvel Comics)", "text": "Absalom \u00e8 un personaggio dei fumetti, creato da Fabian Nicieza e Rob Liefeld (testi), Mark Pacella (disegni), pubblicato dalla Marvel Comics. La sua prima apparizione avviene in \"X-Force\" (vol. 1) n. 10 (maggio 1992).\nBiografia del personaggio.\nPoco si sa del passato di Absalom, di quello che ha fatto prima di unirsi al gruppo mutante degli Externals. Ma \u00e8 sicuro che ha vissuto per qualche tempo nel vecchio West dove il pistolero noto come Caleb Hammer lo stava per impiccare con l'accusa di omicidio, per\u00f2 i suoi poteri mutanti si attivarono e gli consentirono di fuggire. A un certo punto della sua vita si \u00e8 unito agli Externals, e successivamente fu infettato dal Virus Legacy. Ma non mor\u00ec a causa dell'infezione perch\u00e9 la mutante Selene lo uccise assieme agli altri Externals.\nPoteri e abilit\u00e0.\nAbsalom possedeva agilit\u00e0, equilibrio, coordinazione, resistenza, riflessi, velocit\u00e0, forza sovrumane, oltre alla capacit\u00e0 di far fuoriuscire le proprie ossa dal corpo."}
{"id": "2053474", "revid": "263989", "url": "https://it.wikipedia.org/wiki?curid=2053474", "title": "24 Heures", "text": ""}
{"id": "2053475", "revid": "149727", "url": "https://it.wikipedia.org/wiki?curid=2053475", "title": "Harburg (Baviera)", "text": ""}
{"id": "2053476", "revid": "170423", "url": "https://it.wikipedia.org/wiki?curid=2053476", "title": "NBA Playoffs 2009", "text": "Gli NBA Playoffs 2009 si conclusero con la vittoria dei Los Angeles Lakers (campioni della Western Conference) che sconfissero i campioni della Eastern Conference, gli Orlando Magic.\nFormato.\nIl formato \u00e8 stato lo stesso della precedente stagione.\nEastern Conference.\nPrimo turno.\n(1) Cleveland Cavaliers - (8) Detroit Pistons.\nRISULTATO FINALE: 4-0\nPRECEDENTI NEI PLAYOFF\n(2) Boston Celtics - (7) Chicago Bulls.\nRISULTATO FINALE: 4-3\nPRECEDENTI NEI PLAYOFF\n(3) Orlando Magic - (6) Philadelphia 76ers.\nRISULTATO FINALE: 4-2\nPRECEDENTI NEI PLAYOFF\n(4) Atlanta Hawks - (5) Miami Heat.\nRISULTATO FINALE: 4-3\nPRECEDENTI NEI PLAYOFF\nSemifinali.\n(1) Cleveland Cavaliers - (4) Atlanta Hawks.\nRISULTATO FINALE: 4-0\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Boston Celtics - (3) Orlando Magic.\nRISULTATO FINALE: 3-4\nPRECEDENTI NEI PLAYOFF\nFinale.\n(1) Cleveland Cavaliers - (3) Orlando Magic.\nRISULTATO FINALE: 2-4\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Conference.\nPrimo turno.\n(1) Los Angeles Lakers - (8) Utah Jazz.\nRISULTATO FINALE: 4-1\nPRECEDENTI NEI PLAYOFF\n(2) Denver Nuggets - (7) New Orleans Hornets.\nRISULTATO FINALE: 4-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(3) San Antonio Spurs - (6) Dallas Mavericks.\nRISULTATO FINALE: 1-4\nPRECEDENTI NEI PLAYOFF\n(4) Portland Trail Blazers - (5) Houston Rockets.\nRISULTATO FINALE: 2-4\nPRECEDENTI NEI PLAYOFF\nSemifinali.\n(1) Los Angeles Lakers - (5) Houston Rockets.\nRISULTATO FINALE: 4-3\nPRECEDENTI NEI PLAYOFF\n(2) Denver Nuggets - (6) Dallas Mavericks.\nRISULTATO FINALE: 4-1\nPRECEDENTI NEI PLAYOFF\nFinale.\n(1) Los Angeles Lakers - (2) Denver Nuggets.\nRISULTATO FINALE: 4-2\nPRECEDENTI NEI PLAYOFF\nNBA Finals 2009.\nLos Angeles Lakers - Orlando Magic.\nRISULTATO FINALE\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nDiffusione radiotelevisiva.\nIn Italia le finali sono state trasmesse da SKY Sport.\nStatistiche.\n\"Aggiornate al 2 giugno 2021\"."}
{"id": "2053478", "revid": "123112436", "url": "https://it.wikipedia.org/wiki?curid=2053478", "title": "Kakkonen", "text": "La Kakkonen (in svedese \"Tv\u00e5an\"), letteralmente \"numero due\", \u00e8 la seconda divisione, terzo livello, del campionato finlandese di calcio. Come tutte le divisioni finlandesi, la seconda divisione \u00e8 giocata dalla primavera all'autunno. \u00c8 composta da tre gironi all'italiana di 12 club ognuno, con gare di andata e ritorno. Le vincitrici dei tre gironi della Kakkonen si sfidano in play-off promozione per due posizioni in Ykk\u00f6nen. Le ultime tre classificate di ciascun girone della Kakkonen retrocedono nella terza divisione finlandese, chiamata Kolmonen.\nAlbo d'oro.\nII divisioona - secondo livello del campionato finlandese\nII divisioona - terzo livello del campionato finlandese\nKakkonen - terzo livello del campionato finlandese\nKakkonen - terzo livello del campionato finlandese\nKakkonen - terzo livello del campionato finlandese\nKakkonen - terzo livello del campionato finlandese"}
{"id": "2053479", "revid": "1363832", "url": "https://it.wikipedia.org/wiki?curid=2053479", "title": "PGA European Tour", "text": "La PGA European Tour \u00e8 un'organizzazione che gestisce i tre principali tour professionistici maschili di golf in Europa: il tour d'\u00e9lite European Tour, l'European Seniors Tour e il tour di sviluppo Challenge Tour. La sua sede \u00e8 presso il Wentworth Club a Virginia Water, nel Surrey, in Inghilterra. Lo European Tour \u00e8 il pi\u00f9 importante tour golfistico in Europa e, per prestigio internazionale, \u00e8 secondo solo al PGA Tour che ha base negli Stati Uniti.\nLa PGA.\nL'European Tour \u00e8 stato creato dalla Professional Golfers' Association, con base in Inghilterra, e la responsabilit\u00e0 della sua gestione \u00e8 stata trasferita all'organizzazione indipendente PGA European Tour nel 1984. La maggior parte dei tornei dei tre tour dell'European Tour si svolge in Europa, ma negli ultimi anni un crescente numero di tornei \u00e8 stato organizzato anche in altre parti del mondo.\nLa PGA European Tour \u00e8 un'organizzazione controllata dai giocatori il cui scopo principale \u00e8 massimizzare le entrate finanziarie dei giocatori professionisti che partecipano ai tornei. \u00c8 una societ\u00e0 a responsabilit\u00e0 limitata e gestita da professionisti, ma controllata dai giocatori tramite un consiglio composto di 12 membri eletti tra i giocatori del presente e del passato, e un comitato che sovrintende ai tornei di 14 giocatori in attivit\u00e0. Dal 2007 il presidente del consiglio era Neil Coles, mentre il presidente del comitato \u00e8 Thomas Bj\u00f8rn.\nQuasi tutti i tornei si giocano in Europa occidentale e i pi\u00f9 redditizi tra questi sono quelli che si disputano nel Regno Unito, in Irlanda, in Germania, in Francia e in Spagna. Solo un torneo si disputa in Europa orientale oltre la vecchia cortina di ferro, l'Open di Russia.\nLa PGA European Tour inoltre organizza anche la Ryder Cup in collaborazione con la PGA of America.\nStoria.\nIl golf professionistico \u00e8 nato in Europa, specificamente in Scozia. I primi professionisti furono artigiani che costruivano le mazze e gestori di percorsi che inoltre insegnavano il golf ai benestanti che potevano permettersi di giocare (i primi equipaggiamenti, fatti tutti a mano erano molto costosi) e giocavano alcune partite uno contro l'altro in cambio di piccoli compensi. Il primo torneo con vari partecipanti fu il British Open, creato nel 1860. Quell'anno fu riservato ai professionisti e vide al via otto giocatori. L'anno successivo furono ammessi anche i dilettanti. Al contrario di quanto accade in altri sport la differenza tra dilettanti e professionisti non ha mai creato particolari problemi, perlomeno ai livelli di competizione pi\u00f9 alti.\nNei decenni che seguirono la nascita del British Open il numero di tornei che mettevano in palio premi in denaro and\u00f2 lentamente ma costantemente aumentando. La maggior parte si svolgeva nel Regno Unito, ma si svolgevano anche diversi tornei nazionali open in vari paesi dell'Europa continentale. Tuttavia per diversi anni per i giocatori mantenersi solo grazie ai premi vinti rest\u00f2 impossibile. A partire dal 1901 i professionisti britannici furono rappresentati dalla Professional Golfers' Association, associazione che alla fine ha creato l'European Tour.\nDopo la seconda guerra mondiale il montepremi inizi\u00f2 ad aumentare in maniera significativa, anche grazie alla copertura televisiva delle competizioni. Ogni torneo restava per\u00f2 organizzato separatamente da un singolo club, da un'associazione oppure da uno sponsor. Negli Stati Uniti il PGA Tour esisteva gi\u00e0 a partire dagli anni trenta, cos\u00ec nel 1972 la \"Professional Golfers' Association\" fond\u00f2 l'European Tour. Nei primi anni la stagione durava sei mesi, andava da aprile ad ottobre e si svolgeva completamente in Europa, principalmente in Gran Bretagna e Irlanda. Ad esempio la stagione 1972 si compose di 20 tornei, 12 dei quali nel Regno unito e uno in Irlanda. Dei sette tornei disputati in Europa continentale sei erano gli \"open nazionali\" ovvero quelli olandese, tedesco, italiano, francese, spagnolo e svizzero, mentre il settimo era il Madrid Open.\nNei tre decenni successivi il tour gradualmente si \u00e8 ingrandito e globalizzato. Il primo torneo disputato fuori dall'Europa \u00e8 stato l'Open di Tunisia nel 1982. In quell'anno la stagione fu di 27 tornei e si allung\u00f2 fino al mese di novembre. Nel 1984 la PGA European Tour divent\u00f2 indipendente dalla Professional Golfers' Association.\nL'European Tour ha sempre avuto chiaro il rischio che i suoi migliori giocatori si trasferissero nel PGA Tour. Il PGA Tour in genere offre premi pi\u00f9 elevati e i giocatori europei desiderano incrementare il proprio prestigio cimentandosi nei tre tornei \"Major\" che si giocano negli Stati Uniti dopo aver giocato altri tornei in quel paese per abituarsi al diverso stile dei percorsi. Per contrastare il fenomeno nel 1988 l'European Tour ha introdotto il \"Volvo Bonus Pool\": si trattava di un premio extra che veniva assegnato al termine della stagione tra i migliori giocatori dell'annata, ma potevano riceverne una parte solo i giocatori che avessero disputato un elevato numero di tornei del tour. Il sistema \u00e8 durato fino al 1998, dopodich\u00e9 si \u00e8 tornati a concentrare il montepremi nei singoli tornei.\nNel 1989 il Tour ha fatto per la prima volta tappa in Asia per il Dubai Desert Classic. entro il 1990 il calendario prevedeva 38 tornei, di cui 37 in Europa e l'inizio della stagione si era spostato a febbraio. Il primo torneo del Tour disputato in estremo oriente \u00e8 stato il Johnnie Walker Classic a Bangkok nel 1992. Si \u00e8 trattato di una delle innovazioni di maggior rilievo perch\u00e9 da allora in poi l'estremo oriente \u00e8 diventato una specie di seconda casa per il Tour. Poco tempo, nel 1994 dopo il Tour ha fatto la sua comparsa in un paese dell'ex blocco sovietico con l'Open della Repubblica Ceca, ma in quei paesi lo sviluppo \u00e8 rimasto limitato, sia per lo scarso potere finanziario degli sponsor locali rispetto a quelli dell'Europa occidentale sia per la difficolt\u00e0 di trovare date del calendario libere nel periodo estivo. Tuttavia il tour di seconda fascia, il Challenge Tour, ha fatto tappa in quelle zone pi\u00f9 frequentemente di quello principale. nel 1995 l'European Tour ha iniziato ad organizzare tornei in collaborazione con altri tour a partire dalla collaborazione con il Southern African Tour (ora Sunshine Tour).\nNel mondo del golf non esiste un organo di governo a livello mondiale. Anche se le varie organizzazioni complessivamente riescono a cooperare in armonia, rimane comunque una certa rivalit\u00e0. L'European Tour \u00e8 pienamente consapevole della sua posizione rispetto al PGA Tour, ma le due organizzazioni sono riuscite a formare una stabile alleanza. Nel 1998 l'European Tour ha aggiunto i tre tornei \"Major\" che si disputano negli Stati Uniti al proprio calendario ufficiale. I migliori giocatori europei gi\u00e0 da vari anni partecipavano a quelle competizioni, ma ora i premi che vi guadagnano entrano a far parte della classifica dell'Ordine di merito dell'European Tour, provocando anche notevoli variazioni nella classifica finale. L'anno successivo sono stati aggiunti al calendario anche i tre tornei del World Golf Championships, anch'essi disputati negli Stati Uniti e dotati di un montepremi considerevolmente pi\u00f9 alto della maggior parte dei tornei europei. dal momento che il numero minimo di tornei che un giocatore deve disputare per mantenere il diritto di far parte dell'European Tour \u00e8 di 11, questo significa che un golfista di livello internazionale deve giocarne solo 4 oltre ai \"Major\" e a quelli del World Golf Championships, a cui i giocatori di \u00e9lite partecipano in ogni caso. Giocatori come Ernie Els e Retief Goosen si sono serviti di questa regola per disputare PGA Tour ed European Tour contemporaneamente.\nLo status del Tour rispetto al resto del movimento.\nL'European Tour \u00e8 senza dubbio il secondo tour pi\u00f9 importante del golf professionistico maschile dopo il PGA Tour, ma ben davanti a tutti gli altri. Quello che \u00e8 pi\u00f9 difficile da definire \u00e8 la sua posizione nei confronti del PGA Tour stesso e se negli ultimi anni la distanza sia aumentata o diminuita.\nAll'inizio del 2006 cinque dei dieci migliori giocatori della classifica dell'Official World Golf Rankings erano membri a tempo pieno dell'European Tour, e segnatamente Ernie Els, Retief Goosen, Sergio Garc\u00eda, Adam Scott e Colin Montgomerie. Due anni dopo, all'inizio del 2008 il numero dei giocatori dell'European Tour nei primi dieci \u00e8 sempre di cinque, ovvero Els, Justin Rose, Scott, P\u00e1draig Harrington e Vijay Singh. Tranne Montgomerie per\u00f2 questi giocatori sono anche membri del PGA Tour, che considerano il loro tour principale dopo aver giocato in Europa. Singh aveva praticamente abbandonato l'European Tour alla fine degli anni novanta ed \u00e8 ritornato del 2006. Non accade mai che uno dei migliori giocatori si trasferisca dal PGA tour all'European per farne il proprio tour di riferimento.\nTradizionalmente l'European Tour rappresenta la prima tappa per i giocatori di qualit\u00e0 provenienti da paesi del Commonwealth extraeuropei, e per lungo tempo \u00e8 stato una risorsa per giocatori come Greg Norman e Nick Price. Questi giocatori tendevano a trasferirsi nel PGA Tour solo come secondo passo. Ultimamente per\u00f2 l'European Tour sta perdendo questo ruolo in quanto sempre pi\u00f9 giocatori originari del Commonwealth scelgono di trasferirsi direttamente negli Stati Uniti. Anche diversi giovani giocatori britannici tendono a giocare principalmente per il PGA Tour. In alcuni casi, come quello di Luke Donald, la scelta \u00e8 naturale, dopo aver completato gli studi in un'universit\u00e0 statunitense grazie ad una borsa di studio per meriti sportivi. Queste borse di studio in Europa non esistono (o sono addirittura illegali).\nQuando, negli anni settanta, l'Europa continentale inizi\u00f2 a produrre le sue prime stelle a livello globale come Severiano Ballesteros, e soprattutto quando l'Europa cominci\u00f2 a riportare varie vittorie sugli Stati Uniti nella Ryder Cup a met\u00e0 degli anni ottanta, si era diffuso l'ottimismo sul futuro dell'European Tour nei suoi rapporti con il PGA Tour. L'ottimismo \u00e8 per\u00f2 venuto meno quando alcuni dei principali paesi europei, come la Germania e l'Italia, non sono riusciti a produrre giocatori di alto livello con regolarit\u00e0 come invece si era sperato. Nonostante tutto, per\u00f2, il numero di paesi europei che hanno dato i natali a giocatori in grado di vincere tornei dell'European Tour \u00e8 costantemente cresciuto, con un notevole sviluppo del movimento golfistico nei paesi scandinavi.\nVincitori dell'Ordine di Merito.\nLa classifica dei giocatori che hanno vinto pi\u00f9 premi in denaro nell'European Tour viene chiamata \"Ordine di Merito\". Si calcola in euro, anche se circa la met\u00e0 dei premi viene pagata in altre valute come la sterlina britannica o il dollaro. In tali casi la valuta ai fini della classifica viene convertita in euro al tasso di cambio della settimana in cui il torneo \u00e8 stato giocato.\nFino al 1998 l'Ordine di Merito veniva calcolato in sterline britanniche.\nPrima del 1975 l'Ordine di Merito era calcolato con un sistema a punti, quindi il vincitore non coincideva necessariamente con chi aveva guadagnato premi in denaro.\nL'European Tour \u00e8 iniziato ufficialmente nel 1972, ma nel sito ufficiale si pu\u00f2 trovare la classifica anche del 1971 ed inoltre esistono classifiche non ufficiali o semi-ufficiali anche per gli anni precedenti.\nClassifica dei giocatori con pi\u00f9 premi vinti in carriera.\nla tabella che segue mostra i 10 giocatori che hanno vinto pi\u00f9 premi in carriera nell'European Tour dopo il British Open del 2008. Dato il continuo e progressivo aumento del montepremi nel corso degli anni \u00e8 dominata dai giocatori in attivit\u00e0. Il montepremi indicato non \u00e8 quello vinto complessivamente in carriera, perch\u00e9 non comprende i premi vinti in altri tour come il PGA Tour. Inoltre i golfisti pi\u00f9 celebri incassano cifre varie volte superiori all'ammontare dei premi grazie alle sponsorizzazioni e ad attivit\u00e0 correlate al mondo del golf.\nDati aggiornati: 2016.\nGiocatori e debuttanti dell'anno.\nIl premio \"Sir Henry Cotton Rookie of the Year\" assegnato dall'European Tour prende il nome dal tre volte vincitore del British Open Sir Henry Cotton. Il vincitore viene scelto da una giuria formata da membri della PGA European Tour, del \"Royal and Ancient Golf Club of St.Andrews\" e dall'associazione dei giornalisti che si occupano di golf. Il premio \u00e8 nato prima della creazione ufficiale del tour nel 1972. In cinque occasioni il premio non \u00e8 stato assegnato.\nInnovation Hub.\nNel settembre 2019, il Tour Europeo e Tata Communications hanno lanciato l'Innovation Hub. Questa competizione globale offre alle start-up l'opportunit\u00e0 di trasformare i concetti in realt\u00e0."}
{"id": "2053481", "revid": "1714743", "url": "https://it.wikipedia.org/wiki?curid=2053481", "title": "Ida di Schaumburg-Lippe", "text": "Famiglia ed infanzia.\nEra figlia di Adolfo I, principe di Schaumburg-Lippe e di sua moglie la principessa Erminia di Waldeck e Pyrmont. Tra i suoi fratelli e sorelle vi furono Giorgio, principe di Schaumburg-Lippe ed il principe Adolfo di Schaumburg-Lippe, marito della principessa Vittoria di Prussia.\nNonostante i loro nobili natali, Ida ed i suoi fratelli e sorelle furono allevati molto semplicemente; un rapporto affermava che \"sapevano di pi\u00f9 sulla cucina di molte donne di grado inferiore\". Ida fu anche ben educata, ed era in grado di tenere una sua propria discussione sulla filosofia e la scienza con i dotti nel suo principato.\nMatrimonio e figli.\nL'8 ottobre 1872, Ida spos\u00f2 Enrico XXII, principe sovrano di Reuss da quando raggiunse l'et\u00e0 adulta nel 1867. Di conseguenza, Ida divent\u00f2 la sua consorte con il titolo di \"Sua Altezza Serenissima\" La principessa Reuss di Greiz.\nEbbero sei figli:\nUn piccolo incidente diplomatico.\nSuo marito fu ambasciatore tedesco a Vienna per un certo numero di anni. Un piccolo incidente diplomatico si verific\u00f2 quando Ida e suo marito stavano dando un ricevimento presso l'Ambasciata tedesca il 12 febbraio 1891. Il ministro rumeno Theodore de Vacareso partecip\u00f2 alla riunione, anche se l'invito era stato concesso al figlio Rodolfo, che \u00e8 rimasto un addetto alla Legazione rumena. Rodolfo partecip\u00f2 a prescindere, ed Ida gli chiese perch\u00e9 era l\u00ec senza un invito. Quando Ridolfo chiese se la domanda fosse un suggerimento di lasciare il ricevimento, Ida rispose: \"S\u00ec, questo \u00e8 ci\u00f2 che si intende\". Suo padre, appena sentito l'affronto, entr\u00f2 in una discussione animata con Enrico; la loro discussione si concluse con Theodore che promise di \"approfondire la questione\" e \"chiedere un risarcimento\". Padre e figlio partirono per Bucarest subito dopo, dove riportarono la vicenda a re Carol. \nL'incidente fu al centro delle discussioni negli ambienti diplomatici di Vienna per settimane, in quanto port\u00f2 alle dimissioni del ministro Theodore de Vacareso.\nMorte.\nIda mor\u00ec il 28 settembre 1891, all'et\u00e0 di 39 anni, a Schleiz. Fu ben amata, uno dei pochi membri di una famiglia reale tedesca a godere di questa popolarit\u00e0."}
{"id": "2053487", "revid": "3115", "url": "https://it.wikipedia.org/wiki?curid=2053487", "title": "Chiesa di San Francesco d'Assisi (Bitonto)", "text": "La chiesa di San Francesco d'Assisi detta della Scarpa \u00e8 sita ai limiti del centro cittadino di Bitonto, su piazza Minerva, dove un tempo doveva sorgere una cappella romanica dedicata a santa Maria Mater Domini.. L'ex seminario vescovile annesso alla chiesa ospita il museo diocesano della citt\u00e0.\nStoria.\nSecondo la tradizione, la chiesa \u00e8 stata innalzata, come testimonianza della visita, nel 1222, di san Francesco d'Assisi con il suo confratello Luca da Bitonto, primo provinciale dei francescani in Terra Santa.. La chiesa fu costruita sull'acropoli di Bitonto sulle rovine del tempio romano di Minerva.\nLa costruzione ebbe inizio nel 1283 sotto la direzione di Sergio Bove e con il beneplacito di Carlo d'Angi\u00f2 e venne consacrata dal vescovo Leucio. A lui forse appartiene la lastra sepolcrale con l'effigie di vescovo successivamente diventata architrave della finestra absidale. Il tempio venne affidato ai frati francescani che vi costruirono subito un convento. Di questo \u00e8 rimasto soltanto il chiostro del XV secolo che si trova inglobato nel palazzo del seminario vescovile.\nLa chiesa venne originariamente costruita con una navata unica, e con il tetto costituito da capriate in legno. Nei secoli seguenti vennero poi costruite delle cappelle sui due lati della chiesa ed esistono altari e tombe risalenti al XVI secolo e al rinascimento. \nIl convento adiacente, durante la battaglia di Bitonto del 1734, fu utilizzato come ospedale. Venne poi chiuso nel 1809, a seguito dell'emanazione del decreto voluto da Gioacchino Murat. Nel 1842 la chiesa sub\u00ec notevoli lavori di ristrutturazione e consolidamento e l'originaria copertura dell'abside venne sostituita da una cupola. Fu restaurata nel 1993, recuperando la pavimentazione, l'altare e alcuni dipinti; \u00e8 sede di attivit\u00e0 musicali ed a breve sar\u00e0 dotata di un museo diocesano di grande interesse storico ed artistico.\nEsterno.\nFacciata.\nLa facciata, in stile tardo romanico, \u00e8 la parte pi\u00f9 antica della chiesa ed \u00e8 anche quella meglio conservata. Essa si trova al sommo di una scalinata che ne mette in rilievo la struttura imponente. \nAd essa sono affiancati due strutture innalzate in epoche differenti, ma facenti sempre parte dell'edificio religioso: sulla sinistra un grande cappellone cinquecentesco a forma cubica sulla quale spicca una cupola addossata alla facciata stessa. Sulla destra il campanile di epoca seicentesca. \nIl portale, che termina con un arco a sesto acuto, presenta un doppio archivolto arricchito con sculture di foglie e pigne; mentre quello superiore poggia su lesene, l'altro \u00e8 sostenuto due colonnine terminanti in capitelli. Sopra il portale sono collocati stemmi della famiglia Bove, che edific\u00f2 la chiesa. \nSul registro superiore della facciata, in direzione del portale si trova una elegante trifora che conferisce un segno di levit\u00e0 al complesso massiccio della facciata. Essa \u00e8 sorretta da colonnine ed \u00e8 racchiusa in un grande arco a sesto acuto di chiara influenza francese (gotico tolosano). Pi\u00f9 in alto ancora, sempre in direzione del portale \u00e8 possibile notare una finestra del XV secolo che and\u00f2 a sostituire l'antico occhio strombato.\nCampanile.\nIl campanile \u00e8 diviso in tre sezioni e termina con una cupola piramidale a bulbo. All'ingresso della struttura \u00e8 incisa la frase: .\nLe tre sezioni sovrapposte del campanile sono di notevoli dimensioni e di pianta rettangolare. Il primo cappellone a destra \u00e8 arricchito con alcuni affreschi che ritraggono la Vergine col bambino e San Francesco. Altri stanno tornando alla luce grazie ai restauri. Probabilmente fanno parte dell'antica chiesetta di Santa Maria Maddalena, tutt'uno con l'attuale.\nInterno.\nLa chiesa presenta alcuni altari del cinquecento nei quali erano inserite opere di Gaspar Hovich e Carlo Rosa, esposte presso la pinacoteca vescovile.\nIl presbiterio contiene alcune sculture risalenti al tardo medioevo e verosimilmente risalenti ai tempi di costruzione della chiesa. \nLa sacrestia \u00e8 costituita da due ambienti risalenti al XVIII secolo ed \u00e8 arredata con mobilio dell'epoca."}
{"id": "2053488", "revid": "118031", "url": "https://it.wikipedia.org/wiki?curid=2053488", "title": "European Tour", "text": ""}
{"id": "2053489", "revid": "1544939", "url": "https://it.wikipedia.org/wiki?curid=2053489", "title": "Ecce Homo (Caravaggio)", "text": "Ecce Homo \u00e8 un dipinto del pittore italiano Michelangelo Merisi da Caravaggio realizzato in olio su tela (128x103 cm) intorno al 1605 (o nel 1609, secondo l'interpretazione di John Gash). \u00c8 conservato a Genova, nei Musei di Strada Nuova (Palazzo Bianco).\nStoria.\nSecondo Giambattista Cardi, il nipote dell'artista fiorentino Cigoli, il cardinale Massimo Massimi commission\u00f2 alcuni dipinti col soggetto dell\"Ecce Homo\" a tre artisti, Cigoli, Caravaggio e Domenico Passignano. Cardi afferma che tra le opere eseguite, il cardinale apprezz\u00f2 maggiormente quella eseguita da Cigoli.\n\u201d Volendo Monsignor Massimi un Ecce Homo che gli soddisfacesse ne commesse uno al Passignano, uno al Caravaggio et uno al Cigoli senza che l'uno sapesse dell'altro; i quali tutti tirati al fine e messi a paragone\u2026 (quello del Cigoli)\u2026 piacque pi\u00f9 degli altri e perci\u00f2 tenutolo appresso di se Monsignore mentre stette in Roma fu di poi portato a Firenze e venduto al Severi\u2026\u201d\nG.P. Bellori nel 1672 riferisce che:\n\u201c Alli signori Massimi color\u00ec un Ecce Homo che fu portato in Ispagna\u201d\nAnche F. Baldinucci nel 1681 gli fa eco, ricordando il citato concorso nelle notizie sul Cigoli:\n\u201c Dipinse per i Massimi un Ecce Homo, che poi portato in Ispagna, ove pure furon mandate altre sue opere, e per altri, molti quadri ebbe a fare, a cagione dell'essersi ormai tutta Roma impegnata nel gusto di sua maniera. Ma non pure altre volte fecene, che rimasero in quella citt\u00e0: ma altre ancora, che furono mandate in Francia ed in varie province d'Europa.\u201d\nUna nota autografa del Caravaggio attesta:\nQuesto importante documento permette di risolvere alcuni interrogativi. Il primo conferma che Caravaggio possedeva una qualche cultura umanistica (si noti la grafia \u201calla greca\u201d di \u201c Cristo\u201d); il secondo \u00e8 il nome del committente, Massimo Massimi, finora indicato genericamente o individuato in un altro membro della famiglia; il terzo \u00e8 che Caravaggio si impegna a consegnare entro un mese circa dello stesso 1605 (quindi una fase assai intensa) un quadro \u201cgrande\u201d che, forse come deterrente, gli \u00e8 stato gi\u00e0 pagato. Il tempo di esecuzione \u00e8 breve e conferma la velocit\u00e0 del pittore. Altra notizia interessante riveste la citazione di un quadro, di valore e grandezza analoghi, che l'artista aveva gi\u00e0 realizzato per il Massimo in epoca antecedente: una incoronazione di [spine di] Cristo. Non \u00e8 escluso che Massimo Massimi abbia poi ceduto l'Ecce Homo ad un suo congiunto, Monsignor Innocenzo che nel 1623 era Nunzio Apostolico a Madrid. Ci\u00f2 giustificherebbe quanto affermato dal Bellori circa la presenza in Spagna del dipinto.\nL'iconografia \u00e8 nota tramite una copia di discreta qualit\u00e0 attribuita ad Alonzo Rodriguez e conservata nel museo regionale di Messina, che l'Hackert nel 1792 e Grosso \u2013 Caccopardo nel 1821 ritengono autografa, sulla base di una tradizione locale risalente alla presenza del quadro nella chiesa di Sant'Andrea Avellino dei Padri Teatini di Messina. L'originale risulta inventariato a Palazzo Bianco nel 1921 come \u201ccopia di Lionello Spada\u201d, e di provenienza incerta; considerato di scarso interesse, nel 1929 viene temporaneamente concesso alla Scuola Navale di Genova ubicata nell'alessiana Villa Cambiaso. Rinvenuto tra le macerie dopo i bombardamenti del 1944 viene ricoverato a Palazzo Ducale, con altri oggetti recuperati; di qui viene trasportato nel 1946 nuovamente nei depositi di Palazzo Bianco. Nella prima met\u00e0 del XX secolo diversi importanti critici si esprimono circa la vera autografia dell'opera in questione. Roberto Longhi, nel catalogo della mostra milanese del 1951, sostiene che l'opera da lui volutamente esposta sia:\n\"Una copia cruda ma abbastanza fedele da un'opera tarda del maestro\",\nindividuando in Pilato il Caravaggio stesso e nel Cristo i caratteri della tradizione di Antonello da Messina. La copia esposta nella mostra viene sottovalutata dalla critica presente alla rassegna milanese, prevalendo la tesi della derivazione da un ignoto prototipo, di un seguace meridionale del Caravaggio. Bernard Berenson nel 1951 aderisce, anche se con riserva, alla suddetta tradizione sostenendo che:\n\" Pilato \u00e8 evidentemente preso dal vivo e degno di un grande ritrattista forse pi\u00f9 di ogni altro dipinto\"\nSulla base della copia di Messina e grazie ad un recente restauro Roberto Longhi nel 1954 riconosce, in una tela ritrovata l'anno prima da Caterina Marcenaro nei depositi di Palazzo Bianco a Genova, l'originale del Caravaggio. Il Longhi lo identifica col dipinto menzionato dal Bellori ed interpreta l'espressione: \"fu portato in Ispagna\" secondo la logica di un'estensione geografica, dal momento che il quadro era pervenuto dalla Sicilia che a quei tempi era sotto il dominio della Spagna. Il dipinto genovese viene confermato autografo da Mina Gregori nel 1985, con cronologia di produzione posta all'estremo momento romano dell'artista tra aprile e maggio del 1606. Nel 1977 Corrado Maltese in un suo scritto dal titolo: \"Vero e falso in un'opera di pittura\", a proposito dell'opera in questione sostiene quanto segue: \"Un Ecce Homo esposto qui a Genova in questo Museo \u00e8 attribuito al Caravaggio. Ora, se noi lo esaminiamo con molta attenzione, ci accorgiamo che l'attribuzione \u00e8 contestabile. \u00c8 contestabile specialmente se esaminiamo le mani e confrontiamo il gioco delle mani e la loro fattura con quelle che si ritrovano usualmente in Caravaggio, nel Caravaggio, diciamo cos\u00ec, che nessuno mette in dubbio\".\nEssendo questo testo la trascrizione di una conferenza tenuta dal Maltese su questo argomento, egli a questo punto propone una diapositiva relativa al quadro della Madonna del Rosario di Vienna e la paragona in contemporanea con l'immagine di un particolare dell'Ecce Homo di Palazzo Bianco. Egli sostiene:\n\" Ci troviamo di fronte a mani la cui certezza pratica e pittorica traballa alquanto. Le mani del Cristo che vedete cos\u00ec ingrandite, e che appartengono al citato \"Ecce Homo\", sono evidentemente meno sicure di quelle che vedete nella \"Vergine del Rosario\". Analizzatele, analizzate la pennellata (quello che i tecnici chiamano il ductus, che sarebbe nient'altro poi che la grafia): vi accorgerete sicuramente di una certa debolezza.\"\nL'autore procede proponendo ulteriori analisi comparative con altri dipinti di sicura autografia caravaggesca usando sempre come riferimento il particolare delle mani dell'Ecce Homo, e conclude:\n\"Come vedete, tutte queste mani hanno una sicurezza plastica, una sicurezza di stile ben diversa da quella dell'Ecce Homo: osservate ancora la mano dello sbirro che sta dietro: rivelano una sicurezza d'impianto che tutti potete riconoscere, nonch\u00e9 durezza e semplificazione nell'esecuzione\".\nSecondo il Maltese quindi \"l'Ecce Homo\" di Genova non \u00e8 un'opera di Caravaggio.\nA. Moir nel 1967 fa presente che il quadro in oggetto non \u00e8 ricordato n\u00e9 dal Soprani n\u00e9 dal Ratti nel 1780, mentre invece l'edizione del testo di Hackert nel 1790 (Memorie de pittori messinesi...) parla di dipinti portati a Genova dalla Sicilia tramite mercanti genovesi e inglesi, che approfittando delle ricorrenti calamit\u00e0 naturali che colpivano Messina, facevano incetta dai sopravvissuti dei beni salvati e l'Ecce Homo viene forse trasferito a Genova dopo il terremoto del 1783, il che spiegherebbe i silenzi sia del Ratti che del Soprani.\nFranco Renzo Pesenti in un'analisi riportata su \u201cTrasparenze\u201d del 1997 partendo dall'assunto che nella lettera autografa che il Caravaggio invia al suo committente Massimo Massimi l'artista non specifica il soggetto dell'opera promessa, confuta l'attribuzione dell'autografia del dipinto. Pesenti entrando nel merito dell'attribuzione di un dipinto con soggetto Ecce Homo presente nel Santuario del Bambino Ges\u00f9 di Praga ad Arenzano, copia che alcuni anni fa aveva suscitato qualche scalpore sui quotidiani come reietto capolavoro del Caravaggio, sostiene non esistere alcuna correlazione tra questo dipinto e l'Ecce Homo di Palazzo Bianco soprattutto per via del loro diverso formato, della disposizione in controparte dei principali personaggi e del numero dei soggetti. Secondo Pesenti, in merito all'attribuzione di Palazzo Bianco, appare invece pi\u00f9 verosimile quanto segue:\n\u201d Lanfranco Massa, procuratore ligure a Napoli di Marcantonio Doria ha in casa alla sua morte dei dipinti che per la maggior parte corrispondono per autore e titoli ai dipinti da lui procurati allo stesso Marcantonio. Fra questi dipinti il Massa ha un quadro con un Ecce Homo del Caravaggio e viene da chiedersi se non sia la mediazione del Massa all'origine dell'Ecce Homo di Palazzo Bianco\u201d.\nPi\u00f9 di recente diversi studiosi italiani e stranieri hanno rivalutato l'attribuzione a Caravaggio della tela di Palazzo Bianco, mentre Antonio Vannugli ha dimostrato con fonti attendibili che sia appartenuto al diplomatico spagnolo Juan de Lezcano, documentato a Roma tra 1609 e 1616.\nDescrizione.\nPer quanto riguarda l'iconografia nel 1954 Roberto Longhi scorge nell'opera il riflesso compositivo di un quadro di Tiziano conservato nel monastero dell'Escorial a Madrid e il rapporto con sue opere della piena attivit\u00e0 romana. Nel 1973 Maurizio Marini osserva come il precedente pi\u00f9 diretto per Pilato sia individuabile nel ritratto di Andrea Doria di Sebastiano del Piombo attualmente esposto presso il Palazzo del Principe a Genova, che presenta analoghe impostazione cronologica e impostazione cromatica. Secondo il critico \u00e8 probabile che Caravaggio abbia visto il quadro di Sebastiano a Genova, presso Marcantonio Doria, durante la sua sosta del 1605. Il carceriere alle spalle del Cristo appare stranamente premuroso nel togliere delicatamente il mantello dalle sue spalle, ma probabilmente lo sta invece rimettendo su di queste, accingendosi a portarlo via dopo che questi \u00e8 stato mostrato alla folla. Circa Pilato non vi \u00e8 nessuna ambiguit\u00e0: egli \u00e8 cinico, e non vede l'ora di liberarsi del problema creatogli da Cristo. La Gregori sempre nel 1985 sottolinea che il gesto con cui Pilato mostra Ges\u00f9 alla folla e quindi allo spettatore corrisponde alla finalit\u00e0 della pittura sacra del periodo della Controriforma.\nL'opera \u00e8 tratta dal Vangelo di Giovanni : Ponzio Pilato mostra Cristo al popolo con le parole, \"Ecce Homo!\" (\"Ecco l'uomo\" - l'uomo che volete crocifiggere). Caravaggio ha combinato la presentazione di Cristo da parte di Pilato con il momento di poco precedente in cui Cristo, coronato di spine, \u00e8 vestito in modo derisorio da re dai suoi aguzzini. Massimi possedeva anche una \"Coronazione di spine\" di Caravaggio, (identificata con l\"Incoronazione di spine\" di Prato) che faceva probabilmente da \"pendant\" a quest'opera.\nRestauri e stato attuale.\nIl restauro eseguito a Roma nel 1954 da Pico Cellini ha ottenuto il risultato del pieno recupero e della leggibilit\u00e0 dell'autografia, intervenendo anche sui \"danni\" di un complicato \"restauro\" subito nel corso del Settecento che con l'andare del tempo, a causa del rattrappimento del colore e lo squamamento degli impasti stava causando caduta del colore essiccato.\nL\u2019ultimo restauro \u00e8 stato condotto nel 2003 da Cristina Bonavera Parodi.\nIn occasione di tale intervento, sono state eseguite indagini diagnostiche non invasive (riprese riflettografiche all\u2019infrarosso, letture ai raggi ultravioletti, indagini al microscopio ottico e radiografie ai raggi X) che hanno permesso di ottenere una pi\u00f9 approfondita conoscenza dello stato di conservazione, dei materiali costituenti l\u2019opera e della tecnica esecutiva dell\u2019Artista rivelando numerosi \u201cpentimenti\u201d, \u201cabbozzi preliminari di colore\u201d e sovrapposizioni di campiture pittoriche.\nLa presenza inoltre di altri elementi pertinenti alla tecnica esecutiva del Caravaggio quali \u201cincisioni\u201d, \u201cpennellate a zig zag\u201d e \u201cl'uso della preparazione a risparmio\u201d (ossia ci\u00f2 che Bellori definiva \u201clasciare in mezze tinte l\u2019imprimitura della tela\u201d), messi a confronto con la banca dati raccolta da Rossella Vodret e da Claudio Falcucci nel 2017, hanno permesso l\u2019individuazione delle caratteristiche peculiari della tecnica esecutiva del Caravaggio, confermando la certa autografia dell'Opera.\nIl dipinto si trova attualmente in buono stato di conservazione."}
{"id": "2053490", "revid": "327773", "url": "https://it.wikipedia.org/wiki?curid=2053490", "title": "Mare di Halmahera", "text": "Il mare di Halmahera \u00e8 un mare regionale dell'Indonesia, compreso fra le isole di Halmahera, Obi, Misool, Nuova Guinea e Waigeo. \u00c8 una sezione dell'Oceano Pacifico e fa parte del Mediterraneo Australasiatico.\nA nord-est \u00e8 delimitato dall'oceano Pacifico, a sud dal mar di Ceram. Lo stretto di Jailolo, a nord-ovest, e lo stretto di Dampier (Indonesia) ad est, collegano il mare di Halmahera con l'oceano Pacifico. \nIl mare si estende su una superficie di 95.000 km\u00b2 e la sua topografia comprende una serie di bacini oceanici separati, il principale dei quali \u00e8 il bacino di Halmahera, che raggiunge una profondit\u00e0 di 2.039 metri."}
{"id": "2053491", "revid": "118031", "url": "https://it.wikipedia.org/wiki?curid=2053491", "title": "PGA European tour", "text": ""}
{"id": "2053492", "revid": "339392", "url": "https://it.wikipedia.org/wiki?curid=2053492", "title": "Trattato di Urga", "text": ""}
{"id": "2053495", "revid": "6923", "url": "https://it.wikipedia.org/wiki?curid=2053495", "title": "Circondario di Harburg", "text": "Il circondario di Harburg (targa WL) \u00e8 un circondario (\"Landkreis\") della Bassa Sassonia, in Germania.\nComprende 2 citt\u00e0 e 40 comuni.\nIl capoluogo \u00e8 Winsen (Luhe), il centro maggiore Seevetal.\nCuriosamente, il circondario prende ancor oggi nome dalla citt\u00e0 di Harburg (gi\u00e0 capoluogo), annessa nel 1938 alla citt\u00e0 di Amburgo.\nSuddivisione amministrativa.\nIl circondario di Harburg si compone di 2 citt\u00e0, 3 comuni e 5 comunit\u00e0 amministrative (\"Samtgemeinde\"), che raggruppano complessivamente 33 comuni."}
{"id": "2053497", "revid": "149727", "url": "https://it.wikipedia.org/wiki?curid=2053497", "title": "Landkreis Harburg", "text": ""}
{"id": "2053500", "revid": "729019", "url": "https://it.wikipedia.org/wiki?curid=2053500", "title": "Ferrovia Vibo Valentia-Mileto", "text": "La ferrovia Vibo Valentia-Mileto \u00e8 stata una linea a scartamento ridotto (950\u00a0mm) delle Ferrovie Calabro Lucane che collegava la Ferrovia Tirrenica Meridionale delle Ferrovie dello Stato ai centri urbani di Vibo Valentia, Pizzo e Mileto.\nStoria.\nLa ferrovia venne inaugurata in due spezzoni, il primo dei quali fu il collegamento tra Vibo Marina e Vibo Valentia Citt\u00e0 il 2 luglio 1917. Il 4 ottobre 1923 si attu\u00f2 il congiungimento con Mileto. Nello stesso anno, il 15 dicembre venne aperta la tratta Soverato-Chiaravalle costruita con lo scopo di congiungersi a Mileto realizzando, nell'ambito del mastodontico progetto della Mediterranea Calabro Lucane, il collegamento dei due mari Tirreno e Jonio. La linea, da Mileto, si sarebbe congiunta con un'ulteriore tratta a Rosarno che avrebbe avuto un allaccio a Cinquefrondi e da qui a Mammola per raggiungere la costa a Marina di Gioiosa. Il programma tuttavia venne ridimensionato gi\u00e0 a met\u00e0 degli anni trenta e alla fine interrotto condannando le tratte realizzate, rimaste monche, ad un inaridimento precoce. Il 17 novembre del 1951, tra Vibo Marina e Pizzo, avvenne un grave incidente a causa del crollo di un ponte in cui fu coinvolta la Emmina M1-36 mentre vi transitava sopra. Il grave bilancio fu di 11 morti e 40 feriti. A causa di ci\u00f2 il servizio ferroviario venne sospeso sul tratto relativo e sostituito da autobus. Il ponte non venne pi\u00f9 ricostruito e si mantenne la circolazione dei treni solo tra Pizzo e Mileto. La ferrovia venne definitivamente soppressa nel 1966.\nCaratteristiche.\nLa tratta ferroviaria era lunga a semplice binario. Il tracciato era tortuoso e nel primo tratto, fino a Vibo Valentia, in forte ascesa. L'esercizio venne attivato con trazione a vapore mentre dopo il periodo bellico con automotrici unidirezionali a due assi (Emmina)."}
{"id": "2053501", "revid": "729019", "url": "https://it.wikipedia.org/wiki?curid=2053501", "title": "Glomerulosclerosi segmentaria e focale", "text": "La glomerulosclerosi segmentaria e focale (FSGS dall' inglese focal segmental glomerulosclerosis) \u00e8 una causa della sindrome nefrosica nei bambini e negli adolescenti, nonch\u00e9 una delle principali cause di insufficienza renale negli adulti. \u00c8 anche conosciuta come \"sclerosi glomerulare focale\" o \"glomerulosclerosi focale nodulare\". Rappresenta circa un sesto dei casi di sindrome nefrosica. Rappresenta una sindrome clinico-patologica caratterizzata da proteinuria massiva tipicamente non selettiva, ipertensione sistemica, insufficienza renale, resistenza agli steroidi e lesioni sclero-ialine glomerulari.\nClassificazione.\nA seconda della causa \u00e8 ampiamente classificato come:\nPrimario, quando non viene trovata alcuna causa sottostante; di solito si presenta come sindrome nefrosica\nSecondario, quando viene identificata una causa sottostante; di solito si presenta con insufficienza renale e proteinuria. Questo \u00e8 in realt\u00e0 un gruppo eterogeneo che include numerose cause come:\nVarianti patologiche.\nCinque varianti reciprocamente esclusive della glomerulosclerosi focale segmentale possono essere distinte dai risultati patologici osservati sulla biopsia renale:\nIl riconoscimento di queste varianti pu\u00f2 avere un valore prognostico in soggetti con glomerulosclerosi focale segmentaria primaria (ovvero dove non viene identificata alcuna causa sottostante). La variante collassante \u00e8 associata a un pi\u00f9 alto tasso di progressione verso la malattia renale allo stadio terminale, mentre la variante della lesione della punta glomerulare ha un basso tasso di progressione verso la malattia renale allo stadio terminale nella maggior parte dei pazienti. La variante cellulare mostra una presentazione clinica simile al collasso e alla variante della punta glomerulare, ma ha esiti intermedi tra queste due varianti. Tuttavia, poich\u00e9 il collasso e la variante della punta glomerulare mostrano caratteristiche patologiche sovrapposte con la variante cellulare, questa differenza intermedia nei risultati clinici pu\u00f2 riflettere una distorsione di campionamento nei casi di glomerulosclerosi focale segmentale cellulare (cio\u00e8 variante di collasso non campionata o variante della punta glomerulare). Il significato prognostico delle varianti peri-ilari e NOS non \u00e8 stato ancora determinato. La variante NOS \u00e8 il sottotipo pi\u00f9 comune. La variante collassante \u00e8 il tipo pi\u00f9 comune di glomerulopatia causata dall'infezione da HIV.\nEpidemiologia.\nLa malattia colpisce in una fascia di et\u00e0 che va dai 10 ai 25-30 anni. Costituisce la causa di circa il 30% delle sindromi nefrosiche nell'adulto e circa la met\u00e0 delle sindromi nefrosiche nei soggetti di razza nera. Sono segnalati casi di forme familiari ereditarie. Alcuni autori inoltre ritengono che la malattia sia una rara evoluzione della glomerulopatia a lesioni minime.\nEziologia.\nNella maggior parte dei casi, la glomerulosclerosi segmentaria e focale (FSGS in inglese o GSSF in italiano) \u00e8 idiopatica (forme primitive). Tuttavia \u00e8 noto che in molte glomerulonefriti in stadio avanzato si pu\u00f2 osservare un quadro istologico simile alla FSGS. Inoltre la FSGS pu\u00f2 essere secondaria ad AIDS, diabete mellito, malattia di Fabry, sialidosi e malattia di Charcot-Marie-Tooth. Un'altra causa pu\u00f2 essere l'ipertensione continuativa dei capillari glomerulari, secondaria, ad esempio ad una agenesia renale Agenesia renalemonolaterale, ad oligomeganefronia, a nefrectomie chirurgiche, a nefropatie da reflusso, a glomerulonefriti o nefriti interstiziali, a nefropatia da cellule falciformi, ad obesit\u00e0, a disautonomia familiare e a consumo di eroina.\nMorfologia ed anatomia patologica.\nLa ialinosi interessa solo una parte (glomerulosclerosi segmentaria) di meno del 50% (glomerulosclerosi focale) dei glomeruli nel frammento bioptico prelevato. I primi glomeruli ad essere interessati sono quelli iuxtamidollari. A livello glomerulare si nota un accumulo di materiale ialino acellulare subendoteliale e il distacco tipico dei podociti dalla membrana basale; le anse che originano dai glomeruli interessati sono spesso collassate. Nell'immunofluorescenza, a testimoniare il particolare quadro immunopatogenetico, si notano depositi di C3 e IgM, soprattutto nella zona di accumulo di matrice ialina. La microscopia elettronica rileva la scomparsa dei pedicelli e accumulo di matrice mesangiale. Tra le forme primitive, oltre la forma classica, si riconosce anche una variante cellulare in cui accanto ad una sclerosi coesiste una proliferazione endoteliale e podocitaria. Un'altra forma \u00e8 quella \"'collassante\", dove il glomerulo si raggomitola a matassa (presente spesso nelle FSGS accompagnate da insufficienza renale cronica).\nQuadro clinico.\nIl quadro clinico \u00e8 caratterizzato dalle conseguenze (sindrome nefrosica) della proteinuria non selettiva, dell'ipertensione, della microematuria e della insufficienza renale acuta. L'evoluzione \u00e8 verso l'insufficienza renale cronica nel 60% dei casi.\nTerapia.\nGli steroidi, la ciclofosfamide e la ciclosporina A rappresentano la terapia di elezione. Le dosi sono spesso molto elevate, con terapia che pu\u00f2 durare anche 16-24 settimane."}
{"id": "2053502", "revid": "1516087", "url": "https://it.wikipedia.org/wiki?curid=2053502", "title": "Governo provvisorio panrusso", "text": "Il Governo provvisorio panrusso () fu uno stato nato dopo la fine della Repubblica Russa che tent\u00f2 di farsi riconoscere come il governo legittimo della Russia. Durante la Guerra civile russa, il Governo provvisorio panrusso fu il principale centro di governo dell'Armata Bianca con sede ad Omsk.\nStoria.\nFormato alla fine di settembre 1918, venne costituito attraverso l'unione dei due principali regimi della regione, il Komu\u010d, o Comitato dei membri dell'assemblea costituente, formato soprattutto da membri del Partito Socialista Rivoluzionario e del Partito dei cadetti, e il Governo provvisorio della Siberia autonoma, principalmente composto da politici regionali e funzionari di destra. Il Komu\u010d aveva l'intenzione di rimanere all'interno della Russia e di lottare contro i bolscevichi, mentre il secondo voleva dar vita a uno stato siberiano autonomo, anti-bolscevico.\nLe differenze tra i regimi diedero avvio ad una rivalit\u00e0, sfociata sia in una guerra doganale che in diverse controversie frontaliere. Una conferenza iniziata l'8 settembre 1918 e terminata il 23 sanc\u00ec l'istituzione di questo Governo come ultimo tentativo di formare un unico governo anti-bolscevico. Ma fu solo un compromesso. Era formato da due socialisti rivoluzionari, Nikolaj Avksent'ev e Vladimir Zenzinov, due Vologodskij, politico regionale e capo del Governo provvisorio della Siberia autonoma ed il generale A. G. Boldyrev, e infine dal cadetto Vinogradov.\nNel dicembre 1918 un distaccamento di cosacchi arrest\u00f2, Avksent'ev e Zenzinov, il direttorio venne sciolto e l'ex ministro della guerra di Kerenskij, l'ammiraglio Aleksandr Vasil'evi\u010d Kol\u010dak, venne nominato governatore di tutta la Russia, assumendo poteri dittatoriali, fino alla sconfitta del gennaio 1920."}
{"id": "2053503", "revid": "14475", "url": "https://it.wikipedia.org/wiki?curid=2053503", "title": "Mar di Halmahera", "text": ""}
{"id": "2053504", "revid": "1924342", "url": "https://it.wikipedia.org/wiki?curid=2053504", "title": "Bad Girl (Danity Kane)", "text": "Bad Girl \u00e8 una canzone Dancepop, R&amp;B e Dance scritta da Mary Brown, James Washington, Devin Parker, Danja, Missy Elliott per il secondo album delle Danity Kane, intitolato \"Welcome to the Dollhouse\". Il singolo venne pubblicato il 1\u00ba luglio 2008 negli Stati Uniti e il 15 luglio 2008 in Germania. La canzone vede la collaborazione con la cantante e rapper Missy Elliott. La canzone \u00e8 stata prodotta da Danja.\nLa canzone non ebbe molto riscontro come la precedenze canzone, \"Damaged\", infatti riusc\u00ec a raggiungere solamente la posizione numero 85 della Billboard Pop 100.\nSingolo.\nLa fase di registrazione del singolo \"Bad Girl\" \u00e8 avvenuta durante la seconda serie del reality show di MTV \"Making the Band 4\". La band ricevette il singolo solo dopo aver detto a Diddy (loro produttore) che erano insoddisfatte per lo sviluppo dell'album.\nDopo aver registrato tre singolo, tra cui\"Is Anybody Listening\" e \"Poetry\", il gruppo aveva paura che le canzoni rivelassero l'idea che Diddy e l'etichetta discografica avevano del disco. Queste opinioni vennero espresse la prima volta durante una sessione di registrazione con Jim Beanz, durante la quale Aundrea Fimbres dichiar\u00f2 che volevano registrare un \"album pop di livello internationale\". Successivamente Aubrey O'Day durante una conversazione con il loro A&amp;R Conrad Dimanche disse: \"non sentiamo nostro questo album\".\nL'insoddisfazione del gruppo cresceva sempre pi\u00f9 a mano che ricevevano nuove tracce, Dawn Richard comment\u00f2 dicendo: \"Queste canzone non ci rappresentano!\". I commenti della band raggiunsero un nuovo livello in seguito ad una sessione in studio di registrazione con il gruppo Day26. Mentre ascoltavano alcune canzoni del gruppo maschile, la O'Day disse:\"\u00c8 orecchiabile. Ha... ha energia. Vorrei tagliarmi la gola... Sono cos\u00ec felice che si fidino co\u00ec tanto di voi da per darvi buone tracce\".\nA seguito delle continue lamentele Diddy riun\u00ec le Danity Kane al \"Circle House Recording Studios\" per una riunione. Le ragazze del gruppo gli dissero che \"volevano capire la sua visione dell'album, perch\u00e9 loro avevano una visione totalmente diversa\". Diddy rispose che \"se sento qualcosa, verr\u00f2 a chiedervi la vostra opinione. \u00c8 cos\u00ec che lavoro!\". Le ragazze continuarono dicendo che \"se fossero andate avanti cos\u00ec sarebbe stato un compromesso e non dovevano per forza amare tutto ci\u00f2 che gli proponevano\".\nSorprendentemente Diddy cambi\u00f2 idea e si scus\u00f2 con le ragazze e inizi\u00f2 a sentire le idea delle Danity Kane sull'album. Alcuni giorni dopo la band ricevette la demo di \"Bad Girl\".\nVideo.\nIl video musicale di \"Bad Girl\" venne girato il tra il giugno e il luglio 2008 a Los Angeles, in California, e fu trasmesso per la prima volta il 25 luglio su FNMTV. Il video \u00e8 stato diretto da Erik White e coreografato da Gil Duldulao. Nel video compaiono Missy Elliott, Qwanell Mosley (membro dei Day26) e Talan Torriero del reality show di MTV Laguna Beach. Il video raggiunse la posizione numero 10 della \"Billboard Hot Videoclip Tracks\" nel 2008.\nTracce.\nIl singolo \u00e8 stato pubblicato in diversi formati:\n\"Lato A\"\n\"Lato B\""}
{"id": "2053506", "revid": "1543377", "url": "https://it.wikipedia.org/wiki?curid=2053506", "title": "Kolmonen", "text": "La Kolmonen (in italiano \"Numero tre\") \u00e8 la terza divisione, quarto livello, del campionato finlandese di calcio ed \u00e8 gestita a livello provinciale. Come tutte le divisioni finlandesi, la terza divisione \u00e8 giocata dalla primavera all'autunno. \u00c8 composta da dodici gironi all'italiana, con una suddivisione provinciale e con gare di andata e ritorno. Le prime classificate di ogni girone vengono suddivise in tre gruppi da quattro squadre ciascuno dai quali, con gare di sola andata, solo le prime tre vengono promosse in Kakkonen.\nGruppi.\nIl campionato di Kolmonen \u00e8 suddiviso nei seguenti gruppi:"}
{"id": "2053509", "revid": "71433", "url": "https://it.wikipedia.org/wiki?curid=2053509", "title": "Missy Elliot", "text": ""}
{"id": "2053510", "revid": "136978", "url": "https://it.wikipedia.org/wiki?curid=2053510", "title": "Daumier", "text": ""}
{"id": "2053511", "revid": "125856334", "url": "https://it.wikipedia.org/wiki?curid=2053511", "title": "Fantasticheria", "text": "Fantasticheria \u00e8 una novella di Giovanni Verga, tratta dalla raccolta \"Vita dei campi\" del 1880.\nSoggetto e trama.\nRievoca un dialogo ideale tra il narratore siciliano ed una sua amica francese (in realt\u00e0 ispirata dalla sua intima amica milanese Paolina Greppi Lester) che, assieme a lui, osserva la vita di paese di Aci Trezza. Il primo momento di romantica illusione della donna la porta a soffermarsi sulle bellezze del paesaggio, come i faraglioni. Dopo alcuni giorni, per\u00f2, la donna si rende conto della monotonia della vita di paese e della sua societ\u00e0; quindi essendo abbiente ed assuefatta alla vita mondana, riparte da Aci Trezza insieme al narratore. \nA questo punto il narratore, dal canto suo, cerca di spiegare alla donna le caratteristiche della vita di Aci Trezza: prova a superare le prime superficiali impressioni presentando il punto di vista della povera gente che vi abita, indispensabile per capire la natura del posto. Fondamentale \u00e8 il fatto che in questo villaggio di pescatori \u00e8 praticamente impossibile sopravvivere senza l'appoggio dei compaesani.\nLa novella, la prima della raccolta, fa in un certo modo da introduzione a \"Vita dei campi\". La figura della donna francese pu\u00f2 rappresentare, in senso lato, quella del lettore delle novelle. Effettivamente, chi legge non sempre \u00e8 in grado di immedesimarsi in questa societ\u00e0 spesso cos\u00ec diversa dalla sua, e ha dunque bisogno di spiegazioni per capire non soltanto la gente, ma anche l'opera verghiana: infatti col tempo, il lavoro di Verga si incentra sempre di pi\u00f9 sulle dinamiche della societ\u00e0 di paese.\nLa gente di Aci Trezza viene spiegata anche con l'uso di metafore e similitudini e con il principio dell'ideale dell'ostrica e della societ\u00e0 delle formiche.\nL'ostrica e la religione della famiglia.\nI paesani si comportano come le ostriche. Accalcati l'uno sull'altro, si aggrappano caparbiamente allo scoglio e resistono alla violenza delle onde anche grazie alla loro vicinanza reciproca, un po' secondo il motto \"l'unione fa la forza\". Asportare una sola ostrica dallo scoglio pu\u00f2 costituire un pericolo per tutte le altre; se una conchiglia viene strappata dallo scoglio, inoltre, non potr\u00e0 essere pi\u00f9 riattaccata alle altre, n\u00e9 sar\u00e0 capace di vivere autonomamente.\nSi pu\u00f2 pensare alla brutta fine fatta dai protagonisti di altre storie di Verga come la \"Cavalleria rusticana\": il protagonista Turiddu torna infatti dal servizio di leva per scoprire che la sua fidanzata \u00e8 ormai avviata al matrimonio con un altro; lo stesso principio si ritrova nel romanzo \"I Malavoglia\": il giovane 'Ntoni, recatosi a Napoli anche lui per assolvere all'obbligo di leva, si trasforma in un perfetto disadattato.\nAlcune volte, i singoli personaggi del romanzo verghiano si allontanano dallo scoglio del loro paese di loro spontanea volont\u00e0, alla ricerca di un progresso o di un miglioramento che sar\u00e0 loro negato.\nL'attaccamento e la solidariet\u00e0 nei confronti dei propri consimili e della famiglia ha un'enorme importanza ed \u00e8 inoltre un atteggiamento fortemente emotivo, tanto da potersi definire \"religioso\".\nLa societ\u00e0 delle formiche.\nLa societ\u00e0 del paese \u00e8 organizzata secondo regole ed architetture precise, come quelle che governano la vita sociale delle formiche, che interagiscono tra di loro e che si comportano in base ai ruoli che sono stati loro assegnati. Per capire la loro vita, \u00e8 indispensabile dimenticare per un momento se stessi ed immaginarsi di dover sottostare alle regole e farsi \"piccoli\" come sono appunto le formiche.\nSi tratta di una similitudine tipica dell'epoca del Naturalismo e quindi del Verismo. L'autore cerca da una parte di descrivere la vita del gruppo con un approccio scientifico, obiettivo e realista. D'altro canto il suo progetto \u00e8 destinato a incontrare problemi: al geometrico e calcolabile ordine del mondo delle formiche si oppone infatti l'irrazionale ed imprevedibile religiosit\u00e0 dell'attaccamento alla famiglia e al gruppo (concetto dell'ostrica).\nCollegamenti intertestuali a \"I Malavoglia\".\nNella novella sono presenti parecchie anticipazioni di elementi ripresi poi ne \"I Malavoglia\":"}
{"id": "2053512", "revid": "767487", "url": "https://it.wikipedia.org/wiki?curid=2053512", "title": "Nightshade Forests", "text": "Nightshade Forests \u00e8 il primo EP della band symphonic black metal Summoning."}
{"id": "2053514", "revid": "212348", "url": "https://it.wikipedia.org/wiki?curid=2053514", "title": "USS Excelsior (NCC-2000)", "text": ""}
{"id": "2053522", "revid": "110574411", "url": "https://it.wikipedia.org/wiki?curid=2053522", "title": "Episodi di Seven Days (seconda stagione)", "text": ""}
{"id": "2053524", "revid": "1444886", "url": "https://it.wikipedia.org/wiki?curid=2053524", "title": "Voltammetria a impulsi differenziali", "text": "La voltammetria a impulsi differenziali \u00e8 una tecnica elettrochimica utilizzata spesso in chimica analitica. \n\u00c8 una tecnica derivata dalla voltammetria a scansione lineare e dalla voltammetria a variazione graduale, ed \u00e8 comparabile alla voltammetria ad impulsi tradizionale. \nDifferisce da essa perch\u00e9 ogni impulso di potenziale \u00e8 fisso e costante, di piccola entit\u00e0 (tra 10 e 100mV), ed \u00e8 sovrapposto ad un lento cambiamento della tensione di base.\nL'intensit\u00e0 di corrente \u00e8 misurata immediatamente prima dell'applicazione dell'impulso e alla termine dell'impulso. \nQuesti due punti di campionamento sono scelti per permettere il decadimento della corrente non faradica (capacitiva).\nLa differenza di corrente misurata tra questi due punti \u00e8 quindi rappresentata graficamente in funzione della variazione del potenziale di base."}
{"id": "2053528", "revid": "230990", "url": "https://it.wikipedia.org/wiki?curid=2053528", "title": "Norristown (Pennsylvania)", "text": ""}
{"id": "2053530", "revid": "75421", "url": "https://it.wikipedia.org/wiki?curid=2053530", "title": "Crustcore", "text": ""}
{"id": "2053532", "revid": "599013", "url": "https://it.wikipedia.org/wiki?curid=2053532", "title": "P\u00e1draig Harrington", "text": "Ha conquistato 3 tornei Major: l'Open Championship nel 2007 e 2008 e il PGA Championship sempre nel 2008.\nHa iniziato a far parte dello European Tour nel 1996, mentre nel 2005 ha iniziato a gareggiare anche nel PGA Tour statunitense.\nComplessivamente in carriera ha vinto 24 tornei."}
{"id": "2053537", "revid": "292162", "url": "https://it.wikipedia.org/wiki?curid=2053537", "title": "Lago di Magazzolo", "text": "Il lago di Magazzolo \u00e8 un bacino artificiale della Sicilia, formato attraverso lo sbarramento dell'omonimo corso d'acqua per mezzo della diga Castello. Si trova nei territori dei comuni di Bivona ed Alessandria della Rocca, in provincia di Agrigento, nell'area dei monti Sicani.\nDescrizione.\nL'Ente Sviluppo Agricolo della Regione Siciliana avvi\u00f2 il progetto per la realizzazione della diga Castello nella seconda met\u00e0 degli anni sessanta, ma i lavori, compiuti dalla societ\u00e0 Antares srl, cominciarono nel 1976 e terminarono nel 1985.\nAttualmente \u00e8 uno degli invasi pi\u00f9 grandi della Sicilia occidentale. Le sue acque sono impiegate per uso civile in favore di un consorzio di comuni della provincia di Agrigento che a tale scopo impiega l'impianto di potabilizzazione di Santo Stefano Quisquina. Inoltre, specialmente nei mesi estivi, le acque dell'invaso servono le esigenze irrigue dei terreni situati nelle valli dei fiumi Verdura, Magazzolo e Platani.\nDal 2009 \u00e8 in esercizio un impianto di sollevamento che assicura il collegamento idrico Sosio-Verdura-Diga Castello, che assicura una portata di 400 litri al secondo."}
{"id": "2053552", "revid": "287204", "url": "https://it.wikipedia.org/wiki?curid=2053552", "title": "Padraig Harrington", "text": ""}
{"id": "2053560", "revid": "124499828", "url": "https://it.wikipedia.org/wiki?curid=2053560", "title": "Renato Del Ponte", "text": "Biografia.\nDopo gli studi classici e l'Universit\u00e0 a Genova vive per un lungo periodo a Pontremoli, in Lunigiana, dove insegna italiano e latino in istituti della scuola media superiore, sino al 2001.\nStorico delle idee e del diritto religioso arcaico, studioso di storia delle religioni e di simbolismo, fonda nel 1972 la rivista di ispirazione \u00abevoliana\u00bb Arthos (Quaderni di cultura e testimonianza tradizionale) di cui \u00e8 tuttora direttore. Della rivista sono esistite tre serie: I (1972-1990); II (1997- 2007); III (2008 - tuttora in corso, a cura delle Edizioni Arya di Genova).\nNel 1971 cura l'edizione critica di un trattato politico medievale: il \"Tractatus de potestate summi Pontificis\" di Guglielmo da Sarzano; nel 1987 traduce e commenta la \"Relatio III\" di Quinto Aurelio Simmaco, riveduta e ristampata nel 2008 a cura delle Edizioni Arya di Genova; nel 1993 traduce il saggio su \"Tito\" di B. W. Jones e nel 1994 \"La Cronologia Vedica\" di Bal Gangadhar Tilak (in appendice a \"La dimora artica dei Veda\").\n\u00c8 stato tra i cofondatori del Movimento Tradizionale Romano negli anni '80.\nNella sua attivit\u00e0 di conferenziere, ricercatore e studioso, pubblica numerosi libri ed articoli. Dal 2008 collabora attivamente con le Edizioni Arya di Genova (ispirate dall'O.I.C.L. - Ordine Iniziatico dei Cavalieri della Luce)."}
{"id": "2053562", "revid": "48344", "url": "https://it.wikipedia.org/wiki?curid=2053562", "title": "Chamberlain's Men", "text": ""}
{"id": "2053563", "revid": "226458", "url": "https://it.wikipedia.org/wiki?curid=2053563", "title": "Stretto di Boano", "text": " \nLo stretto di Boano (indonesiano: \"Selat Boano\") \u00e8 un braccio di mare che separa l'isola di Boano, a nord, dall'isola di Ceram, a sud, in Indonesia. Lo stretto, lungo circa 40 km e largo 10 km, \u00e8 situato nel mar di Ceram."}
{"id": "2053569", "revid": "729019", "url": "https://it.wikipedia.org/wiki?curid=2053569", "title": "Marcus Schenkenberg", "text": "Carriera.\nDi origine olandese, Marcus Schenkenberg \u00e8 stato \"scoperto\" dal fotografo americano Bill King mentre faceva rollerskating a Venice Beach in California nel 1989. Diventa internazionalmente conosciuto per essere apparso nelle campagne pubblicitarie di Calvin Klein, Versace ed altre importanti case di moda.\nSchenkenberg \u00e8 apparso anche in alcuni film e produzione televisive, fra cui \"Prince Valiant\" (1997), \"Meatballs and Macaroni\" (1998), \"Modern Talking\" (1999), \"Dinner Rush\" (2000) e come protagonista in \"Hostage\" (1999). Ha inoltre partecipato nel 2006 al reality show italiano \"La fattoria\", venendo eliminato dopo sole tre settimane nel corso della quarta puntata con il 54% dei voti.\nNel 1997 ha pubblicato il libro \"Marcus Schenkenberg, New Rules\", mentre nel 2000 ha pubblicato il singolo \"La Chica Marita\". Marcus \u00e8 inoltre un ambasciatore della PETA (People for the Ethical Treatment of Animals). \u00c8 attualmente sotto contratto per l'agenzia di moda Storm Model Agency."}
{"id": "2053570", "revid": "599013", "url": "https://it.wikipedia.org/wiki?curid=2053570", "title": "Babybert\u00e8 Live 2007", "text": "Babybert\u00e9 Live 2007 \u00e8 un album live contenente brani musicali di Loredana Bert\u00e8, pubblicato il 2 marzo 2007 dalla casa discografica NAR International.\nIl 12 marzo 2007 \u00e8 stata pubblicata una edizione a tiratura limitata in vinile a 33 giri. \u00c8 il terzo album live della Bert\u00e8, pubblicato sulla scia del successo dell'album \"Babybert\u00e8\", e contiene l'inedito \"L'araba fenice\", scartato dalle selezioni per il Festival di Sanremo 2007.\nIl brano \"E non finisce mica il cielo\" \u00e8 interpretato da Aida Cooper."}
{"id": "2053571", "revid": "439509", "url": "https://it.wikipedia.org/wiki?curid=2053571", "title": "Piero Bevilacqua", "text": "Biografia.\nSi laure\u00f2 in Lettere con Alberto Asor Rosa all'universit\u00e0 La Sapienza di Roma, dove fu poi Professore ordinario di storia contemporanea; in precedenza ha anche insegnato negli atenei di Salerno e di Bari.\nDopo aver partecipato al gruppo redazionale della rivista \"Laboratorio politico\" (1981-1983), nel 1986 ha fondato l'Istituto meridionale di Storia e di Scienze sociali (Imes), che tuttora presiede, e la rivista \"Meridiana\", di cui \u00e8 direttore.\nTra le sue opere pi\u00f9 note, spiccano \"Le Campagne nel Mezzogiorno tra fascismo e dopoguerra: il caso Calabria\" (Einaudi, Torino 1980), il fortunato saggio \"Breve storia dell'Italia meridionale dall'Ottocento ad oggi\" (Donzelli, Roma 1993), i volumi su \"Venezia e le acque: una metafora planetaria\" (Donzelli, Roma 1995) e su \"Demetra e Clio. Uomini e ambiente nella storia\" (Donzelli, Roma 2001), \"La mucca \u00e8 savia. Ragioni storiche della crisi alimentare europea\" (Donzelli, Roma 2002) e \"La terra \u00e8 finita. Breve storia dell'ambiente\" (Laterza, Roma-Bari 2006).\nFra le opere da lui curate, si segnalano: \"Le bonifiche in Italia dal Settecento ad oggi\" con Manlio Rossi Doria e uscito per Laterza nel 1984; i tre volumi sulla \"Storia dell'Agricoltura italiana in et\u00e0 contemporanea\", editi fra il 1989 e il 1991 dalla casa editrice Marsilio; assieme ad A. Placanica il volume sulla Calabria del 1985 per la nota collana einaudiana della \u00abStoria d'Italia\u00bb; unitamente ad A. De Clementi e ad E. Franzina, i volumi I e II della \"Storia dell'Emigrazione italiana\", usciti, rispettivamente nel 2001 e 2002, per l'editore Donzelli.\nSi candida alle elezioni europee del 2019 con la lista La Sinistra nella circoscrizione dell'Italia meridionale, senza risultare eletto."}
{"id": "2053572", "revid": "200568", "url": "https://it.wikipedia.org/wiki?curid=2053572", "title": "Yeni Bukharlylar", "text": "La Yeni Bukharlylar (Giovani Bukhariani, o anche Mladobukharians) \u00e8 stata una societ\u00e0 segreta jadid fondata a Bukhara nel 1909.\nHanno mutuato il nome dai Giovani Turchi, mescolando l'ideologia musulmana fanatica di questi ultimi con un'enfasi comunista violentemente rivoluzionaria. Nel marzo del 1918 cercarono di prendere il potere nell'Emirato di Bukhara con l'aiuto dei bolscevichi del Turkestan, ma furono sconfitti dall'emiro Mohammed Alim Khan e dovettero fuggire a Tashkent. Il loro tentativo del maggio 1920 ebbe successo: l'Armata Rossa prese Bukhara e i \"Giovani Bukhariani\" formarono il primo governo della Repubblica Sovietica Popolare di Bukhara. Nel 1923 la maggior parte del gruppo ader\u00ec al Partito Comunista dell'Uzbekistan, mantenendo posizioni di leadership fino alle Grandi Purghe del 1936-1937."}
{"id": "2053573", "revid": "256896", "url": "https://it.wikipedia.org/wiki?curid=2053573", "title": "Stretto di Manipa", "text": "Lo stretto di Manipa (indonesiano: \"Selat Manipa\") \u00e8 un braccio di mare che separa l'isola di Buru, ad ovest, dalle isole Manipa, Kelang, Ambon e Ceram, ad est. Lo stretto, lungo circa 70 km e con una larghezza minima di 27 km, collega il mar di Ceram, a nord, con il mar di Banda, a sud. Principale centro e pi\u00f9 importante porto sullo stretto \u00e8 Namlea, situato all'entrata settentrionale dello stretto, sulla costa di Buru."}
{"id": "2053577", "revid": "124447440", "url": "https://it.wikipedia.org/wiki?curid=2053577", "title": "Arte moderna", "text": "Il termine arte moderna denota lo stile e la concezione dell'arte propria del periodo tra la met\u00e0 del XIX secolo e il XX secolo e, pi\u00f9 in generale, alle espressioni artistiche che esprimono una forma di \u00abrifiuto\u00bb per il passato e di apertura alla sperimentazione.\nGli artisti moderni sperimentarono nuove forme visive e avanzarono concezioni originali della natura, dei materiali e della funzione dell'arte, alternando periodi pi\u00f9 \"realisti\" (sia per le tecniche adottate che per i soggetti scelti) a periodi pi\u00f9 \"simbolisti\" o \"espressionisti\" fino all'astrazione.\nLa produzione artistica pi\u00f9 recente \u00e8 spesso definita come arte contemporanea o arte postmoderna.\nStoria dell'arte moderna.\nLe radici nel XIX secolo.\nSebbene la scultura d'arte moderna e l'architettura siano state riconosciute solo alla fine del diciannovesimo secolo, gli inizi della pittura moderna possono essere riconosciuti precedentemente.\nL'anno che in genere si considera convenzionalmente come il punto d'inizio dell'arte moderna \u00e8 il 1863, cio\u00e8 l'anno in cui \u00c9douard Manet esib\u00ec il suo dipinto \"Colazione sull'erba\" a Parigi.\nSi potrebbero prendere in considerazione date ancora precedenti a questa: il 1855 quando Gustave Courbet esib\u00ec \"L'atelier del pittore\".\nSecondo lo storico dell'arte H. Harvard Arnson, comunque, \"Tutte queste date hanno un significato nello sviluppo dell'arte moderna, ma marcano una data assoluta d'inizio di una nuova arte... Una graduale metamorfosi \u00e8 accaduta nel corso di un centinaio di anni.\"\nIl filo di pensiero che conduce all'arte moderna pu\u00f2 essere ricondotto all'Illuminismo, e anche al diciassettesimo secolo.\nIl critico d'arte moderna Clement Greenberg chiam\u00f2 Immanuel Kant \"il primo vero modernista\" ma segn\u00f2 anche una distinzione: \"L'illuminismo critic\u00f2 dall'esterno... Il Modernismo critica dall'interno\".\nLa Rivoluzione francese del 1789 sradic\u00f2 presunzioni e istituzioni che per secoli erano state accettate attraverso piccole domande, e avvicin\u00f2 il popolo ad una vigoroso dibattito politico.\nQuesto sollev\u00f2 la consapevolezza del popolo, o come disse Ernst Gombrich: \"una consapevolezza che permette alle persone di scegliere come vivere esattamente come si sceglie la fantasia della carta da parati\".\nI pionieri dell'arte moderna furono i Romantici, i Realisti e gli Impressionisti.\nLa tendenza realista si scontr\u00f2, nel corso dell'Ottocento, con la tendenza idealista che egemonizzava, all'epoca, l'arte accademica, godendo del favore (estetico e politico) di un pubblico elitario e del potere politico.. Ci\u00f2 nonostante, lentamente, alcuni tra i pittori impressionisti di maggiore successo riuscirono a catturare il favore di una parte crescente dell'establishment lavorando su commissione o per esibizioni relativamente popolari, in contrasto con l'idea di arte elitaria o di \"arte per l'arte\". Ci\u00f2 tuttavia dilu\u00ec in parte la portata contestatrice e anticonformista dell'Impressionismo, estetizzandolo e portando alcuni post-impressionisti ad un'ulteriore ricerca stilistica.\nNel tardo diciannovesimo secolo, altri movimenti che influenzarono l'arte moderna erano cominciati ad emergere: ad esempio il Post-impressionismo (scomponibile in varie correnti, tra cui il Puntinismo) ed il Simbolismo.\nLa prima met\u00e0 del ventesimo secolo.\nTra i movimenti che nacquero durante i primi decenni del ventesimo secolo uno dei pi\u00f9 influenti \u00e8 il movimento espressionista attivo, nelle sue varie declinazioni, in Francia (dove confluirono anche artisti espressionisti slavi e italiani) e in Germania.\nAlla galassia espressionista si affiancarono, agli inizi del secolo, vari movimenti di avanguardia: tra i principali il Cubismo di Picasso, Braque e Gris, il Futurismo di Boccioni e Balla, il Dadaismo di Tzara e di Duchamp, la Pittura metafisica di Giorgio de Chirico e Carlo Carr\u00e0, il Surrealismo di Ernst, Dal\u00ed, Mir\u00f3 e Magritte ed il Suprematismo di Kazimir Severinovi\u010d Malevi\u010d.\nGruppi di artisti svilupparono sempre in questo periodo nuovi modi di intendere l'arte nelle sue interrelazioni con l'architettura, al design ed alla grafica pubblicitaria: all'Art Nouveau, tendenza dominante di inizio secolo, si aggiunsero soprattutto dopo la prima guerra mondiale il neoplasticismo del gruppo De Stijl (che nell'arte figurativa ebbe come maggiore esponente Piet Mondrian), al razionalismo della scuola Bauhaus (attiva soprattutto in architettura e in design) ed in Russia al Costruttivismo di Vladimir Evgrafovi\u010d Tatlin.\nDopo la Seconda guerra mondiale.\nL'arte moderna sbarc\u00f2 negli Stati Uniti nel secondo decennio del secolo ventesimo, e fu rafforzata dalla fuga dall'Europa di numerosi artisti: fu solo dopo la fine della seconda Guerra Mondiale, tuttavia, che gli Stati Uniti diventarono una fucina di movimenti artistici ed avanguardistici che fecero da ponte tra l'arte moderna e l'arte postmoderna (o contemporanea) che va dagli anni settanta ad oggi.\nGli anni cinquanta e sessanta videro l'emergere di movimenti riconducibili alla corrente dell'arte astratta, in parte derivazione dell'espressionismo: tra i pi\u00f9 conosciuti l'espressionismo astratto e l'Action painting di Pollock e de Kooning e la \"Pittura a campi di colore\" di Rothko, in contesto americano, ma anche il Tachisme e l'Art Brut in Europa. Sempre a partire dagli anni sessanta si svilupp\u00f2 inoltre l'Arte concettuale con la nascita della Pop Art, dell'Op Art, del Neo-dadaismo, della Performance art, del Minimalismo, e da altre correnti che influenzarono anche l'arte contemporanea.\nMovimenti artistici, avanguardie e gruppi di artisti.\nDi seguito i principali movimenti artistici che compongono l'arte moderna (con alcuni degli esponenti pi\u00f9 significativi), insieme ai principali movimenti leggermente anteriori o leggermente posteriori correlati all'arte del periodo propriamente moderno (1860-1970).\nIl periodo successivo alla seconda Guerra Mondiale.\nAstrattismo\nArte concettuale\nArte figurativa\nArti plastiche\nPrincipali esposizioni di Arte Moderna occidentale.\nResto d'Europa.\nBelgio\nPaesi Bassi\nSpagna\nSvezia"}
{"id": "2053583", "revid": "767487", "url": "https://it.wikipedia.org/wiki?curid=2053583", "title": "Giuseppe Genesio", "text": "Biografia.\nCompose una cronaca in quattro libri nel X secolo, \"Sul regno degli imperatori\". Il nome datogli \u00e8 convenzionale. Il suo nome di battesimo viene talvolta indicato in \"Giuseppe\", coincidendo quindi con un \u201cGiuseppe Genesio\u201d citato nella prefazione di Giovanni Scilitze.\nComposta alla corte di Costantino VII, la cronaca ha inizio nell'814, coprendo quindi il secondo periodo iconoclasta e termina nell'886. Presenta gli eventi da un punto di vista fortemente favorevole alla dinastia macedone e diffamatorio nei confronti di Michele III (ucciso dal fondatore della dinastia), sebbene con un'impronta meno marcata rispetto agli autori del \"Teofane Continuato\", una collezione di cronache, perlopi\u00f9 anonime, che continua il lavoro di Teofane Confessore.\nLa cronaca descrive in dettaglio il regno di quattro imperatori da Leone V fino a Michele III; e pi\u00f9 brevemente quello di Basilio I. Usa la \"Vita di Basilio\" di Costantino VII come fonte, e, sebbene sembra sia stato composto prima del \"Teofane Continuato\", d\u00e0 delle informazioni che non sono presenti n\u00e9 in questa opera n\u00e9 in Scilitze."}
{"id": "2053584", "revid": "170423", "url": "https://it.wikipedia.org/wiki?curid=2053584", "title": "American Basketball Association 1968-1969", "text": "La stagione della American Basketball Association 1968-1969 fu la seconda edizione del campionato ABA. I campioni furono gli Oakland Oaks (1967-1969), che sconfissero in finale gli Indiana Pacers."}
{"id": "2053587", "revid": "1632387", "url": "https://it.wikipedia.org/wiki?curid=2053587", "title": "Let Mortal Heroes Sing Your Fame", "text": "Let Mortal Heroes Sing Your Fame \u00e8 il quinto album della band symphonic black metal austriaca Summoning."}
{"id": "2053589", "revid": "287204", "url": "https://it.wikipedia.org/wiki?curid=2053589", "title": "Incubo al risveglio", "text": "Incubo al risveglio (\"Don't Go to Sleep!\") \u00e8 il cinquantaquattresimo libro della serie \"Piccoli brividi\" dell'autore statunitense R. L. Stine.\nTrama.\nMatthew \"Matt\" Amsterdam, un ragazzo di dodici anni orfano di padre, non ne pu\u00f2 pi\u00f9 della sua vita: i suoi fratelli non la smettono di prenderlo in giro e di fargli dispetti, inoltre viene messo in secondo piano da sua madre che secondo lui si dedica solo ai suoi fratelli e lo tratta male. Infatti la sua stanza \u00e8 tra le pi\u00f9 piccole della casa e non riesce quasi a muoversi con tutti i suoi libri e i suoi modellini. Allora chiede alla madre se pu\u00f2 trasferirsi nella camera degli ospiti che \u00e8 utilizzata solo una volta all'anno dai suoi nonni. Sua madre rimane per\u00f2 ferma sulle sue posizioni e gli nega il permesso. La sera nonostante ci\u00f2 dorme di nascosto nella stanza degli ospiti. La mattina seguente \u00e8 tutta un'altra storia. Infatti si risveglia da sedicenne. Incredulo scende per fare colazione ma trova sua sorella e suo fratello che hanno rispettivamente undici e dodici anni. Gli sembra tutto uno scherzo, ma quando la madre gli dimostra la sua seriet\u00e0 e lo porta alle superiori si convince della triste realt\u00e0. Partecipa allora a malincuore ad una difficilissima giornata di scuola e viene anche mandato in presidenza. Decide che quel posto non fa per lui e cos\u00ec scappa da scuola, ma appena fuori urta una ragazza di dodici anni e dai capelli biondi che cade a terra e a cui scappano di mano tutti i libri. Mentre la aiuta a raccogliere i testi scolastici lei gli rivela di chiamarsi Lacie. Allora lui risponde di chiamarsi Matt e torna a casa. Ancora pi\u00f9 infelice della sua nuova vita va a dormire triste nella stanza degli ospiti visto che la sua \u00e8 occupata dai due fratelli.\nLa mattina dopo il risveglio sembra tornare tutto alla normalit\u00e0, infatti ha di nuovo dodici anni. Quando scende gi\u00f9 per la colazione per\u00f2 scopre di avere due genitori che non sono mai stati i suoi. Niente \u00e8 tornato alla normalit\u00e0. Il \"padre\" lo accompagna allora ad una scuola media che non aveva mai visto. Appena entrato scorge con sorpresa nell'androne dei lunghi capelli biondi, i capelli di Lacie. Appena la ragazza si gira, Matt si accorge che \u00e8 proprio lei. Corre cos\u00ec da lei e lei fa un ampio sorriso dicendogli di chiamarsi Lacie. Matt dunque le chiede subito se si ricorda di lui e in particolare dell'episodio del giorno prima. Lei fa per parlare quando si blocca e Matt seguendo il suo sguardo scopre di essere inseguito da due ragazzi robusti. Matt torna a casa di corsa e passa la giornata guardando la TV. Al momento di andare a letto scopre che la sua stanza viene usata come sgabuzzino e cos\u00ec si addormenta nuovamente nella stanza degli ospiti. La mattina dopo la situazione \u00e8 cambiata di nuovo. Stavolta ha otto anni e fa parte di una famiglia di artisti del circo. Mentre fa le prove con il suo nuovo padre decide di scappare all'idea di dover cavalcare un leone. Si nasconde in un parcheggio ma ecco che incontra di nuovo Lacie. La ragazza gli mostra di essere inseguito dai ragazzi del giorno prima e gli consiglia di nascondersi nel tendone. Riesce cos\u00ec a sfuggire di nuovo e ritorna a casa, andando a dormire nella stanza degli ospiti.\nLa mattina dopo la situazione \u00e8 ancora peggiore: \u00e8 anziano. Decide di riaddormentarsi. Stavolta \u00e8 un mostro verde che si ciba di metallo. Corre per la citt\u00e0 mangiando auto, mentre la polizia lo insegue. Si accorge ad un tratto di essere affiancato da Lacie. Matt che si fida di lei la segue e lei lo conduce in una casetta di legno in un boschetto. Qui capisce per\u00f2 che Lacie lo ha tradito consegnandolo ai due uomini. Essi lo catturano con una rete e lo rinchiudono in una stanza con le sbarre alla finestra. Non gli resta che dormire. Al risveglio \u00e8 un ragazzo di quattordici anni. Lacie seguita dai due ragazzi Bruce e Wayne, entra nella stanza. I tre gli spiegano come stanno le cose: loro fanno parte della \"Polizia della Realt\u00e0\" e hanno il compito di tenere sotto controllo coloro che come lui infrangono le regole della realt\u00e0, distorcendola. L'unico modo per rimediare \u00e8 farlo dormire per sempre grazie ad una particolare pozione. I tre ragazzi escono dalla stanza. Matt non ci sta e si addormenta. Si risveglia da scoiattolo. Riesce cos\u00ec ad uscire dalla stanza e ad attraversare le sbarre. Una volta fuori si nasconde dalla Polizia della Realt\u00e0 e si addormenta. Si risveglia da ragazzo di dodici anni per\u00f2 parecchio grassottello. Aspetta la sera e poi entra in casa sua di nascosto. Qui si addormenta nel letto di camera sua. \u00c8 l'unica soluzione per far tornare le cose come stanno. Il giorno dopo infatti si risveglia nella giusta realt\u00e0 nella sua vera vita. Tutto \u00e8 risolto ma, una volta tornato a casa da scuola, sua madre gli mostra la sua sorpresa: ha spostato tutto dalla camera di Matt a quella degli ospiti che diventer\u00e0 la sua. Matt lancia un urlo.\nNote.\nIl romanzo ha avuto anche una trasposizione televisiva che per\u00f2 presenta molte differenze rispetto al libro:"}
{"id": "2053591", "revid": "599013", "url": "https://it.wikipedia.org/wiki?curid=2053591", "title": "Colin Montgomerie", "text": "Ha avuto una delle migliori carriere tra i giocatori del PGA European Tour, riuscendo a vincere per otto volte la classifica finale dell\"Ordine di Merito\", ossia dei giocatori che hanno conquistato pi\u00f9 premi nel corso della stagione, di cui sette consecutivamente dal 1993 al 1999.\nComplessivamente in carriera ha vinto 40 tornei."}
{"id": "2053595", "revid": "110157", "url": "https://it.wikipedia.org/wiki?curid=2053595", "title": "Safad", "text": "Safad (in ebraico: \u05e6\u05e4\u05ea, \"Tzfat\"; ; chiamata anche \"Zefat\", \"Tsfat\", \"Zfat\", \"Safed\", \"Safes\", \"Safet\") \u00e8 una citt\u00e0 situata nel nord d'Israele, in Galilea, a un'altitudine di 900 metri s.l.m. Capoluogo dell'omonimo sottodistretto, \u00e8 una delle quattro citt\u00e0 sante ebraiche, con Gerusalemme, Hebron e Tiberiade.\nStoria.\nLa citt\u00e0, o almeno il suo primo impianto, fu fondata secondo la tradizione biblica da Sem, uno dei tre figli di No\u00e8, che vi studiava volentieri assieme al figlio Eber, ma Safad non si svilupp\u00f2 a livello urbano fino al momento in cui fu occupata e governata dai Romani.\n\u00c8 particolarmente importante per la storia dell'Ebraismo, avendo ospitato numerosi eruditi trasferitisi in seguito all'espulsione degli Ebrei dalla Spagna nel 1492, immediatamente dopo la Reconquista, e per essere uno dei principali centri di elaborazione intellettuale legata alla Kabbalah, con personalit\u00e0 quali Mosh\u00e9 ben Yaakov Cordovero o Isaac Luria, come pure della Halakha; Yossef Karo vi fiss\u00f2 la propria residenza.\nI Templari vi eressero una fortezza, caduta pi\u00f9 tardi nelle mani del Sultano mamelucco Baybars nel luglio del 1266.\nLa citt\u00e0 godette di grande prosperit\u00e0 fino al XVI secolo, e in essa fu costruita la prima tipografia del Vicino Oriente nel 1578. Tuttavia una serie di epidemie, terremoti e conflitti con la componente araba ne decretarono il declino. La citt\u00e0 fu praticamente spopolata della sua componente ebraica dopo i moti arabi del 1929.\nSafad ha conosciuto una rinascita nel XX secolo, con la nascita dello Stato d'Israele, riprendendo il suo ruolo di centro di studi ebraici. \u00c8 anche un interessante sito artistico, con le sue celebri strade lastricate.\nConflitto arabo-israeliano.\nVenti abitanti ebrei furono uccisi nel 1929 (\"massacro di Safad\"). Nel 1948 c'erano circa 12.000 abitanti arabi, mentre i 1.700 ebrei erano in maggior parte religiosi e anziani. Durante la Guerra arabo-israeliana del 1948-1949, gli arabi furono costretti a un esodo massiccio. La famiglia del Presidente dell'Autorit\u00e0 Nazionale Palestinese Mahm\u016bd Abb\u0101s faceva parte dei profughi. La citt\u00e0 fu conquistata dalle forze ebraiche l'11 maggio 1948. Nel 1974, 102 adolescenti ebrei di Safad furono presi in ostaggio da elementi del Fronte Popolare Democratico per la Liberazione della Palestina (FPDLP) mentre dormivano in una scuola di Maalot e 21 di loro furono massacrati.\nNel luglio 2006, proiettili Katju\u0161a lanciati da Hezbollah dal Sud-Libano hanno colpito Safad, uccidendo un uomo e ferendone altri. Il 14 luglio, altri missili hanno ucciso un fanciullo di cinque anni, come pure sua nonna."}
{"id": "2053596", "revid": "1243", "url": "https://it.wikipedia.org/wiki?curid=2053596", "title": "Varese-Angera", "text": ""}
{"id": "2053600", "revid": "400694", "url": "https://it.wikipedia.org/wiki?curid=2053600", "title": "Gomez Addams", "text": "Gomez Addams, anche noto con il nome Mortirio Addams, \u00e8 un personaggio immaginario ideato da Charles Addams per il periodico \"The New Yorker\" nel 1942. Fa parte del gruppo dei personaggi della famiglia Addams.\nGomez \u00e8 il marito di Morticia Addams, la matriarca di casa Addams; padre di Mercoled\u00ec, Pugsley, Mercoled\u00ec Jr., Pugsley Jr. e Pubert; figlio o genero di Nonna, a seconda delle versioni: nipote acquisito o fratello di Zio Fester.\nNome.\nCome tutti gli altri personaggi della famiglia Addams, anche Gomez nasce senza un nome. John Astin sostiene che quando si dovettero decidere i nomi dei personaggi per la serie televisiva del 1964, Charles Addams sugger\u00ec due nomi, Repelli e Gomez, lasciando la scelta all'attore, che opt\u00f2 per il secondo. In realt\u00e0 il nome di Gomez era gi\u00e0 stato deciso da Addams nel 1962. quando la ditta Aboriginals Ltd. di Manhattan commercializz\u00f2 una linea di bambole di pezza raffigurante i personaggi di Charles Addams cos\u00ec come apparivano nelle vignette del quotidiano \"The New Yorker\". Oltre a Gomez, avevano gi\u00e0 il proprio nome Morticia e Mercoled\u00ec, mentre Pugsley si chiamava inizialmente Irving. Il nome Gomez deriverebbe da quello di un amico di famiglia di Charles Addams.\nEssendo \"Gomez\" un cognome particolarmente comune tra gli ispanofoni, in molti Paesi dell'America Latina il personaggio \u00e8 chiamato Homero Addams.\nNel primo doppiaggio italiano della serie animata del 1973 il personaggio \u00e8 stato ribattezzato Mortirio Addams.\nStoria.\nIl personaggio viene creato da Charles Addams come controparte maschile per il personaggio nato precedentemente di Morticia (anche se fino alla serie televisiva del 1964 nessuno dei due ha ancora un nome), per una vignetta pubblicata il 14 novembre 1942 sul quotidiano \"The New Yorker\". Nella vignetta Gomez stringe Morticia a s\u00e9 su un divano del loro sgangherato salotto, mormorandole \"Sei infelice, tesoro?\", al che lei gli risponde: \"Oh, s\u00ec, s\u00ec! Completamente\". La vignetta verr\u00e0 ripresa in seguito come battuta nel film di Barry Sonnenfeld \"La famiglia Addams\" (\"The Addams Family\", 1991).\nCaratteristiche.\nCharles Addams cos\u00ec descrive il personaggio:\nNelle vignette le caratteristiche del personaggio poi sviluppate in televisione o al cinema non vengono mai menzionate: non \u00e8 un abile schermidore, non fuma il sigaro (seppure Charles Addams sia un fumatore di sigaro), non ama il ballo. Anche il carattere del personaggio \u00e8 molto diverso dallo spaccone gaudente ed estroverso rappresentato da Ra\u00fal Juli\u00e1 nei film di Sonnenfeld. Charles Addams lo disegna trasandato, un po' untuoso, poco dotato di spirito e cervello, ma molto innamorato della moglie Morticia, con la quale ha un'intensa relazione sentimentale.\nDi origini aristocratiche castigliane e britanniche, \u00e8 un atletico, acrobatico ed elegantissimo multimiliardario e imprenditore di successo, anche se non ha alcuna cura del denaro e lo maneggia come se fosse cosa di poco conto. Veste in maniera impeccabile ed \u00e8 sempre signorile anche nei suoi frequenti momenti di euforia.\nLa lista delle sue propriet\u00e0 ai quattro angoli del globo \u00e8 sterminata quanto bizzarra, includendo un allevamento di coccodrilli, una miniera di sale, un allevamento di avvoltoi, una fabbrica di lapidi e una miniera di uranio solo per citarne alcune. Nell'edizione 2007 della classifica dei miliardari protagonisti del mondo del cinema, dei fumetti, della letteratura e dei cartoni animati stilata dalla rivista americana \"Forbes\", Gomez Addams si \u00e8 classificato al 12\u00ba posto, con un patrimonio stimato in 2 miliardi di dollari.\n\u00c8 sempre di umore nero (il che significa, secondo i canoni invertiti della famiglia Addams, che \u00e8 felice e contento), sorridente e affabile con tutti. Nonostante sia il capofamiglia, \u00e8 estremamente ingenuo e infantile. Molti cercano di sfruttare questo suo carattere gentile per imbrogliarlo, spesso nella speranza di spremere soldi dal ricchissimo gentiluomo, ma per un motivo o per l'altro il piano fallisce sempre; Gomez \u00e8 totalmente ignaro -o noncurante- dei rischi che corre, ma finisce sempre con l'uscirne indenne.\nGiocoliere, ballerino e schermidore provetto, Gomez \u00e8 appassionato di giocattoli e soprattutto di trenini: il suo hobby preferito \u00e8 farli scontrare nei suoi magnifici plastici, simulando incidenti reali. Alla fine, soddisfatto, esprime il suo cordoglio per le \"vittime\". \u00c8 sempre pimpante e vivace: le rare volte in cui si sente stanco si \"rilassa\" facendosi torturare nell'attrezzata sala del suo maniero, che per lui e tutti i membri della famiglia ha un effetto ritemprante.\n\u00c8 un accanito fumatore di sigari, che ha iniziato a fumare dall'et\u00e0 di cinque anni, spinto dalla madre.\nGomez \u00e8 innamoratissimo di sua moglie Morticia e si sentirebbe perduto senza di lei. Quando la moglie si lascia sfuggire anche una sola parola di francese, Gomez va letteralmente in brodo di giuggiole, producendosi in un'interminabile serie di baciamani che arrivano fino alla spalla di Morticia, con grande imbarazzo di eventuali estranei.\nNonostante non sembri mai prendere nulla sul serio, Gomez \u00e8 comunque un padre attento e scrupoloso per Pugsley e Mercoled\u00ec, sebbene i suoi canoni non siano propriamente quelli del \"buon capofamiglia americano\", e in fondo sa di essere un po' indulgente verso i figli. Nel secondo film cinematografico nasce il suo ultimogenito Pubert, che ha gli stessi baffetti e i capelli impomatati del padre, che per\u00f2 non avr\u00e0 vita lunga in quanto verr\u00e0 mangiato da Pugsley molto tempo dopo la fine del secondo film, come racconta Mercoled\u00ec nella prima puntata della serie televisiva \"La nuova famiglia Addams\" (\"The New Addams Family\", 1999). Sempre nella serie, si scopre che l'origine della ricchezza \u00e8 dovuta al suo antenato, il pirata Long John Addams, che nel 1699 spos\u00f2 Lady Penelope, alias la piratessa Silvia la Sanguinaria, antenata di Morticia.\nInterpreti.\nNella serie televisiva originale degli anni sessanta Gomez viene impersonato dall'attore John Astin, che rimarr\u00e0 l'attore che maggiormente ha caratterizzato il personaggio e che riprender\u00e0 la parte nel film per la televisione del 1977 che vedr\u00e0 ricomposto l'intero cast della serie originale a eccezione di Blossom Rock. Astin riprender\u00e0 il personaggio, prestandogli la voce, nel doppiaggio dell'episodio del 1972 \"Scooby-Doo incontra la Famiglia Addams\" della serie animata \"Speciale Scooby\" e nel 1992 nella seconda serie animata \"La famiglia Addams\".\nNel secondo doppiaggio per le reti Mediaset la voce \u00e8 di Renzo Stacchi; Michele Kalamera doppier\u00e0 l'attore nel film del 1977; infine Stefano De Sando lo sostituir\u00e0 nel doppiaggio della serie animata del 1992.\nNello special televisivo del 1973, \"The Addams Family Fun-House\", il personaggio viene interpretato da Jack Riley, mentre nella serie animata del 1973, viene doppiato nell'edizione originale da Lennie Weinrib. Nel primo doppiaggio italiano della serie Gomez \u00e8 doppiato da Germano Longo, mentre nel secondo doppiaggio da Guido De Salvi.\nNei due film di Barry Sonnenfeld, \"La famiglia Addams\" e \"La famiglia Addams 2\", Gomez Addams \u00e8 interpretato da Ra\u00fal Juli\u00e1 (doppiato in italiano da Franco Zucca), ruolo poi assunto da Tim Curry (doppiato in italiano da Giorgio Melazzi) nel successivo film del 1998 \"La famiglia Addams si riunisce\".\nGlenn Taranto sar\u00e0 il successivo Gomez televisivo, nella serie televisiva del 1998-1999 \"La nuova famiglia Addams\", doppiato nell'edizione italiana da Fabrizio Temperini. Mentre nel musical del 2010, Gomez \u00e8 impersonato da Nathan Lane. Nell'edizione italiana del musical del 2014 Gomez viene interpretato dal cantante Elio, mentre nelle recenti edizioni del 2018 e 2019 dal comico Gabriele Cirilli.\nNel nuovo film in animazione CGI del 2019, la voce originale di Gomez \u00e8 di Oscar Isaac, attore indicato come la scelta pi\u00f9 popolare per interpretare la parte di Gomez, in una ipotetica versione \"live action\" del film, prima di decidere di realizzarlo in animazione CGI. La voce italiana \u00e8 invece di Pino Insegno.\nDiscendenza.\nLungo la saga degli Addams, nelle varie versioni televisive o cinematografiche, Gomez e Morticia hanno avuto cinque figli:"}
{"id": "2053602", "revid": "1543377", "url": "https://it.wikipedia.org/wiki?curid=2053602", "title": "Jasmine (Disney)", "text": "Jasmine () \u00e8 la protagonista femminile della trilogia di film Disney \"Aladdin\", \"Il ritorno di Jafar\" e \"Aladdin e il re dei ladri\", basata sul personaggio di Badr al-bud\u016br (Lunalba in alcune traduzioni italiane) della novella originale. Figlia del sultano di Agrabah, \u00e8 una principessa dotata di grande bellezza e intelligenza. Dai lunghissimi capelli corvini e dagli enormi occhi castani, si innamora e andr\u00e0 in sposa al protagonista della storia Aladdin nonostante l'opposizione di Jafar e l'iniziale contrariet\u00e0 del padre. Ha quasi sempre la pancia scoperta.\nIn seguito alla sua apparizione nel film, Jasmine \u00e8 apparsa in molte altre produzioni animate a marchio Disney (soprattutto la serie animata \"Aladdin\" e i due film direct-to-video). Negli anni 2000 il personaggio \u00e8 diventato parte del franchising di giocattoli \"Principesse Disney\", insieme ad altre protagoniste femminili dei cosiddetti \"Classici\", al sesto posto dell'elenco ufficiale, dopo \"Belle\" e prima di \"Pocahontas\". \u00c8 la prima, e finora unica, principessa non protagonista del \"suo\" classico.\nBiografia del personaggio.\nAladdin.\nJasmine \u00e8 la bellissima figlia del Sultano. Lunghi capelli neri, occhi castani, sorriso dolcissimo, ha per\u00f2 un carattere molto indipendente ed una vispa intelligenza. \u00c8 una principessa un po' fuori dal comune: non ama la vita di palazzo, perch\u00e9 la considera come una gabbia dorata per colpa della quale non pu\u00f2 vivere liberamente la vita come vorrebbe. Ogni cosa che fa \u00e8 dettata da regole e protocolli e infatti non \u00e8 libera nemmeno di uscire dal palazzo reale dove risiede. L'unico amico che ha in quelle mura \u00e8 una tigre dal pelo morbidissimo, Raja, che la protegge e le sta sempre accanto, e l'aiuta a respingere anche i troppi pretendenti che la fanciulla si ritrova, sia per la sua bellezza che per il suo rango. Dopo aver rifiutato l'ennesimo pretendente, decide di fuggire dal palazzo e da quella vita, e dopo questa fuga la sua vita cambier\u00e0.\nInfatti nel mercato incontra Aladdin, il vero protagonista della storia, che la aiuta a fuggire dalle ire di un mercante al quale Jasmine aveva involontariamente sottratto una mela per sfamare un bambino. Egli apre la porta nella sua casa, un rifugio cadente dal quale si pu\u00f2 ammirare il palazzo. Qui i due giovani si innamorano l'uno dell'altra. Aladdin non la riconosce subito, ma ella gli riveler\u00e0 poco dopo la sua vera identit\u00e0 per cercare di salvarlo dalle guardie del palazzo che lo accusano ingiustamente di rapimento. Appena tornata a palazzo, Jasmine chiede spiegazioni al Gran Visir Jafar sull'imprigionamento del giovane, e come risposta ottiene una sconcertante verit\u00e0, ossia che il giovane \u00e8 stato giustiziato. In realt\u00e0 Aladdin \u00e8 vivo, e con l'aiuto del Genio della lampada, si presenta con tutti gli onori alla corte del sultano come il Principe Al\u00ec Ababwa, per chiedere la mano della principessa. Inizialmente questa lo rifiuta poich\u00e9 convinta sia uguale a tutti gli altri pretendenti che ha respinto, ma dopo aver fatto un giro da sogno a bordo del tappeto volante del ragazzo, aver visto il mondo che le \u00e8 sempre stato negato e compreso che il giovane \u00e8 lo stesso che ha incontrato al mercato di cui si \u00e8 innamorata, decide di sceglierlo come sposo.\nMa a corte Jasmine \u00e8 desiderata da Jafar, che aspira al trono di sultano. Con le sue arti malefiche Jafar ruba la lampada magica ad Aladdin, imprigiona il sultano vestendolo da buffone e Jasmine, vestita con un vestito rosso e sensuale, viene ridotta a una schiava per farla rabbonire e convincerla a sposarlo. Sar\u00e0 Aladdin che, con l'aiuto del tappeto magico ritorna a palazzo e rinchiude Jafar nella lampada di cui era divenuto genio a sua volta. Dopo la fine dell'incubo Jafar, il Sultano decide di annullare la legge che obbligherebbe Jasmine a sposare per forza un principe, permettendole cos\u00ec di coronare il suo sogno d'amore col giovane che ama e da cui \u00e8 amata, senza pi\u00f9 ostacoli.\nIl ritorno di Jafar.\nJafar viene liberato da Abis Mal e medita vendetta. Intanto a corte torna Iago, ex braccio destro di Jafar, e Aladdin lo nasconde per presentarlo al sultano con molta cautela. Ma la tigre di Jasmine, Raja, lo rincorre e porta tutti a scoprire la sua presenza a corte. Jasmine inizia a dubitare di Aladdin perch\u00e9 le ha tenuto nascosto Iago. Ma sar\u00e0 proprio questi a farli riconciliare.\nPer ricucire lo strappo col suocero, Iago convince Aladdin a fare un pic-nic ed entrambi accettano: in realt\u00e0 Jafar ha costretto Iago a tradire i suoi nuovi alleati. Durante il pic-nic Jafar fa rapire il Sultano dai ladroni di Abis Mal, potenziati dalla magia oscura. Il turbante del Sultano viene fatto ritrovare a palazzo lacerato dal pugnale di Aladdin, mentre Jasmine presto viene fatta prigioniera insieme al padre, al Genio, Abu, la scimmia di Aladdin, e al tappeto volante. Accusato di tradimento da una falsa Jasmine (In realt\u00e0 Jafar, che ne ha assunto le sembianze), Aladdin viene condannato a morte e Razoul, il capo delle guardie del Sultano, esegue la decapitazione. Sar\u00e0 Iago ora a riacquistare completamente la fiducia di tutti liberando il Genio che porta in salvo i prigionieri. Dopo un'epica battaglia, Iago distrugge la lampada di Jafar uccidendolo definitivamente, il Genio riporta tutto il palazzo allo stato originario e Jasmine e Aladdin partono per un viaggio.\nAladdin (serie animata).\nAladdin e Jasmine sono ancora fidanzati. In \"I bassifondi di Agrabah\" Jasmine scopre che rubare \u00e8 sbagliato. Nell'episodio \"Il principe Uncouthma\", lei flirta con il principe Uncouthma per rendere geloso Aladdin ma scopre che ci\u00f2 che ha fatto era sbagliato. Lei, Aladdin e la banda incontrano una ragazza di strada di nome Sadira che si innamora di Aladdin e cerca di rubarglielo (Jasmine) in diversi episodi, ma col tempo Sadira vede che lei e Aladdin non hanno un futuro insieme. Quindi lei e Jasmine diventano amiche.\nAladdin e il re dei ladri.\nJasmine e Aladdin stanno finalmente per sposarsi. Il loro matrimonio viene improvvisamente interrotto dai quaranta ladroni. Dopo aver appreso ci\u00f2 che stavano cercando, Aladdin scopre dall'Oracolo che suo padre Cassim \u00e8 ancora vivo. Jasmine lo convince a cercare suo padre e che il loro matrimonio pu\u00f2 essere ritardato ancora un po'.\nMentre \u00e8 via, Jasmine si preoccupa e il Genio la rallegra vestendola in abiti da sposa. Quando Aladdin ritorna con Cassim, lei e il Sultano lo apprezzano immediatamente. Tuttavia, in seguito tenta di rubare l'oracolo e viene messo in prigione. Aladdin lo aiuta a fuggire, ma torna ad affrontare la sua punizione. Jasmine e il Genio convincono il Sultano di aver aiutato suo padre per amore. In quel momento, Iago (che era con Cassim) ritorna, dicendo loro che Cassim \u00e8 stato catturato da Sa'luk e dai rimanenti ladroni.\nJasmine va con Aladdin per salvare suo padre, e poi ritornano per il loro matrimonio, che Cassim assiste dall'ombra, poich\u00e9 il Sultano lo ha graziato dalla pena del carcere a vita ma esiliato fino a quando non avr\u00e0 compensato tutti i suoi crimini. Vanno a fare un giro sul tappeto, salutando il mercante del primo film e Iago e Cassim mentre cavalcano. I due si baciano poi appassionatamente.\nLe magiche fiabe delle principesse Disney: insegui i tuoi sogni.\nLa nuova storia con la principessa Jasmine \u00e8 ambientata qualche tempo dopo il terzo film. Mentre Aladdin e il Genio sono impegnati in un viaggio in paesi lontani, Jasmine \u00e8 stanca dei suoi soliti impegni reali, che comprendono l'inaugurazione di botteghe e il partecipare alle aste dei cammelli. Mentre posa per l'ennesimo ritratto, Jasmine perde la pazienza, e chiede al Sultano pi\u00f9 responsabilit\u00e0. Il padre la nomina \"Educatrice Reale\" alla Scuola del Palazzo. Jasmine \u00e8 molto eccitata, ma si ricrede presto quando incontra i suoi scolari: sono ingovernabili. Presto Jasmine si arrende. La sua dama di compagnia le dice che tutto quello che le occorre \u00e8 pazienza e perseveranza, e potr\u00e0 fare tutto quello che vuole. Hakeem, lo stalliere, chiede l'aiuto di Jasmine: Sahara, il pluripremiato cavallo del Sultano, \u00e8 fuggito dalle stalle. Jasmine si incarica di ritrovarlo, e parte insieme al Tappeto, ad Abu, e a Iago.\nLe magiche fiabe di Jasmine: una giornata da principessa.\nCostituito da tre episodi:\n- Una sirena ad Agrabah: Jasmine ha come rivale una sirena con poteri magici che vuole conquistare Aladdin.\n- Il tesoro pi\u00f9 prezioso: tra il mistero e la magia di un giardino incantato, Aladdin, Jasmine, il Genio e il Sultano scoprono il segreto dietro ad un insolito potere magico.\n- I Bassifondi di Agrabah: Jasmine viene magicamente trasformata in un \"topo di strada\" ed impara un valore molto importante, la compassione.\nRemake live action.\n\u00c8 interpretata dall'attrice Naomi Scott nell'omonimo remake live action del Classico Disney diretto da Guy Ritchie, in uscita nel 2019. Accanto a lei appaiono Mena Massoud nel ruolo di Aladdin e Will Smith in quelli del Genio.\nSviluppo del personaggio.\nConcezione e scrittura.\nOriginariamente concepita come una principessa viziata e materialista i cui interessi erano limitati all'abbigliamento e ai gioielli, i registi e sceneggiatori Ron Clements e John Musker alla fine hanno riscritto Jasmine in un'eroina pi\u00f9 forte, pi\u00f9 matura e pi\u00f9 importante dopo l'eliminazione della madre di Aladdin dalla sceneggiatura, prendendo in prestito elementi della storia dalla commedia romantica \"Vacanze romane\" (1953), in cui la principessa Ann (interpretata da Audrey Hepburn) fugge allo stesso modo dall'ambasciata reale travestita per trascorrere la giornata esplorando Roma da sola.\nPersonalit\u00e0 e design.\nLa descrizione del personaggio sul sito web ufficiale della Disney recita: \"Jasmine \u00e8 una bellezza indipendente e focosa capace di prendersi cura di s\u00e9 stessa che desidera sperimentare la vita fuori dal palazzo.\" \nAvendo animato di recente due eroine/principesse Disney - rispettivamente Ariel de \"La sirenetta\" e Belle de \"La bella e la bestia\" - Mark Henn, animatore supervisore di Jasmine, soffr\u00ec inizialmente di un grave caso di \"blocco dell'artista\" mentre tentava di disegnare la sua terza eroina, ovvero Jasmine. Mentre lavorava al personaggio presso i Disney-MGM Studios in Florida, Henn not\u00f2 una giovane ospite del parco divertimenti con lunghi capelli neri e alla fine decise di usarla come ispirazione iniziale per Jasmine; l'identit\u00e0 dell'ospite rimane tutt'ora anonima. Alla ricerca di \"qualcosa di fresco per aiutare con l'aspetto fisico di lei\", Henn \u00e8 stato infine ispirato da una fotografia di diploma di sua sorella minore Beth Allen, che portava i capelli in uno stile simile a quello che sarebbe alla fine diventato di Jasmine. Henn attribu\u00ec a sua sorella il merito di averlo aiutato a superare il suo blocco artistico, e alla fine i registi hanno approvato il concept design di Henn. I tratti del viso del personaggio sono stati ispirati dall'attrice Jennifer Connelly, in particolare le sue sopracciglia. I realizzatori hanno deciso di vestire Jasmine di azzurro per rappresentare simbolicamente l'acqua, che \u00e8 \"la sostanza pi\u00f9 preziosa che si possa trovare in un deserto.\" Gli animatori hanno fatto sedere il personaggio accanto a una fontana quando \u00e8 stata introdotta per la prima volta nel film per enfatizzare ulteriormente questo motivo e confronto.\nTemi.\nCaratteristiche e credenze.\nJasmine \u00e8 una giovane donna voluttuosa con la pelle media e lunghi capelli neri lucenti, grandi occhi marroni e una distinta figura a clessidra. Normalmente porta i suoi capelli neri in una coda di cavallo, tenuti insieme da due fasce azzurre. Normalmente indossa un top corto azzurro che rivela l'ombelico e con maniche cucite per le braccia, permettendo di mostrare la sua figura, e pantaloni abbinati con scarpe blu.\nJasmine \u00e8 molto intelligente, incredibilmente indipendente e forte in molti modi. Non ha paura di dire quello che pensa, non importa con chi ha a che fare. Che si tratti di suo padre, Jafar, o di qualche altro cattivo che corrompe Agrabah, Jasmine non esiter\u00e0 a difendere ci\u00f2 che \u00e8 giusto, soprattutto per la sicurezza degli altri rispetto a se stessa. Viene mostrato prendere parte alla maggior parte delle controversie e conversazioni politiche, spesso d\u00e0 i suoi suggerimenti su come fare la pace (che il pi\u00f9 delle volte ha successo) e mostra di avere la stessa quantit\u00e0 di rispetto che guadagna suo padre. Tuttavia, Jasmine non \u00e8 priva di difetti: a volte pu\u00f2 essere troppo pignola e supponente, oltre che incredibilmente testarda. A parte questo, Jasmine \u00e8 empatica con gli animali (in particolare Raja), estremamente compassionevole e premurosa. Una parte piuttosto famosa della personalit\u00e0 di Jasmine sono anche i suoi modi sfacciati e seducenti. Essendo supponente e schietta, non ha mai paura di fare una battuta sarcastica. Pu\u00f2 anche essere comunemente vista con un'espressione sensuale, accompagnata da un linguaggio del corpo seducente durante le sue scene con Aladdin in tutto il franchise (spesso seducendolo a fare cose per lei), e una scena particolare nel film originale quando stava distraendo Jafar.\nCome personaggio, Jasmine \u00e8 sia simile che diversa dalle eroine Disney che l'hanno preceduta. Possiede molte qualit\u00e0 associate alle tradizionali Principesse Disney, grazia e bellezza tra loro. Tuttavia, commercializzata dalla Disney come \"un'eroina degli anni '90\", Jasmine \u00e8 \"nata prima del suo tempo\", e quindi la sua intelligenza e le sue ambizioni tendono ad assomigliare maggiormente alle incarnazioni contemporanee, vale a dire Belle. Brian Lowry di \"Variety\" ha paragonato la personalit\u00e0 volitiva di Jasmine a quella di Belle, descrivendola come un'eroina \"anacronisticamente liberata\". Nel frattempo, Rob Burch di \"The Hollywood News\" ha osservato che la principessa \u00e8 molto simile ad Ariel essendo \"indipendente, bella e alla disperata ricerca della possibilit\u00e0 di vivere la propria vita\", mentre allo stesso tempo nascondeva la gentilezza sotto \"uno scudo di rabbia.\" Jasmine \u00e8 pi\u00f9 intraprendente di entrambe, pur condividendo la loro stessa preferenza per l'assertivit\u00e0 e il potere sulla passivit\u00e0, tratti echeggiati da molte altre Principesse Disney introdotte nel decennio. Allo stesso tempo, Jasmine \u00e8 descritta come pi\u00f9 esuberante di Belle e meno ingenua di Ariel.\nAccanto agli altri personaggi principali di \"Aladdin\", Jasmine incarna il tema centrale del film: il desiderio di libert\u00e0 da qualche forma di reclusione o oppressione. Nel film, Jasmine libera uno stormo di uccelli dalla loro gabbia, che funge da metafora per la sua stessa situazione, essendo \"ingabbiata da un mondo che non ha mai visto e che desidera ardentemente essere liberata\". Anche la camera da letto di Jasmine ha la forma di una gabbia per uccelli per rappresentare la propria prigionia. La sua storia esplora anche temi come i diritti civili, la tolleranza razziale, la gerarchia sociale e la vita, la libert\u00e0 e la ricerca della felicit\u00e0.\nFemminismo, leggi matrimoniali e genere.\nJasmine dimostra diversi tratti, credenze e ideologie associate al femminismo, esercitando molto \"potenziale femminista\", sebbene notevolmente meno esplicito di quello di Belle. Tuttavia, il personaggio aderisce ancora alle tradizionali aspirazioni orientate al romanticismo comunemente associate ai personaggi delle principesse Disney nonostante \"il suo atteggiamento moderno e femminista\", sebbene il suo desiderio per il romanticismo sia molto pi\u00f9 contenuto in confronto.\nUnico personaggio femminile chiamato parlante nel film dominato dagli uomini, Jasmine manca sia di compagne che di una figura materna (i personaggi maschili rappresentano il 90% dei dialoghi del film). La vita di Jasmine \u00e8 quasi interamente determinata dagli uomini, dai quali rifiuta di ricevere ordini, esprimendo costantemente la sua disapprovazione rifiutando corteggiatori arroganti e urlando contro gli uomini che tentano di prendere decisioni per lei, sfidando i tradizionali ruoli di genere e figure di autorit\u00e0 maschili (dicendo al padre, a Jafar e ad Aladdin travestito: \"Come vi permettete tutti quanti?! Ve ne state l\u00ec a decidere del mio futuro?! Io non sono un trofeo da vincere!\"). A volte, Jasmine pu\u00f2 sembrare giudicante; inizialmente ha un'opinione completamente negativa di tutti i principi fino a quando non incontra un Aladdin travestito. Nel libro di Ulrich Marzolph \"The Arabian Nights Reader\", l'autore ha descritto il personaggio come \"il portavoce dell'opposizione a un'arretratezza e un autoritarismo mediorientali vagamente definiti\".\nImpatto.\nDopo essersi affermata con successo come un personaggio popolare, Jasmine \u00e8 diventata membro del franchise delle Principesse Disney, e rimane l'unico membro a non essere protagonista del film da cui proviene, oltre a essere la prima a sposare un personaggio che non \u00e8 un principe. Cronologicamente, Jasmine \u00e8 il sesto membro del franchise, ed \u00e8 considerata uno dei membri \"classici\". Essendo la prima principessa non bianca e la prima araba della Disney, a Jasmine \u00e8 attribuita l'introduzione della diversit\u00e0 razziale ed etnica nel genere animato delle fiabe Disney. Da allora il personaggio \u00e8 stato seguito da tre principesse non bianche: Pocahontas di \"Pocahontas\" (1995), Mulan di \"Mulan\" (1998) e Tiana di \"La principessa e il ranocchio\" (2009). Secondo \"Vanity Fair\", Jasmine \u00e8 stata la prima principessa Disney femminista, anche se lo stesso autore dell'articolo Alex Beggs ha ammesso che questa affermazione \u00e8 in qualche modo esagerata.\nJasmine \u00e8 oggi considerata un personaggio e una principessa iconica. \"Teen Vogue\" ha incluso Jasmine in un articolo che riconosce le \"10 migliori principesse Disney di tutti i tempi\". \"BuzzFeed\" l'ha classificata al secondo posto, \"E!\" al quarto, \"PureWow\" al quinto, \"Seventeen\" al nono, \"MTV\" al decimo e \"Refinery29\" all'ottavo nelle loro classifiche delle principesse Disney. \"ScreenRant\" ha posizionato Jasmine alla quattordicesima posizione tra i migliori personaggi dei film d'animazione, definendola \"il fantastico idolo che aspiravamo di essere\" e aggiungendo che \"il film non sarebbe lo stesso se non fosse per la principessa Jasmine\". \"Cosmopolitan\" ha ritenuto il suo classico vestito azzurro l'ottavo migliore tra quelli delle principesse Disney."}
{"id": "2053605", "revid": "1868193", "url": "https://it.wikipedia.org/wiki?curid=2053605", "title": "Bertilation", "text": "Bertilation \u00e8 una raccolta di Loredana Bert\u00e8 pubblicato dalla Nar International/Edel Music, in occasione della sua partecipazione al Festival di Sanremo 2008 con il brano \"Musica e parole\".\nLa raccolta comprende due CD e due DVD contenenti brani registrati in due puntate nel programma \"Musicalmente\" alla Tv Svizzera Italiana il 13 febbraio 1980 e il 9 settembre 1984.\nIl secondo CD contiene una selezione di brani estratti da \"Babybert\u00e8 Live 2007\"."}
