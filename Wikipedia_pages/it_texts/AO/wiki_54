{"id": "2092645", "revid": "1904508", "url": "https://it.wikipedia.org/wiki?curid=2092645", "title": "Duca di Marlborough", "text": "Duca di Marlborough\u00a0(\"Duke of Marlborough\") \u00e8 un titolo ereditario della nobilt\u00e0 britannica nella Par\u00eca inglese. Il primo a fregiarsi di questo titolo fu il famoso condottiero e politico John Churchill, I duca di Marlborough (1650 \u2013 1722). Il riferimento generico a \u201cDuca di Marlborough\u201d nei testi storici riguarda quasi sempre lui.\nIl nome deriva dalla localit\u00e0 di Marlborough, nella contea dello Wiltshire.\nStoria.\nOrigini.\nIl Ducato fu creato nel 1702 dalla regina Anna; John Churchill, la cui consorte era una favorita della Regina, era stato precedentemente nominato \"Lord Churchill of Eyemouth\", nella Par\u00eca di Scozia (1682), titolo che si estinse alla sua morte, e Conte di Marlborough (1689) da re Guglielmo III. Anna onor\u00f2 poi ancora Churchill dopo la sua vittoria del 13 agosto 1704 a Blenheim sul Danubio contro i franco bavaresi condotti dal Duca di Tallard e dal principe elettore Massimiliano II Emanuele di Baviera nel corso della guerra di successione spagnola, concedendogli una dimora reale a Woodstock e facendo costruire per lui a proprie spese il palazzo denominato \"Blenheim\" Blenheim Palace rimase da allora la sede dei Duchi di Marlborough.\nIl primo Duca di Marlborough ebbe anche onori e titoli imperiali: l'imperatore Giuseppe I lo nomin\u00f2 Principe del Sacro Romano Impero nel 1704 e nel 1705 fu nominato Principe Imperiale di Mindelheim Mindelheim dovette comunque essere da lui ceduta nel 1714 alla Baviera a seguito del Trattato di Utrecht. In ogni caso i suoi titoli imperiali si estinsero con la sua morte e non passarono ai discendenti.\nIl Duca di Marlborough ebbe anche altri titoli supplementari: Marchese di Blandford (creato nel 1702), Conte di Sunderland (1643), Conte di Marlborough (1689), Barone Spencer di Wormleighton (1603), Barone Churchill di Eyemouth (1682) e Barone Churchill di Sandridge (1685) (tutti inclusi nella Par\u00eca inglese).\nIl titolo di \"Conte di Marlborough\", assegnato a John Churchill nel 1689, era stato precedentemente assegnato a James Ley, I conte di Marlborough, nel 1626 e si era estinto nel 1679.\nSpencer-Churchill.\nGli ultimi Duchi di Marlborough discendono dal I Duca di Marlborough ma non in linea maschile. Dato a che quest'ultimo non sopravvissero discendenti in linea maschile, con una apposita legge del Parlamento fu consentito il passaggio dei titoli alla sua prima figlia Enrichetta (1681 \u2013 1733) \"suo jure\" ed il titolo si trasfer\u00ec, dopo il suo decesso al nipote, figlio della sorella minore Lady Anne Churchill (1683 \u2013 1716), Charles Spencer (1706 \u2013 1758), figlio di Anne e dell'omonimo genitore Charles Spencer, III conte di Sunderland (1674 \u2013 1722). Egli divenne cos\u00ec il III Duca di Marlborough e da lui discendono gli attuali Duchi di Marlborough. Tuttavia i suoi primi discendenti assunsero il cognome di Spencer finch\u00e9 il V Duca di Marlborough, George Spencer, ottenne una speciale autorizzazione reale ad aggiungere al nome Spencer quello addizionale di Churchill divenendo cos\u00ec George Spencer-Churchill, oltre a poter fregiarsi del relativo stemma. Questo doppio cognome \u00e8 rimasto alla famiglia fino ai nostri giorni, sebbene molti dei membri pi\u00f9 famosi hanno preferito utilizzare il solo cognome di \"Churchill\".\nIl VII Duca di Marlborough fu il nonno paterno del primo ministro britannico Sir Winston Churchill (che nacque al Blenheim Palace).\nL'attuale Duca di Marlborough \u00e8 Charles James Spencer-Churchill, XII duca di Marlborough, figlio di John Spencer-Churchill, XI duca di Marlborough.\nMotto.\nIl significato del motto \"Fiel pero desdichado\" (Fedele ma sfortunato) potrebbe trarre origine dai rovesci subiti dal I Duca a causa della sua lealt\u00e0 al Re. Insolitamente esso \u00e8 formulato in lingua spagnola anzich\u00e9 in latino, probabilmente a causa del fatto che il I Duca fu onorato del titolo per la battaglia di Blenheim, che fu decisiva nella guerra di successione spagnola.\nTrasmissione ereditaria.\nIl Ducato di Marlborough \u00e8 l'unico nel Regno Unito il cui titolo pu\u00f2 ancora essere trasferito per via femminile. Comunque esso non segue una linea di primogenitura preferenziale maschile come gran parte delle altre par\u00ece che possono passare per quella femminile. Esso segue un tipo di semi-legge Salica.\nComunque ora \u00e8 molto improbabile che un ducato venga ancora ereditato per linea femminile, quando tutti gli eredi maschi di Anne Spencer, Contessa di Sunderland - inclusa la linea dei conti Spencer, cos\u00ec come quella della famiglia Spencer-Churchill - fossero estinti. Se ci\u00f2 avvenisse i titoli dei Churchill passerebbero ai Duchi di Bedford, quali eredi maschi di Diana Russell, duchessa di Bedford, sorella del III Duca di Marlborough. Se la linea maschile dei successori di Diana si estinguesse, la linea successiva \u00e8 quella dei Conti di Jersey, successori il lina maschile di Anne Villiers, Contessa di Jersey, figlia di Elizabeth Egerton, duchessa di Bridgewater, una figlia minore del primo Duca.\nConti di Marlborough, prima creazione (1626).\nTitoli sussidiari: Baronetto (1618) e Barone Ley (1624)"}
{"id": "2092647", "revid": "285570", "url": "https://it.wikipedia.org/wiki?curid=2092647", "title": "Municipalit\u00e0 Locale di Ventersdorp", "text": ""}
{"id": "2092648", "revid": "285570", "url": "https://it.wikipedia.org/wiki?curid=2092648", "title": "Municipalit\u00e0 Locale di Maquassy Hills", "text": ""}
{"id": "2092650", "revid": "285570", "url": "https://it.wikipedia.org/wiki?curid=2092650", "title": "Municipalit\u00e0 Locale di Merafong City", "text": ""}
{"id": "2092651", "revid": "285570", "url": "https://it.wikipedia.org/wiki?curid=2092651", "title": "Municipalit\u00e0 Locale di Tlokwe", "text": ""}
{"id": "2092654", "revid": "155634", "url": "https://it.wikipedia.org/wiki?curid=2092654", "title": "Francesco Speranza", "text": "Biografia.\nFrancesco Speranza si dedic\u00f2 subito alla pittura e al disegno. Studi\u00f2 a Napoli, frequentando l'Accademia delle Belle Arti e sotto la guida di Vincenzo Migliaro. Successivamente si trasfer\u00ec a Milano dove si iscrisse all'Accademia di Brera; segu\u00ec il corso di pittura e si diplom\u00f2 con il massimo dei voti. Fu proprio a Milano, centro di attrazione di emergenze artistiche, che inizi\u00f2 la sua carriera, nel 1926, esponendo le sue prime opere alla Permanente.\nOttenne ulteriori riconoscimenti con la partecipazione a tre Biennali di Venezia, nel 1936, nel 1938 e nel 1948, e a tutte le Quadriennali di Roma. Partecip\u00f2 inoltre ad altre mostre regionali, nazionali ed internazionali.\nNel frattempo, insegn\u00f2 con passione disegno alla Scuola Media Tadino di Milano. Poi, non giovanissimo, si spos\u00f2.\nMor\u00ec a 82 anni nella sua residenza a Santo Spirito alle porte di Bari e riposa a Bitonto, suo paese natale, nel Cimitero Comunale accanto al fratello Michele, eroe di guerra caduto in battaglia. La consorte Marina, spesso ritratta dal pittore nei suoi lavori, \u00e8 morta nel luglio del 2017.\nSulla figura di Speranza si segnalano gli articoli, gli studi e gli scritti critici di Raffaele De Grada, Nicola Pice, Lucia Anelli, Vito Carlo Castellana, Rocco Berardi, Marino Pagano, Antonio Castellano."}
{"id": "2092662", "revid": "287204", "url": "https://it.wikipedia.org/wiki?curid=2092662", "title": "Barbara Tuchman", "text": "Autodidatta in discipline storiche, divenne famosa col suo libro \"I cannoni d'agosto\", storia del preludio e dei primi mesi della prima guerra mondiale, per il quale vinse il prestigioso Premio Pulitzer.\nTuchman \u00e8 stata un'autrice di libri storici a larga diffusione popolare; si occup\u00f2 di periodi molto diversificati: dal Medioevo, al Rinascimento, fino ai tempi moderni, vendendo milioni di copie.\nBiografia.\nTuchman era la figlia del banchiere Maurice Wertheim e nipote di Henry Morgenthau Sr., ambasciatore in Turchia sotto Woodrow Wilson. Si laure\u00f2 al Radcliffe College nel 1933.\nSpos\u00f2 Lester R. Tuchman (n. 1904, m. 1997), internista e medico ricercatore, professore di medicina clinica al \"Mount Sinai School of Medicine\", nel 1939, con cui ebbe tre figlie.\nDal 1934 al 1935 la Tuchman lavor\u00f2 come assistente ricercatrice allo \"Institute of Pacific Relations\" a New York e Tokyo, per poi iniziare una carriera da giornalista e infine divenire scrittrice a tempo pieno. Tuchman fu assistente editoriale del quotidiano \"The Nation\" e corrispondente americana del \"New Statesman\" a Londra, nella sezione orientale e nell'ufficio informazioni belliche (1934-45).\nFu amministratrice fiduciaria del Radcliffe College e insegnante alla Harvard University, alla University of California e al Collegio Navale (U.S. Naval War College).\nLa Legge di Tuchman.\nI disastri raramente sono cos\u00ec pervasivi come vengono presentati nei resoconti riportati. Il fatto di essere registrati e diffusi li fa sembrare continuativi e globali, mentre \u00e8 pi\u00f9 probabile che siano sporadici sia nel tempo sia nello spazio. Inoltre il persistere del normale \u00e8 di solito pi\u00f9 grande dell'effetto disturbante, come ben sappiamo dalla nostra esperienza attuale. Dopo aver assorbito le notizie del giorno, ci aspettiamo di affrontare un mondo pieno di scioperi, crimini, crisi energetiche, mancanza d'acqua, treni fermi, chiusura di scuole, scippi, drogati, neonazisti e stupratori. Il fatto \u00e8 che uno se ne pu\u00f2 tornare a casa la sera, in un giorno fortunato, senza esser incappato in pi\u00f9 di uno o due di questi fenomeni.\nPremi.\nVinse due volte il Premio Pulitzer per la saggistica, prima con il celebre \"I cannoni di Agosto\" (\"The Guns of August\", 1962) nel 1963, e poi con \"Stilwell and the American Experience in China\" (1970) nel 1972.\nNel 1980 il National Endowment for the Humanities, agenzia governativa che supporta ricerca ed educazione pubblica nel campo delle discipline umanistiche, selezion\u00f2 la Tuchman per l'annuale conferenza Jefferson Lecture, considerata la maggiore onorificenza del governo federale statunitense nel campo delle discipline umanistiche. La conferenza della Tuchman era intitolata \"Mankind's Better Moments\" (\"I momenti migliori dell'umanit\u00e0\")."}
{"id": "2092666", "revid": "287204", "url": "https://it.wikipedia.org/wiki?curid=2092666", "title": "Sam Shaw", "text": "All'inizio degli anni cinquanta il fotografo newyorkese Sam Shaw lavorava a Los Angeles, e veniva spesso incaricato dalla 20th Century Fox di progettare manifesti pubblicitari e di scattare foto di scena dei loro film.\nFu pressappoco in quel periodo (1950-51) che conobbe Marilyn Monroe. La futura star non aveva ancora sfondato, tanto che una volta, durante un periodo di disoccupazione fra un contratto e l'altro, lei gli fece da autista per potersi pagare l'affitto di casa. I due divennero buoni amici e quando la Fox affid\u00f2 a Shaw l'incarico di documentare la realizzazione del film \"Quando la moglie \u00e8 in vacanza\", fu lui ad avere l'idea \u2014 pubblicitariamente molto proficua \u2014 di inscenare una pre-ripresa a New York della celebre scena della gonna svolazzante, a beneficio dei fotografi e degli astanti, e solo dopo rigirarla a Hollywood.\nFu sempre Shaw ad avere l'idea di suggerire ad Arthur Miller che il suo breve racconto \"Gli spostati\" avrebbe costituito lo spunto ideale per un film destinato a esaltare le qualit\u00e0 della moglie come attrice drammatica. Fu la prima volta che Miller scrisse una sceneggiatura, avendo in precedenza rifiutato ogni proposta del genere."}
{"id": "2092669", "revid": "1632387", "url": "https://it.wikipedia.org/wiki?curid=2092669", "title": "Suono", "text": "Il suono (dal latino \"sonus\") \u00e8 la sensazione data dalla vibrazione di un corpo in oscillazione. Tale vibrazione, che si propaga nell'aria o in un altro mezzo elastico, raggiunge l'apparato uditivo dell'orecchio che, tramite un complesso meccanismo interno, crea una \"sensazione uditiva\" correlata alla natura della vibrazione; in particolar modo la membrana timpanica subendo variazioni di pressioni entra in vibrazione.\nDescrizione.\nLe oscillazioni sono spostamenti delle particelle intorno alla posizione di riposo e lungo la direzione di propagazione dell'onda; gli spostamenti sono provocati da movimenti vibratori, provenienti da un determinato oggetto, chiamato sorgente del suono, il quale trasmette il proprio movimento alle particelle adiacenti grazie alle propriet\u00e0 meccaniche del mezzo; le particelle a loro volta, iniziando ad oscillare, trasmettono il movimento alle altre particelle vicine e queste a loro volta ad altre ancora, provocando una variazione locale della pressione; in questo modo, un semplice movimento vibratorio si propaga meccanicamente originando un'onda sonora (o onda acustica), che \u00e8 pertanto onda longitudinale. Si ha un'onda longitudinale quando le particelle del mezzo in cui si propaga l'onda, oscillano lungo la direzione di propagazione. Le onde meccaniche longitudinali sono anche denominate onde di pressione. Il suono \u00e8 un'onda che gode delle seguenti propriet\u00e0: riflessione, rifrazione e diffrazione, ma non della polarizzazione (a differenza della luce che \u00e8 un'onda elettromagnetica). Un'onda ha la frequenza e lunghezza d'onda che possono essere messe in relazione con la formula:\ndove:\nLa quantit\u00e0 formula_8 \u00e8 il tempo necessario all'onda per percorrere la distanza formula_3.\nLa frequenza formula_10, in hertz, dell'onda \u00e8 data da:\nPer le onde sonore, l'ampiezza dell'onda \u00e8 la differenza tra la pressione del mezzo non perturbato e la pressione massima causata dall'onda.\nLa velocit\u00e0 di propagazione delle onde sonore dipende dalla temperatura e pressione del mezzo attraverso il quale si propagano.\nCome tutte le onde, anche quelle sonore sono caratterizzate da una frequenza (che nel caso del suono \u00e8 in diretta, ma non esclusiva, relazione con la percezione dell'altezza) e un'intensit\u00e0 (che \u00e8 in diretta, ma non esclusiva, relazione con il cosiddetto \"volume\" del suono). Inoltre, caratteristica saliente delle onde sonore \u00e8 la forma d'onda stessa, che rende in gran parte ragione delle differenze cosiddette di timbro che si percepiscono tra suoni di tipo diverso.\nIl campo uditivo dell'uomo si estende da una frequenza di circa formula_12 fino a formula_13 (ossia formula_14).\nLa lunghezza d'onda rappresenta lo spazio percorso dall'onda sonora in un periodo completo di oscillazione. Le relazioni tra periodo formula_15 (tempo necessario perch\u00e9 si compia un'oscillazione completa), frequenza formula_10, e lunghezza d'onda formula_17 sono date da:\nformula_18 formula_19 formula_20 formula_21\ndove formula_6 \u00e8 la velocit\u00e0 del suono nell'aria (formula_23; nell'aria, alla temperatura di formula_24 ed alla pressione atmosferica del livello del mare).\nLa velocit\u00e0 del suono dipende molto dalla densit\u00e0 del mezzo: \u00e8 circa formula_25 nell'acqua e circa formula_26 nel ferro. Essendo un movimento di materia, nel vuoto non si trasmette, poich\u00e9 non c'\u00e8 materia da far oscillare.\nConoscendo la velocit\u00e0 e la frequenza di un suono, possiamo dunque calcolare la sua lunghezza d'onda; alla frequenza di formula_12, la lunghezza d'onda \u00e8 pari a formula_28, mentre a formula_29 \u00e8 pari a soltanto formula_30.\nLa velocit\u00e0 di propagazione del suono dipende dalle caratteristiche del mezzo, in particolare l'elasticit\u00e0 e la densit\u00e0.\n\u00c8 direttamente proporzionale all'elasticit\u00e0 ed inversamente proporzionale alla densit\u00e0, secondo la relazione dove:\nSpesso materiali di elevata densit\u00e0 presentano anche moduli di elasticit\u00e0 elevati e questo ha contribuito al diffondersi della convinzione che la velocit\u00e0 del suono sia pi\u00f9 elevata in un mezzo ad alta densit\u00e0 rispetto ad un altro di densit\u00e0 pi\u00f9 ridotta.\nAltezza.\nL'altezza \u00e8 la qualit\u00e0 che fa distinguere un suono acuto da uno grave. Dipende in massima parte dalla frequenza ma anche dalla intensit\u00e0. L'orecchio umano percepisce solo i suoni che vanno da 16 a 20.000 oscillazioni al secondo. Al di sotto abbiamo gli infrasuoni, al di sopra gli ultrasuoni. Il sonar, ma anche i delfini ed i pipistrelli, percepisce gli ultrasuoni mentre gli elefanti, i pesci ed i cetacei percepiscono gli infrasuoni.\nLa pratica musicale copre una gamma di suoni, le cui fondamentali vanno dal do grave che ha circa 65 oscillazioni semplici al secondo al do acuto che ha 8276 oscillazioni semplici. La voce umana ha un registro ancora pi\u00f9 limitato. Per calcolare l'altezza dei suoni, \u00e8 stato scelto come punto di riferimento il La4 (= ottava centrale del pianoforte) che chiamiamo \"diapason\" o \"corista\". La frequenza del diapason, che fino al XIX secolo variava di Paese in Paese e anche a seconda del tipo di musica da eseguire (sacra, da camera ecc.) \u00e8 stata determinata da diversi congressi: nel 1885, il governo austriaco stabil\u00ec che il La4 corrispondesse a 870 oscillazioni semplici che, a loro volta, corrispondevano a 435 oscillazioni doppie. Ora invece il valore di riferimento, stabilito dalla Conferenza di Londra del 1939, \u00e8 440 vibrazioni doppie, quindi 880 semplici.\nVolume e pressione.\nIl volume che viene spesso anche chiamato - colloquialmente ed erroneamente - pressione, \u00e8 la qualit\u00e0 sonora associata alla percezione della \"forza\" di un suono, ed \u00e8 determinato dalla pressione che l'onda sonora esercita sul timpano: quest'ultima \u00e8 a sua volta determinata dall'ampiezza della vibrazione e dalla distanza del punto di percezione da quello di emissione del suono. In particolare, la pressione di un'onda sonora sferica emessa da una sorgente puntiforme risulta essere proporzionale al reciproco della distanza:\nformula_40 = pressione\nPer misurare il volume percepito di un suono si fa spesso riferimento al livello sonoro, che viene calcolato in decibel, come segue:\nformula_41.\nCome si pu\u00f2 vedere l'intensit\u00e0 decresce come il reciproco del quadrato della distanza:formula_42\ne quindi molto pi\u00f9 rapidamente della pressione formula_43&lt;ref&gt;Valgono anche le relazioni (analogamente al caso della pressione)\nI \\propto \\frac{1}{r^2} \\frac{I_1}{I_2} = \\frac"}
{"id": "2092670", "revid": "1305772", "url": "https://it.wikipedia.org/wiki?curid=2092670", "title": "Drop Dead Gorgeous", "text": ""}
{"id": "2092674", "revid": "1305772", "url": "https://it.wikipedia.org/wiki?curid=2092674", "title": "Live at the House of Blues", "text": "Live at the House of Blues \u00e8 il titolo di varie registrazioni dal vivo:"}
{"id": "2092676", "revid": "729019", "url": "https://it.wikipedia.org/wiki?curid=2092676", "title": "AeroVironment Solar Challenger", "text": "Il Solar Challenger era un aereo sperimentale monomotore ad ala alta, progettato dall'ingegnere Paul MacCready e costruito dall'azienda statunitense AeroVironment nei primi anni ottanta. La sua peculiarit\u00e0 era nell'adottare come fonte primaria l'energia elettrica solare prodotta da una serie di pannelli solari posti sulle superfici del velivolo per alimentare direttamente due motori elettrici.\nIl Solar Challenger fu il primo velivolo ad adottare una simile soluzione tecnica ad aver effettuato un volo su lunga distanza. Nel 1981, complet\u00f2 con successo un volo dimostrativo percorrendo il tratto di 262 km (163 mi) che separavano il decollo in territorio francese e raggiungendo, attraversando il canale della Manica, l'Inghilterra.\nStoria.\nSviluppo.\nIl Solar Challenger venne sviluppato sulla base di un progetto esistente, il Gossamer Penguin, la versione solare di un altro velivolo sperimentale propulso ed energia umana, tramite dei pedali, il Gossamer Albatross. Paul MacCready, il suo progettista, era il proprietario di una azienda di costruzioni aeronautiche orientata all'ambiente ed insegu\u00ec l'idea di utilizzare delle celle fotovoltaiche come unica fonte di energia del velivolo. Come con il Gossamer Penguin, la realizzazione venne sponsorizzata da DuPont, la quale veniva ricompensata dalla pubblicit\u00e0 sui brevetti utilizzati per la sua costruzione.\nLe celle fotovoltaiche vennero posizionate sulla superficie superiore dell'ala e degli stabilizzatori del prototipo e collegati ad una batteria di supporto quindi ai motori elettrici che, progettati da Robert Boucher, vennero forniti dall'azienda AstroFlight, Inc. specializzata in produzione di accessori per l'aeromodellismo dinamico.\nI primi voli si svolsero tra la fine del 1980 ed i primi mesi del 1981, ai comandi del quale si alternarono diversi piloti tra cui Janice Brown, gi\u00e0 pilota ufficiale dei precedenti progetti, staccandosi dagli aeroporti di Santa Susana, Shafter, ed El Mirage, in California, prima di trasferirsi definitivamente al Marana Airpark a nord-ovest di Tucson, in Arizona. Durante questo periodo venne tolta la batteria, l'eliminazione della quale comportava anche un risparmio sul peso a vuoto del velivolo, collegando direttamente le celle ai motori, e costatandone la fattibilit\u00e0 risult\u00f2 essere la soluzione finale definitivamente adottata.\nIl 7 luglio 1981, ai comandi di Stephen Ptacek, venne portato in volo dall'aviosuperficie di Corneille-en-Verin, a nord di Parigi, percorrendo 262 km (163 mi) fino ad atterrare, attraversando il canale della Manica, nella base aerea RAF di Manston Maston, nel Kent, in Inghilterra.\nDescrizione tecnica.\nIl Solar Challenger \u00e8 stato progettato per essere maggiormente robusto, pi\u00f9 potente e maneggevole del precedente Gossamer Penguin in modo da essere in grado di sostenere un volo ad una normale quota d'esercizio e sopportare le eventuali turbolenze possibili durante il volo. Rispetto al Gossamer Penguin, il Solar Challenger risultava tre volte pi\u00f9 pesante (senza pilota), era dotato di una minore apertura alare ma era proporzionalmente pi\u00f9 potente grazie alle 16\u00a0128 celle solari che fornivano energia ai due motori elettrici da 2,2\u00a0kW (3\u00a0hp) ciascuno.\nI pannelli solari sono stati applicati direttamente sull'ala e sull'unico grande stabilizzatore, posizionato sopra la trave di coda, che era stato realizzato piatto per poterli sostenere. I due motori uniti a tandem, ognuno della larghezza di 3 in e 17 in di lunghezza e che incorporavano magneti permanenti al cobalto e samario, erano collegati ad un albero che portava il moto ad un'elica a passo variabile.\nLa struttura incorporava numerosi materiali sintetici dotati di alto carico di rottura, tra cui Kevlar, Nomex, Delrin, Teflon, e Mylar, tutte fornite dallo sponsor del progetto, la DuPont."}
{"id": "2092684", "revid": "709565", "url": "https://it.wikipedia.org/wiki?curid=2092684", "title": "Ultraforce (serie animata)", "text": "Ultraforce \u00e8 una serie televisiva a cartoni animati prodotta da DiC Entertainment e basato ai fumetti di Malibu Comics nel 1995."}
{"id": "2092686", "revid": "121674905", "url": "https://it.wikipedia.org/wiki?curid=2092686", "title": "Deucalione (Iliade)", "text": " Deucalione \u00e8 un personaggio dell\"Iliade\" di Omero, citato nel XX libro del poema.\nMito.\nLe origini.\nDeucalione era un guerriero troiano vissuto al tempo del re Priamo. Omero non fornisce particolari sulla stirpe di questo personaggio.\nLa morte.\nQuando Paride, figlio di Priamo, rap\u00ec Elena, sposa di Menelao re di Sparta, scoppi\u00f2 una guerra tra Greci e Troiani. Anche Deucalione prese parte ai combattimenti, senza mai riuscire a uccidere qualche nemico. Memorabile fu invece la sua morte, avvenuta ad opera di Achille quando questi era in preda all'ira per la morte dell'amico Patroclo, ucciso da Ettore, figlio maggiore di Priamo e capo assoluto dell'esercito troiano.\nRientrato in battaglia per vendicare la morte del suo intimo amico Patroclo, Achille trafisse alcuni guerrieri troiani tra cui il figlio pi\u00f9 giovane del re Priamo, Polidoro, che sperava di mettersi in salvo grazie all'agilit\u00e0 delle sue gambe. Affront\u00f2 poi il condottiero troiano che aveva tentato di colpirlo con la sua lancia, pieno di ansia di vendetta, per vendicare a sua volta la morte del suo fratellastro ucciso poco prima dall'eroe greco, ma Apollo fece scendere sul campo di battaglia una cortina di nebbia che permise al Priam\u00ecde di allontanarsi. Accecato ancora di pi\u00f9 dall'ira, Achille si scagli\u00f2 su tutti quei nemici che incontr\u00f2 durante il suo cammino verso Troia - dove presumeva fosse stato trasportato Ettore dallo stesso dio Apollo per sottrarlo alla sua furia - facendo una grande strage; in questa circostanza si comp\u00ec anche il destino di Deucalione che raggiunto ad un gomito dalla lancia nemica, tra i tendini, rimase con l'arto completamente intorpidito e non pot\u00e9 fare altro che aspettare da parte del nemico il colpo di grazia. Cos\u00ec avvenne: Achille con la spada tagli\u00f2 di netto al troiano la testa che vol\u00f2 lontanissima insieme con l'elmo e cadde rotolando tra i combattenti che fuggivano. Dal busto di Deucalione, rimasto privo del capo, schizz\u00f2 fuori di getto la polpa midollare che col\u00f2 al suolo.\n&lt;poem&gt;\"\" E ancora a Deucalione, dove s'uniscono i tendini,\"\n\" del gomito, l\u00e0 il braccio pass\u00f2 con la punta di bronzo;\"\n\" s'arrest\u00f2 quello col braccio fatto pesante,\"\n\" e vide vicina la morte; Achille con il pugnale gli tronc\u00f2 il collo\"\n\" e lungi con tutto l'elmo gett\u00f2 il capo; il midollo\"\n\" schizz\u00f2 fuori dalle vertebre e il tronco giacque a terra disteso.\" \" &lt;/poem&gt;"}
{"id": "2092692", "revid": "1566286", "url": "https://it.wikipedia.org/wiki?curid=2092692", "title": "Tino Bianchi", "text": "Biografia.\nVolto assai conosciuto della televisione per aver interpretato diversi romanzi sceneggiati con ruoli di primo piano, ha avuto una carriera lunghissima che si \u00e8 estesa circa sessant'anni, dagli anni trenta fino a poco prima della morte. Per la prosa televisiva ha interpretato oltre duecento commedie. Come attore teatrale ha fatto parte di diverse compagnie, fra cui quella del Teatro Stabile di Genova per il quale ha interpretato, fra l'altro, a fianco di Lina Volonghi \"La bocca del lupo\", da Remigio Zena.\nIl suo debutto avvenne a ventuno anni con la compagnia Carini. Prima della seconda guerra mondiale fu in compagnia con Wanda Capodaglio, Ruggero Ruggeri, Memo Benassi, Sem Benelli. Dopo il conflitto, con Renzo Ricci e Giorgio Strehler con cui recit\u00f2 ne \"L'albergo dei poveri\" - la \"pi\u00e8ce\" con cui venne inaugurato il Piccolo Teatro di Milano.\nTra gli altri lavori da lui interpretati per il teatro figurano anche \"Le notti dell'ira\" e \"Il mago dei prodigi\", due lavori del 1947. Al Teatro Romano di Verona partecip\u00f2 alla messa in scena del \"Giulio Cesare\". Diretto da Franco Zeffirelli ha recitato in \"Maria Stuarda\" mentre con Giancarlo Sepe \u00e8 stato interprete in \"La resistibile ascesa di Arturo Ui\". In qualit\u00e0 di doppiatore ha partecipato al doppiaggio della telenovela brasiliana del 1978 (ma trasmessa in Italia dal 1982) \"Dancin' Days\". In carriera Bianchi ha interpretato anche \"b-movie\" di genere \"poliziottesco\" e \"musicarelli\".\nEra il marito dell'attrice Anna Maria Bottini."}
{"id": "2092699", "revid": "1935652", "url": "https://it.wikipedia.org/wiki?curid=2092699", "title": "Parrocchie dell'arcidiocesi di Milano", "text": "Le parrocchie dell'arcidiocesi di Milano sono . Di queste, sono raggruppate in 63 decanati, a loro volta ripartiti tra 7 zone pastorali. Vi sono poi 4 parrocchie ospedaliere e 2 parrocchie personali. \nIn ogni decanato uno dei parroci delle parrocchie o delle comunit\u00e0 pastorali che lo compongono \u00e8 eletto dallo stesso clero del decanato e poi confermato dall'arcivescovo nella funzione di decano. Non necessariamente il decano \u00e8 il parroco della parrocchia principale che d\u00e0 il nome al decanato stesso.\nLo stesso arcivescovo nomina a capo di ogni zona pastorale un proprio vicario episcopale che in alcuni casi pu\u00f2 anche essere uno dei vescovi ausiliari.\nQuesta suddivisione delle parrocchie in decanati e zone pastorali risale all'episcopato di Giovanni Colombo con il sinodo del 1972. Precedentemente la suddivisione era in porte cittadine per il territorio urbano di Milano e in vicariati foranei o pievi per il territorio foraneo, cio\u00e8 al di fuori della citt\u00e0 di Milano. Il territorio foraneo era poi anche suddiviso in regioni forensi.\nCon un provvedimento dell'arcivescovo Dionigi Tettamanzi del 2006 \u00e8 stato istituito anche il raggruppamento di pi\u00f9 parrocchie sotto un unico parroco senza perdere l'identit\u00e0 di ogni singola parrocchia. Tale struttura \u00e8 denominata \"comunit\u00e0 pastorale\" ed affianca o sostituisce le gi\u00e0 esistenti unit\u00e0 pastorali.\nZona pastorale I di Milano.\nLa zona pastorale I comprende 168 parrocchie ed \u00e8 suddivisa in 12 decanati; segue il rito ambrosiano. A differenza delle altre zone pastorali \u00e8 inoltre suddivisa in 4 prefetture.\nComprende le 167 parrocchie del comune di Milano e la parrocchia di Sant'Ambrogio a Linate, nel comune di Peschiera Borromeo, contando circa abitanti.\nDal 29 giugno 2018 il vicario episcopale della zona pastorale I \u00e8 mons. Carlo Azzimonti.\nPrefettura di Milano 1 - Centro-CityLife.\nDecanato del Centro storico.\nDecanato nato dalla fusione dei decanati Centro A e Centro B, comprende le 24 parrocchie del centro storico di Milano, l'area situata all'interno della cerchia dei Navigli.\nDecanato di San Siro-Sempione-Vercellina.\nDecanato nato nel febbraio 2021 dalla fusione dei decanati di San Siro, Porta Sempione e Porta Vercellina.\nPrefettura di Milano 2 - Nord Ovest.\nDecanato di Cagnola-Gallaratese-Quarto Oggiaro.\nDecanato nato nel febbraio 2021 dalla fusione dei decanati Cagnola, Quartiere Gallaratese e Quarto Oggiaro.\nDecanato di Niguarda-Zara.\nDecanato nato nel febbraio 2021 dalla fusione dei decanati Niguarda e Zara.\nPrefettura di Milano 3 - Nord Est.\nDecanato di Citt\u00e0 Studi-Lambrate-Venezia.\nDecanato nato nel febbraio 2021 dalla fusione dei decanati Citt\u00e0 Studi, Lambrate e Porta Venezia.\nDecanato di Forlanini-Romana Vittoria.\nDecanato nato nel febbraio 2021 dalla fusione dei decanati di Forlanini e Romana Vittoria.\nPrefettura di Milano 4 - Sud Est.\nDecanato di Barona-Giambellino.\nDecanato nato nel febbraio 2021 dalla fusione dei decanati di Barona e Giambellino.\nDecanato dei Navigli.\nDecanato nato nel 2001 dalla fusione dei decanati Gratosoglio e Ticinese.\nZona pastorale II di Varese.\nLa zona pastorale II comprende 234 parrocchie ed \u00e8 suddivisa in 11 decanati; segue il rito ambrosiano.\nDal 29 giugno 2018 il vicario episcopale della zona pastorale II \u00e8 il vescovo Giuseppe Vegezzi.\nDecanato di Appiano Gentile.\nComprende 13 comuni della provincia di Como, ripartiti in 17 parrocchie.\nZona pastorale III di Lecco.\nLa zona pastorale III comprende 181 parrocchie ed \u00e8 suddivisa in 10 decanati; segue sia il rito ambrosiano che il rito romano (nelle parrocchie di Civate e Varenna).\nIl territorio, avente un'estensione di circa 1000\u00a0km\u00b2, \u00e8 contiguo ad eccezione del decanato di Porlezza che forma un'enclave tra le diocesi di Como e di Lugano.\nLa zona pastorale III di Lecco conta tre basiliche romane minori sul suo territorio (la basilica di San Nicol\u00f2 in Lecco, il santuario della Madonna del Bosco ad Imbersago e la parrocchiale di San Vittore di Missaglia).\nDal 29 giugno 2012 il vicario episcopale della zona pastorale III \u00e8 mons. Maurizio Rolla.\nDecanato dell'Alto Lario.\nIl decanato comprende 11 parrocchie in 8 comuni tutti della provincia di Lecco. Il decanato \u00e8 di rito ambrosiano ad eccezione della parrocchia di Varenna che segue il rito romano.\nDecanato di Asso.\nIl decanato si estende interamente nella Valassina e sul comune di Canzo (cittadina pi\u00f9 popolata di tutto il decanato). Comprende 13 parrocchie in 11 comuni, 10 dei quali appartenenti alla provincia di Como mentre 2 parrocchie si trovano nelle frazioni di Onno e Limonta del comune di Oliveto Lario che appartiene alla provincia di Lecco. Il decanato \u00e8 di rito ambrosiano.\nDecanato di Brivio.\nIl decanato \u00e8 uno dei pi\u00f9 piccoli della zona pastorale, ma \u00e8 erede dell'antica, e molto pi\u00f9 vasta pieve di Brivio, di cui si hanno notizie antecedenti all'anno 1000. Comprende 12 parrocchie di cui 6 raggruppate in 2 comunit\u00e0 pastorali. Il decanato interessa il territorio di 7 comuni tutti della provincia di Lecco. Il decanato \u00e8 interamente di rito ambrosiano.\nDecanato di Erba.\nIl decanato \u00e8 composto da 36 parrocchie distribuite su 24 comuni della provincia di Como e della provincia di Lecco. Il decanato \u00e8 di rito ambrosiano.\nDecanato di Lecco.\nIl decanato si estende per 118\u00a0km\u00b2 e conta circa 84.000 abitanti. Comprende 27 parrocchie in 10 comuni tutti appartenenti alla provincia di Lecco. Le parrocchie del decanato sono di rito ambrosiano ad eccezione di quella di Civate che invece \u00e8 di rito romano.\nIl parroco della basilica di San Nicol\u00f2 a Lecco \u00e8 prevosto mitrato, la stessa basilica \u00e8 anche sede del capitolo plebano.\nFino al 2006 il decanato comprendeva anche il territorio del comune bergamasco di Brumano, anno in cui la parrocchia di San Bartolomeo \u00e8 passata alla diocesi di Bergamo.\nDecanato di Merate.\nIl decanato \u00e8 molto esiguo in quanto comprende 11 parrocchie di cui 4 raggruppate in una comunit\u00e0 pastorale e 4 in un'unit\u00e0 pastorale; interessa il territorio di 7 comuni della provincia di Lecco. Il decanato \u00e8 interamente di rito ambrosiano.\nDecanato di Missaglia.\nIl decanato di Missaglia comprende 17 parrocchie in 9 comuni della provincia di Lecco. Il decanato \u00e8 di rito ambrosiano.\nDecanato di Oggiono.\nIl decanato \u00e8 composto da 19 parrocchie in 12 comuni della provincia di Lecco. Il decanato \u00e8 di rito ambrosiano.\nDecanato di Porlezza.\nIl decanato \u00e8 di rito ambrosiano e per questo motivo appartiene alla diocesi ambrosiana, pur essendo geograficamente una enclave nel territorio della diocesi di Como. Comprende 20 parrocchie in 10 comuni, tutti appartenenti alla provincia di Como.\nDecanato di Primaluna.\nIl decanato comprende 16 parrocchie in 14 comuni, tutti appartenenti alla provincia di Lecco. Il suo territorio si estende interamente nella Valsassina e risulta essere uno dei decanti con maggiore estensione territoriale. Ogni parrocchia segue il rito ambrosiano.\nFino al 1995 il decanato comprendeva anche il territorio del comune bergamasco di Vedeseta, in quell'anno la parrocchia di Sant'Antonio Abate \u00e8 passata alla diocesi di Bergamo.\nZona pastorale IV di Rho.\nLa zona pastorale IV comprende 160 parrocchie ed \u00e8 suddivisa in 9 decanati; segue il rito ambrosiano.\nComprende i territori di 72 comuni, distribuiti sui territori di 4 province: 53 nella citt\u00e0 metropolitana di Milano, 13 nella provincia di Varese, 4 nella provincia di Monza e della Brianza e 2 nella provincia di Como. Conta una popolazione di circa 985.000 abitanti.\nDal 29 giugno 2018 il vicario episcopale della zona pastorale IV \u00e8 il vescovo Luca Raimondi.\nDecanato di Bollate.\nComprende i 7 comuni di Arese, Baranzate, Bollate, Cesate, Garbagnate Milanese, Novate Milanese e Senago nella citt\u00e0 metropolitana di Milano, che contano una popolazione complessiva di circa 150.000 abitanti. \u00c8 ripartito in 21 parrocchie.\nDecanato di Busto Arsizio.\nComprende le 13 parrocchie del comune di Busto Arsizio, il pi\u00f9 popolato della provincia di Varese. Conta una popolazione di circa 83.000 abitanti.\nDecanato di Castano Primo.\nComprende i 12 comuni di Arconate, Bernate Ticino, Buscate, Castano Primo, Cuggiono, Dairago, Inveruno, Magnago, Nosate, Robecchetto con Induno, Turbigo e Vanzaghello, contando una popolazione di circa 75.000 abitanti.\n\u00c8 ripartito in 18 parrocchie.\nDecanato di Magenta.\nComprende gli 11 comuni di Bareggio, Boffalora sopra Ticino, Corbetta, Magenta, Marcallo con Casone, Mesero, Ossona, Robecco sul Naviglio, Santo Stefano Ticino, Sedriano e Vittuone nella citt\u00e0 metropolitana di Milano, contando circa 113.000 abitanti. \u00c8 ripartito in 19 parrocchie.\nDecanato di Rho.\nIl decanato di Rho comprende 5 comuni: Rho, Cornaredo, Lainate, Pero e Settimo Milanese con 20 parrocchie.\nDecanato di Saronno.\nFino al 1974 il decanato comprendeva anche la parrocchia dei Santi Vito e Modesto di Lomazzo, in quell'anno dapprima fu affidata al clero comasco e nel 1981 \u00e8 passata definitivamente alla diocesi di Como, acquisendo poi anche il rito romano.\nZona pastorale V di Monza.\nLa zona pastorale V comprende 152 parrocchie ed \u00e8 suddivisa in 7 decanati; segue sia il rito ambrosiano che il rito romano.\nDal 29 giugno 2018 il vicario episcopale della zona pastorale V \u00e8 mons. Luciano Angaroni.\nDecanato di Cant\u00f9.\nIl decanato di Cant\u00f9 \u00e8 frutto della fusione avvenuta nel 1972 - secondo il decreto del cardinale Giovanni Colombo - di due importanti e storiche pievi della diocesi ambrosiana, quella di Cant\u00f9 (gi\u00e0 pieve di Galliano) e quella di Mariano Comense. Conta oggi circa 115.000 abitanti e raccoglie le parrocchie del canturino e del marianese.\nFino al 1982 il decanato comprendeva anche la parrocchia di San Giovanni evangelista di Montorfano, in quell'anno \u00e8 passata alla diocesi di Como, acquisendo poi anche il rito romano.\nDecanato di Carate Brianza.\nIn seguito alla soppressione del decanato di Seregno, avvenuta il 9 settembre 2014, il decanato di Carate Brianza incorpora le parrocchie site nel comune di Giussano.\nDecanato di Monza.\nTutte le parrocchie di Monza, Brugherio e Villasanta seguono il rito romano.\nDecanato di Seregno-Seveso.\nIn seguito alla soppressione del decanato di Seregno, avvenuta il 9 settembre 2014, il decanato di Seveso assume la denominazione di \"decanato di Seregno-Seveso\" ed incorpora le parrocchie site nel comune di Seregno.\nZona pastorale VI di Melegnano.\nLa zona pastorale VI comprende 140 parrocchie ed \u00e8 suddivisa in 6 decanati; segue sia il rito ambrosiano che il rito romano.\nDal 1\u00ba settembre 2015 il vicario episcopale della zona pastorale VI \u00e8 mons. Michele Elli.\nDecanato di Abbiategrasso.\nTutti i comuni sono compresi nella citt\u00e0 metropolitana di Milano, ad eccezione di Casorate Primo che \u00e8 in provincia di Pavia.\nDecanato di Cesano Boscone.\nTutti i comuni sono compresi nella citt\u00e0 metropolitana di Milano.\nDecanato di Melegnano.\nTutti i comuni sono compresi nella citt\u00e0 metropolitana di Milano, tranne quello di Siziano che \u00e8 in provincia di Pavia.\nDecanato di Melzo.\nTutti comuni sono compresi nella citt\u00e0 metropolitana di Milano.\nDecanato di San Donato-Peschiera Borromeo.\nDecanato nato nel febbraio 2021 dalla fusione dei decanati di \"San Donato\" e \"Peschiera Borromeo\". Tutti comuni sono compresi nella citt\u00e0 metropolitana di Milano.\nDecanato di Treviglio.\nIl decanato di Treviglio segue il rito romano, poich\u00e9 tutte le parrocchie che lo compongono appartenevano alla diocesi di Bergamo fino alla seconda met\u00e0 del '700. Tutti comuni sono compresi nella provincia di Bergamo.\nDecanato di Trezzo sull'Adda.\nParte del decanato di Trezzo sull'Adda segue il rito romano.\nZona pastorale VII di Sesto San Giovanni.\nLa zona pastorale VII comprende 66 parrocchie ed \u00e8 suddivisa in 6 decanati; segue il rito ambrosiano.\nDal 29 giugno 2018 il vicario episcopale della zona pastorale VII \u00e8 don Antonio Novazzi."}
{"id": "2092700", "revid": "251304", "url": "https://it.wikipedia.org/wiki?curid=2092700", "title": "Gran Premio degli Stati Uniti d'America 2002", "text": "Il Gran Premio degli Stati Uniti 2002 \u00e8 stato un Gran Premio di Formula 1 disputato il 29 settembre 2002 in un circuito ricavato all'interno dell'ovale di Indianapolis. La gara fu vinta da Rubens Barrichello con appena undici millesimi di vantaggio sul compagno di squadra Michael Schumacher. Il pilota brasiliano aveva sopravanzato il compagno di squadra pochi metri prima della linea del traguardo, dopo che questi aveva condotto la gara dal primo giro. Si tratt\u00f2 probabilmente del distacco minimo tra primo e secondo classificato nella storia della Formula 1; l'incertezza deriva dal fatto che nel Gran Premio d'Italia 1971, vinto da Peter Gethin con appena 0\"01 di vantaggio su Ronnie Peterson, i distacchi erano arrotondati al centesimo di secondo.\nVigilia.\nAspetti sportivi.\nLa Sauber sostitu\u00ec, solo per questa gara, Felipe Massa con Heinz-Harald Frentzen, gi\u00e0 sotto contratto con la scuderia svizzera per la stagione successiva. Il pilota brasiliano avrebbe dovuto subire l'arretramento di dieci posizioni sulla griglia di partenza per una scorrettezza commessa ai danni di Pedro de la Rosa nel corso del Gran Premio d'Italia.\nAspetti tecnici.\nCon i campionati gi\u00e0 largamente decisi, praticamente tutte le scuderie si concentrarono pienamente sulle vetture che avrebbero corso l'anno successivo, portando in pista nuove soluzioni destinate a essere impiegate nel 2003. In particolare, la McLaren introdusse una nuova sospensione anteriore, gi\u00e0 utilizzata per parecchi mesi in test privati e caratterizzata dall'avere il puntone collegato direttamente al portamozzo invece che al triangolo inferiore, soluzione impiegata dalla Ferrari gi\u00e0 da diverse stagioni. La BAR port\u00f2 in gara delle nuove pinze dei freni costruite dalla Brembo e parecchio alleggerite rispetto al modello standard, mentre la Honda forn\u00ec alla scuderia anglo-americana e alla Jordan una versione evoluta del motore per le qualifiche.\nInfine, la Toyota introdusse una nuova configurazione aerodinamica all'anteriore, simile a quella di Williams e Jordan e caratterizzata da profili aerodinamici di dimensioni pi\u00f9 contenute rispetto ai precedenti dietro alle ruote anteriori e da due appendici aerodinamiche parallele al fondo davanti all'ingresso delle fiancate. In gara, per\u00f2, le vetture nipponiche tornarono ad adottare la soluzione abituale.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nLa Ferrari si mostr\u00f2 nettamente pi\u00f9 competitiva degli avversari nelle qualifiche, con Michael Schumacher e Barrichello che risultarono i pi\u00f9 veloci in tutti i settori della pista e occuparono la prima fila. Al terzo posto si inser\u00ec Coulthard, che precedette Montoya di appena un millesimo. Il colombiano, pur facendo segnare intertempi migliori del rivale, non riusc\u00ec ad avvicinarsi al proprio giro ideale, peggiorandolo di oltre tre decimi. Ralf Schumacher e R\u00e4ikk\u00f6nen occuparono la terza fila, davanti a Villeneuve, Trulli, Fisichella e Heidfeld.\nWarm up.\nNel warm up di domenica mattina i migliori tempi furono i seguenti:\nGara.\nResoconto.\nAl via non si verificano incidenti e alla fine del primo passaggio Michael Schumacher conduceva la gara davanti a Barrichello, Coulthard, Ralf Schumacher, Montoya, Trulli e R\u00e4ikk\u00f6nen. All'inizio del secondo giro Montoya affianc\u00f2 il compagno di squadra all'esterno della prima curva: Ralf Schumacher cerc\u00f2 di resistere all'interno, ma perse il controllo della vettura sul cordolo e fin\u00ec per scontrarsi con il colombiano. Montoya scivol\u00f2 al settimo posto, mentre Ralf Schumacher fu costretto ai box con l'alettone posteriore divelto. I due ferraristi staccarono rapidamente il gruppo, mentre alle loro spalle Coulthard e Trulli mantennero la terza e la quarta posizione.\nR\u00e4ikk\u00f6nen, rallentato da un problema al motore, che funzionava con soli nove cilindri per via di un guasto ad una candela, fu sopravanzato da Villeneuve nel corso del dodicesimo passaggio, perdendo poi anche la sesta posizione a vantaggio di Montoya quattro tornate pi\u00f9 tardi. Il finlandese continu\u00f2 la sua gara fino al 50\u00ba giro, quando il motore cedette definitivamente. La gara fu ravvivata solo dalle differenti strategie scelte dai piloti: i ferraristi e Villeneuve effettuarono due pit stop, mentre Coulthard, Trulli e Montoya si fermarono ai box una sola volta.\nSchumacher e Barrichello rifornirono rispettivamente al 27\u00ba ed al 28\u00ba passaggio, mantenendo le prime posizioni anche dopo la sosta ai box. Coulthard ritard\u00f2 il pit stop addirittura fino al 42\u00ba passaggio, conservando la terza posizione. Alle sue spalle Montoya approfitt\u00f2 delle soste ai box per sorpassare Trulli e Villeneuve. Il pilota canadese super\u00f2 l'abruzzese in pista nel corso del 34\u00ba giro, ma perse nuovamente la posizione a vantaggio del rivale quando si ferm\u00f2 per la seconda volta ai box.\nNegli ultimi giri Schumacher e Barrichello rallentarono notevolmente, preparando un arrivo in parata: sulla linea del traguardo, per\u00f2, Barrichello super\u00f2 il compagno di squadra, vincendo per appena undici millesimi di secondo. Inizialmente sembr\u00f2 che Schumacher avesse confuso la linea del traguardo con quella di partenza, posta pi\u00f9 indietro, rallentando pi\u00f9 del dovuto: a fine gara, per\u00f2, il pilota tedesco dichiar\u00f2 di aver deciso autonomamente di lasciar passare il compagno di squadra, per ripagarlo del gesto compiuto nel Gran Premio d'Austria, quando Barrichello gli aveva ceduto la vittoria sul traguardo dopo aver ricevuto un controverso ordine di squadra. Questo episodio scaten\u00f2 comunque diverse polemiche nel dopogara.\nFonti.\nTutti i dati statistici sono tratti da Autosprint n.40/2002"}
{"id": "2092702", "revid": "1573940", "url": "https://it.wikipedia.org/wiki?curid=2092702", "title": "Heterixalus madagascariensis", "text": "Heterixalus madagascariensis ) \u00e8 una rana della famiglia Hyperoliidae, endemica del Madagascar.\nDescrizione.\n\u00c8 una delle specie di \"Heterixalus\" di maggiori dimensioni, potendo raggiungere i 35\u00a0mm di lunghezza nei maschi e i 40\u00a0mm nelle femmine.La livrea \u00e8 uniformemente bianca sul dorso quando esposta al sole, tendente al giallo se all'ombra. Gli occhi sono contornati di nero e una stria nera \u00e8 presente tra le narici e gli occhi. Gli arti sono di colore giallo-arancio.\nDistribuzione e habitat.\n\u00c8 una specie diffusa nel Madagascar nord-orientale e orientale, dal livello del mare sino a 800\u00a0m di altitudine. Presente anche sull'isola di Nosy Boraha. La si pu\u00f2 osservare all'interno del Parco nazionale di Masoala."}
{"id": "2092704", "revid": "2191572", "url": "https://it.wikipedia.org/wiki?curid=2092704", "title": "Piazza Mokarta", "text": "Piazza Mokarta \u00e8 una delle piazze principali della citt\u00e0 di Mazara del Vallo. Leggenda vorrebbe che la piazza abbia preso nome da un generale arabo che nel 1075 assedi\u00f2 la citt\u00e0 siciliana finch\u00e9 non venne sconfitto dalle forze di Ruggero I d'Altavilla. In realt\u00e0, invece, ha preso nome dalla porta che ivi si ergeva, Porta Mokarta, dal nome del castello Moyharta o Moxharta, segnato sulle mappe medievali, al quale conduceva la via fuori le mura.\nLa piazza \u00e8 dominata dall'Arco Normanno, porta d'ingresso dell'antico castello fatto erigere dopo il 1072 dallo stesso Ruggero in difesa della citt\u00e0. \nNella piazza si trova una scultura-fontana bronzea raffigurante dei mostri marini emergenti dalle acque, opera di Pietro Consagra. L'opera intitolata \"Uomini che vengono dal mare\" \u00e8 posizionata nel lato della piazza che si apre verso il mare.\nLa leggenda del generale arabo sconfitto da Ruggero I \u00e8 riportata dal Pitr\u00e8. Il quale racconta che \"il fortunato normanno combattendo valorosamente contro gli infedeli si inoltr\u00f2 nel mare e stava per rimanere vittima e annegare soverchiato dai nemici se non fosse stato in tempo soccorso dal SS. Salvatore cui aveva fatto voto d\u2019innalzare in quel sito un tempio, come poi fece\". \nIl tempio innalzato da Ruggero I \u00e8 la Cattedrale del Santissimo Salvatore di Mazara, distante pochi metri da piazza Mokarta, sulla cui facciata, rifatta nel secolo XVII, \u00e8 stato posto un gruppo in marmo bianco, eseguito a spese del vescovo Bernardo Guasco nel 1584. La scultura in marmo rappresenta Ruggero a cavallo e sotto il cavallo un personaggio saraceno. Ma, come riporta il Pitr\u00e8, fu il popolo a vedere in quel saraceno un capitano di nome Mokarta."}
{"id": "2092707", "revid": "287204", "url": "https://it.wikipedia.org/wiki?curid=2092707", "title": "Tech (fiume)", "text": "Il Tech (francese: \"Le Tech \") \u00e8 un fiume della Francia meridionale lungo 84\u00a0km che sfocia nel Golfo del Leone a circa 5\u00a0km a nord di Argel\u00e8s-sur-Mer.\nGeografia.\nIl fiume nasce sul versante orientale del Roc Colom nei Pirenei Orientali e scorre in direzione ovest-&gt;est prima nella regione del Vallespir, che attraversa interamente, poi nella piana del Rossiglione fino a gettarsi nel Mediterraneo fra Elne e Argel\u00e8s-sur-Mer.\nIl bacino idrografico del Tech ha una superficie di circa 750\u00a0km\u00b2 ed \u00e8 composto da due zone abbastanza diverse:\nI principali affluenti sono:\nCitt\u00e0 attraversate.\nLe citt\u00e0 attraversate sono:"}
{"id": "2092710", "revid": "285570", "url": "https://it.wikipedia.org/wiki?curid=2092710", "title": "Municipalit\u00e0 Locale di City of Motlosana", "text": ""}
{"id": "2092718", "revid": "124134669", "url": "https://it.wikipedia.org/wiki?curid=2092718", "title": "S\u00fcdtiroler Pfadfinderschaft", "text": "La S\u00fcdtiroler Pfadfinderschaft (in italiano: Associazione Scout Altoatesina), abbreviata in SP, \u00e8 l'associazione scout cattolica della minoranza di lingua tedesca della provincia autonoma di Bolzano. L'associazione \u00e8 mista e ha 600 membri divisi in sette gruppi. \u00c8 affiliata all'Associazione Guide e Scouts Cattolici Italiani (AGESCI). L'associazione possiede due campi fissi in provincia.\nStoria.\nLo scautismo in lingua tedesca in Alto Adige nasce da dei gruppi giovanili cattolici, i \"Katholische Jungschar\". A partire dal 1969 lo scautismo entra a fare parte del programma di questi gruppi. Pioniere dello scautismo sudtirolese \u00e8 stato il decano Georg Peer. Dopo aver partecipato a dei seminari della \"Deutsche Pfadfinderschaft Sankt Georg\" (DPSG) decise di inserire il metodo educativo scout nei suoi Jungschar. I primi gruppi scout (\"St\u00e4mme\") affiliati ai \"Katholische Jungschar-S\u00fcdtirol\" sono stati fondati tra il 1969 e il 1972. Il pi\u00f9 antico gruppo di scout della \"S\u00fcdtiroler Pfadfinderschaft\" \u00e8 quello di Brunico, fondato nel 1969 come \"Jungscharscouts\". Nel 1972, diciotto capi scout della SP hanno preso parte a diversi corsi di formazione del DPSG. Il 25 aprile 1973 la \"S\u00fcdtiroler Pfadfinderschaft\" \u00e8 stata istituita come associazione indipendente.\nNel 1997 venne affiliata all'AGESCI. Scout e guide della \"S\u00fcdtiroler Pfadfinderschaft\" hanno preso parte al 20\u00b0 e al 21\u00ba Jamboree mondiale dello scautismo. Scout e guide della \"S\u00fcdtiroler Pfadfinderschaft\" spesso prendono parte a campi e a corsi di formazione in altri paesi di lingua tedesca (per esempio, nel 2003 alla \"Free Life Jamboree\" in Austria o nel 2006 al Raduno Nazionale del Liechtenstein). La \"S\u00fcdtiroler Pfadfinderschaft\" \u00e8 membro della \"Deutschsprachige Konferenz der Pfadfinderverb\u00e4nde\".\nLa \"S\u00fcdtiroler Pfadfinderschaft\" prende parte, in periodo d'avvento, assieme ad altre associazioni, alla distribuzione, per la Provincia di Bolzano, della \"Luce della Pace di Betlemme\". Dal 1991 la Luce della Pace da Betlemme \u00e8 trasmessa alle diverse associazioni Scout nel corso di una cerimonia sul Passo del Brennero dall'associazione austriaca \"Pfadfinder und Pfadfinderinnen \u00d6sterreichs\" del Tirolo.\nLa SP dal 1983 pubblica una propria rivista, le \"Rauchzeichen: Zeitschrift der S\u00fcdtiroler Pfadfinderschaft\" (letteralmente: \"segnali di fumo\").\nGruppi.\nNel 2011 l'associazione ha otto gruppi attivi:\nLa SP conta circa 600 membri al 2011.\nAltre associazioni scout nella provincia di Bolzano.\nIn Alto Adige ci sono quattro gruppi scout dell'AGESCI (Bolzano 2 e 4, Merano 1 e Laives 3), tre del CNGEI (Bolzano 2, Bolzano 3 e Merano 4), uno della FSE (Merano 3) e uno dell'ASCI - Esploratori e Guide d'Italia (Merano 3). Lo scautismo adulto comprende due comunit\u00e0 del MASCI (a Bolzano e Merano), dei Cavalieri e delle Dame di San Giorgio (a Merano) e il Clan senior della Sezione CNGEI di Bolzano."}
{"id": "2092722", "revid": "709565", "url": "https://it.wikipedia.org/wiki?curid=2092722", "title": "Sulle ali dei Dragon Flyz", "text": "Sulle ali dei Dragon Flyz (\"Dragon Flyz\") \u00e8 una serie televisiva a cartoni animati prodotta da Gaumont e Abrams/Gentile Entertainment nel 1997.\nTrama.\nIn un futuro post-apocalittico, una guerra atomica porta la distruzione su tutto il globo. \nQuasi tutta la civilt\u00e0 umana e le loro tecnologie scientifiche vennero distrutte.\nI superstiti si rifugiarono nell'ultimo baluardo del progresso dell'umanit\u00e0: una citt\u00e0 voltante ribattezzata \"Citt\u00e0 D'aria\" una grande arca che ospita anche gli animali superstiti del mondo.\nLa squadriglia dei Dragon Flyz, composta da dragoni che cavalcano draghi volanti, transitano dai cieli alla terra per recuperare cristalli d'ambra: pietre indispensabili ai generatori che mantengono in volo la citt\u00e0. \nTuttavia sulla terra vi sta il terribile Mente Nera, il signore dei draghi rossi, che vuole catturarli tutti e prendere il potere per dominare la citt\u00e0 d'aria.\nNel corso della serie i Dragon Flyz viaggiano per la terra alla ricerca di un luogo ancora ospitale per scendere dalla citt\u00e0 d'aria e ricominciare a vivere."}
{"id": "2092725", "revid": "125408284", "url": "https://it.wikipedia.org/wiki?curid=2092725", "title": "Cassa Lombarda", "text": "Cassa Lombarda \u00e8 una Banca Privata milanese fondata nel 1923 che opera prevalentemente nell'area del Private Banking e che si propone come boutique di Wealth Management dall\u2019approccio ai servizi di investimento di tipo sartoriale. La Banca \u00e8 parte di un Gruppo di respiro internazionale specializzato nel Wealth Management grazie al quale propone le soluzioni tipiche di un ampio e solido network finanziario.\nStoria.\nNel 1923 un gruppo di imprenditori lombardi decide di dar vita alla \"Cassa Lombarda di depositi\", un Istituto Bancario con vocazione di banca personale e che nel corso dei decenni successivi conquista una Clientela di spessore.\nLa sede iniziale viene stabilita a Milano in Corso Umberto I, l\u2019odierna Via Turati, per poi trasferirsi nel 1941 nel Palazzo Trivulzio in Via Manzoni 14, ad oggi la sede centrale della Banca.\nNegli anni ottanta del XX secolo, Cassa Lombarda valorizza la propria posizione di indipendenza e con l\u2019ingresso della Compagnie de l\u2019Occident pour la Finance et l\u2019Industrie (COFI) come controllante, la Banca si modernizza ed internazionalizza, ampliando l'offerta di servizi bancari e finanziari per la propria Clientela. Si rafforza cos\u00ec il modello di rapporto personalizzato che ancora oggi caratterizza il modello operativo di Cassa Lombarda. che decide di ampliare l'offerta di servizi bancari e finanziari per la propria clientela.\nDal 2017, insieme a PKB, Cassa Lombarda costituisce un gruppo con focus nel Private Banking, il cui modello di servizio trova il giusto equilibrio tra la nota riservatezza elvetica e la vicinanza e l\u2019interattivit\u00e0 nel rapporto con il Cliente.\nOggi Cassa Lombarda si contraddistingue per i valori di solidit\u00e0, trasparenza, indipendenza ed orientamento al Cliente, e si propone come player di nicchia capace di adattarsi alle esigenze individuali di ogni Cliente grazie ai suoi team di professionisti ed esperti dedicati.\nCompagine Azionaria.\nCassa Lombarda \u00e8 controllata dal gruppo \"AURIGA S.A.\""}
{"id": "2092729", "revid": "6923", "url": "https://it.wikipedia.org/wiki?curid=2092729", "title": "Garelli VIP", "text": "Il Garelli VIP \u00e8 un ciclomotore prodotto dalla casa motociclistica italiana Agrati-Garelli dal 1978 al 1991.\nNel 2001 e nel 2006 tale denominazione \u00e8 stata reintrodotta attribuita a scooter di produzione cinese.\nVIP 1-2-3-4.\nPresentato nel 1978 come erede del Gulp, il Vip ne manteneva le caratteristiche tecniche, ma con una ciclistica nuova. Tre le versioni al lancio:\nSuccessivamente la gamma verr\u00e0 ampliata con una versione a 4 marce a pedale (il \"Vip 4V\"), che nel tempo guadagner\u00e0 anche la lubrificazione separata (1982). Da ricordare, nel 1984, il lancio del \"Vip 4V Trussardi\", rivisto dalla nota casa di moda con inserti in radica sul serbatoio, borse laterali e portadocumenti sul manubrio in crespo con guarnizioni in pelle, costruito in mille esemplari numerati.\nCon la crisi finanziaria della Casa lombarda, la produzione del Vip cess\u00f2 nel 1991, in seguito alla liquidazione della Garelli.\nRiutilizzo della denominazione.\nLa denominazione Garelli VIP fu reintrodotta nel 2001 attribuita ad uno scooter prodotto in Cina commercializzato in Italia fino al 2002; tale scooter adotta una motorizzazione 50 due tempi, abbinata ad un cambio automatico e una nuova forcella monobraccio.\nNel 2006 viene presentato un nuovo scooter denominato Garelli VIP sempre di produzione cinese, cambiando completamente forma e motorizzazione e con una forcella tradizionale, prodotto fino al 2007, in quest'ultimo anno di produzione adott\u00f2 un inedito motore quattro tempi.\nTali modelli non avevano nulla in comune con lo storico VIP, trattandosi di semplici scooter cinesi rimarchiati prodotti a Jiangmen dalla Baotian Motorcycle."}
{"id": "2092730", "revid": "253269", "url": "https://it.wikipedia.org/wiki?curid=2092730", "title": "Spencer Breslin", "text": "Biografia.\nSpencer Brelisn \u00e8 figlio di Kim e Michael Breslin, fratello minore di Ryan Breslin (nato nel 1985) e fratello maggiore dell'attrice Abigail Breslin (nata nel 1996). \nSpencer ha esordito nel 2000 il film commedia/fantastico \"Faccia a faccia\" (\"The Kid\"), accanto a Bruce Willis; successivamente ha preso parte in \"Che fine ha fatto Santa Clause?\" (\"The Santa Clause 2\").\nHa lavorato anche come doppiatore per vari film d'animazione e cartoni animati.\nPremi e riconoscimenti.\nBreslin ha conseguito una vittoria agli \"Young Artist Awards\" e 5 candidature, di cui 3 per la medesima categoria, 1 per i \"Saturn Awards\" e 1 per gli \"YoungStar Awards\"."}
{"id": "2092732", "revid": "287204", "url": "https://it.wikipedia.org/wiki?curid=2092732", "title": "Lisa Fonssagrives", "text": "Biografia.\nIndicata da molti come la prima supermodel della storia, Lisa Fonssagrives comparve sulla copertina di numerose riviste durante gli anni trenta, quaranta e cinquanta, fra cui \"Life\", \"Town &amp; Country,\" \"Vanity Fair e Vogue\".\nSi trasfer\u00ec dalla natale Svezia a Parigi per studiare balletto.\nFonssagrives una volta descrisse se stessa come \"un bell'appendiabiti\".\nLavor\u00f2 con diversi fotografi di moda inclusi George Hoyningen-Huene, Man Ray, Horst, Erwin Blumenfeld, George Platt Lynes, Richard Avedon, e Edgar de Evia ed alla fine spos\u00f2 il fotografo francese Fernand Fonssagrives nel 1935. In seguito la coppia divorzi\u00f2 e la Fonssagrives si rispos\u00f2 con un altro fotografo, Irving Penn, nel 1950. Ebbe una figlia dal primo matrimonio, Mia Fonssagrives-Solow, costumista ed uno dal secondo matrimonio Tom Penn, designer.\nLisa Fonssagrives mor\u00ec nel 1992 all'et\u00e0 di 80 anni."}
{"id": "2092740", "revid": "188323", "url": "https://it.wikipedia.org/wiki?curid=2092740", "title": "Raffreddamento ad aria forzata", "text": ""}
{"id": "2092743", "revid": "968255", "url": "https://it.wikipedia.org/wiki?curid=2092743", "title": "Forchetta da dolce", "text": "La forchetta da dolce \u00e8 un tipo di forchetta di misura piccola usata per mangiare le torte e altri dolci solidi quando vengono serviti su un piatto a tavola. Ha la stessa dimensione di una forchetta da frutta, da cui si distingue per avere tre soli rebbi, invece che quattro. \u00c8 caratterizzata dall'avere un rebbio esterno di forma allargata rispetto agli altri in modo che possa fungere da coltello nel sezionare il dolce. Le forchette da dolce sono generalmente costruite per destrorsi, hanno il rebbio-coltello a sinistra in modo che si possa fare pressione con la mano destra."}
{"id": "2092753", "revid": "1356653", "url": "https://it.wikipedia.org/wiki?curid=2092753", "title": "Archipendolo", "text": ""}
{"id": "2092754", "revid": "1728", "url": "https://it.wikipedia.org/wiki?curid=2092754", "title": "Guerra delle Fiandre", "text": ""}
{"id": "2092755", "revid": "128334", "url": "https://it.wikipedia.org/wiki?curid=2092755", "title": "Legge", "text": "La legge (dal latino \"lex\", atto normativo) \u00e8 un concetto che si lega a vari campi scientifici e tecnici.\nNelle varie discipline.\nIn ambito giuridico o sperimentale, la legge \u00e8 dunque una formula che abbia raggiunto la necessaria efficacia espressiva per registrare e/o prevedere andamenti e/o comportamenti, secondo una sintesi effettuata \"ex ante\" nel caso della legge giuridica (poich\u00e9 la legge precede la sua successiva osservanza), o \"ex post\" nel caso della legge empirica (poich\u00e9 la legge segue la rilevazione sperimentale di una regolarit\u00e0). Le leggi puramente matematiche, d'altra parte, hanno una validit\u00e0 assoluta e atemporale che mal si riconduce alla precedente definizione.\nDistinzione per modo di produzione.\nPer le \"leggi scientifiche\" \u00e8 per\u00f2 frequente il caso di teorie che vengono derivate da necessit\u00e0 logiche o \"estetiche\", e sono solo lontanamente derivate dall'osservazione di dati sperimentali, e le cui capacit\u00e0 predittive si estendono ben oltre la casistica dalla quale sono state derivate - basti pensare alla Relativit\u00e0 generale.\nLa legge giuridica.\nIl termine \"legge\" viene usato nel diritto con una molteplicit\u00e0 di significati. Pu\u00f2, infatti, designare:\nDi questi significati, i primi due e l'ultimo possono essere riferiti anche ad ordinamenti diversi dallo stato, mentre il terzo \u00e8 riferibile ai soli ordinamenti statali e, pi\u00f9 precisamente, di quegli Stati nei quali vige il principio della separazione dei poteri e, quindi, c'\u00e8 un potere legislativo separato dagli altri poteri di uno Stato di diritto.\nNelle tre religioni monoteiste.\nNella visione biblica, cristiana ed islamica del mondo e della vita, il concetto di \"legge\" \u00e8 inteso come legge stabilita da Dio creatore dell'universo, pur riconoscendosi in genere il rispetto delle leggi umane.\nNel cattolicesimo, questa gerarchia delle fonti del diritto \u00e8 descritta nel concetto di legge morale naturale."}
{"id": "2092762", "revid": "767487", "url": "https://it.wikipedia.org/wiki?curid=2092762", "title": "Sette ore di violenza per una soluzione imprevista", "text": "Sette ore di violenza per una soluzione imprevista \u00e8 un film del 1973, diretto da Michele Massimo Tarantini.\nTrama.\nIl killer George Anderson, sotto ricatto da parte dell'avvocato Plastiropoulos che lo minaccia di diffondere dei negativi relativi ad alcune fotografie che testimoniano un delitto commesso in precedenza, accetta di eliminare Mike Papadopoulos, capocantiere dell'armatore Kavafis. Questi attena pi\u00f9 volte alla vita di Anderson, il quale trova protezione nella giovane vedova di un pilota, Elena Karlatos, che si \u00e8 innamorata di lui e scoprendo che \u00e8 stato lo stesso Kavafis ad ordinare l'uccisione del capocantiere che lo ricattava a motivo di reiterate truffe ai danni di una compagnia assicurativa."}
{"id": "2092765", "revid": "339392", "url": "https://it.wikipedia.org/wiki?curid=2092765", "title": "Pace di M\u00fcnster", "text": ""}
{"id": "2092767", "revid": "729019", "url": "https://it.wikipedia.org/wiki?curid=2092767", "title": "Coppa Europa di sci alpino 2003", "text": "La Coppa Europa di sci alpino 2003 fu la 32\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 27 novembre 2002 a Levi, in Finlandia, e si concluse il 15 marzo 2003 a Piancavallo, in Italia; furono disputate 38 gare (9 discese libere, 6 supergiganti, 11 slalom giganti, 12 slalom speciali), in 18 diverse localit\u00e0. L'austriaco Norbert Holzknecht si aggiudic\u00f2 sia la classifica generale, sia quelle di discesa libera e di supergigante; il suo connazionale Hannes Reichelt vinse quella di slalom gigante, il norvegese Aksel Lund Svindal quella di slalom speciale. L'austriaco Martin Marinac era il detentore uscente della Coppa generale.\nLa stagione femminile inizi\u00f2 il 25 novembre 2002 a \u00c5re, in Svezia, e si concluse il 14 marzo 2003 a Piancavallo, in Italia; furono disputate 36 gare (9 discese libere, 6 supergiganti, 10 slalom giganti, 11 slalom speciali), in 16 diverse localit\u00e0. L'austriaca Elisabeth G\u00f6rgl si aggiudic\u00f2 sia la classifica generale, sia quelle di slalom gigante e di slalom speciale; le sue connazionali Katja Wirth e Martina Lechner vinsero rispettivamente quelle di discesa libera e di supergigante. La tedesca Maria Riesch era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale"}
{"id": "2092772", "revid": "30445", "url": "https://it.wikipedia.org/wiki?curid=2092772", "title": "Tavoletta pretoriana", "text": "La tavoletta pretoriana \u00e8 uno strumento utilizzato per il rilievo in dettaglio dal 1590 fino a dopo la met\u00e0 del Novecento. \nDescrizione.\nEra costituito da una tavoletta in legno con sopra un apposito foglio da disegno sul quale si tracciavano direttamente le linee che venivano traguardate attraverso un'alidada con traguardi ad alette, detta \"manico di paniere\"; in alcuni strumenti era presente una diottra a cannocchiale (in genere un piccolo tacheometro). Il foglio veniva orientato mediante una bussola. Le carte in scala 1:25.000 dell'Istituto Geografico Militare sono anche note col nome di \"Tavolette\" perch\u00e9 vennero originariamente costruite tramite l'uso del suddetto strumento.\nStrumento gi\u00e0 utilizzato in epoca romana dai Mensores, assieme all'uso della groma, per delineare le carte catastali.\nL'introduzione della tavoletta pretoriana in Italia si deve all'udinese Giovanni Giacomo Marinoni (1676-1755), valente figura di tecnico e scienziato, adottata per la prima volta nelle operazioni del catasto milanese del 1720, da lui organizzate e dirette."}
{"id": "2092773", "revid": "188323", "url": "https://it.wikipedia.org/wiki?curid=2092773", "title": "Maxi-moto", "text": ""}
{"id": "2092774", "revid": "121469844", "url": "https://it.wikipedia.org/wiki?curid=2092774", "title": "Beetleborgs - Quando si scatena il vento dell'avventura", "text": "Beetleborgs - Quando si scatena il vento dell'avventura \u00e8 una serie televisiva statunitense.\nProdotta dalla Saban, \u00e8 fortemente ispirata alla serie \"sorella\" \"Power Rangers\" della stessa casa. La sigla \u00e8 scritta da Alessandra Valeri Manera e Silvio Amato e interpretata da Enzo Draghi.\nTrama.\nTre bambini coraggiosi, Roland Williams, Josephine e Andrew McCormick, vivono in una casa infestata da mostri, spettri, fantasmi e vampiri. Vogliono diventare dei supereroi chiamati Beetleborgs per combattere i cattivi e salvare il mondo."}
{"id": "2092775", "revid": "110157", "url": "https://it.wikipedia.org/wiki?curid=2092775", "title": "Campionato mondiale di pallavolo femminile 1970", "text": "Il campionato mondiale di pallavolo femminile 1970 si \u00e8 svolto dal 22 settembre al 2 ottobre 1970 a Burgas, Sevlievo, Sofia e Varna, in Bulgaria: al torneo hanno partecipato sedici squadre nazionali e la vittoria finale \u00e8 andata per la quarta volta all'URSS.\nPodio.\nCampione.\nURSS(Quarto titolo)\nSecondo posto.\nGiappone\nTerzo posto.\nCorea del Nord"}
{"id": "2092777", "revid": "287204", "url": "https://it.wikipedia.org/wiki?curid=2092777", "title": "Tony Delk", "text": ""}
{"id": "2092783", "revid": "1468869", "url": "https://it.wikipedia.org/wiki?curid=2092783", "title": "You've Lost That Lovin' Feelin'", "text": "You've Lost That Lovin' Feeling' \u00e8 una canzone dei The Righteous Brothers del 1965, numero uno negli Stati Uniti e nel Regno Unito.\nNel 1999, la performing-rights organization Broadcast Music, Inc. (BMI) ha annunciato che il brano \u00e8 il pi\u00f9 trasmesso dalle radio nel ventesimo secolo. Inoltre la canzone \u00e8 stata scelta dalla RIIA come una delle \"canzoni del secolo\".\nComposizione, registrazione e successo.\nScritta da Phil Spector, Barry Mann, e Cynthia Weil, la canzone fu registrata nello Studio A dei rinomati Gold Star Studios a Los Angeles, e vede Bill Medley come cantante principale del brano. Bobby Hatfield si univa al coro solo dopo la met\u00e0 della canzone. Fra i coristi del brano c'era anche una giovanissima Cher. La canzone registrata durava quasi quattro minuti, ed era eccessivamente lunga per poter ottenere accoglienza nelle radio. Spector rifiut\u00f2 di tagliare il brano, e fece stampare sulla copertina del disco una falsa durata di 3:05 anzich\u00e9 gli effettivi 3:45.\nDurante il Natale del 1964, la cantante britannica R&amp;B Cilla Black, pubblic\u00f2 una cover del brano prima che il singolo dei Righteous Brothers venisse importato. Per favorire la versione dei Righteous Brothers nelle classifiche inglesi, Andrew Oldham, manager dei Rolling Stones, compr\u00f2 un'intera pagina della rivista \"Melody Maker\", per dichiarare che \"You'Ve Lost That Lovin' Feeling\" era la pi\u00f9 grande produzione di Phil Spector, la musica \"del domani\" che avrebbe messo in evidenza la mediocrit\u00e0 della moderna industria discografica.\nA met\u00e0 febbraio 1965, il singolo dei Righteous Brothers era al numero uno sia negli Stati Uniti per due settimane che nel Regno Unito per due settimane ed al numero due in Irlanda. \nIl singolo fu anche l'unica canzone ad entrare nella top ten britannica in tre differenti occasioni: nel 1965, nel 1969 e nel 1990, quando fu rilanciata dal successo di \"Unchained Melody\" dovuto al successo del film \"Ghost - Fantasma\". La canzone fa parte della colonna sonora del film Top Gun (1986), con Tom Cruise.\nLa canzone \u00e8 stata classificata alla posizione 34 della Lista delle 500 migliori canzoni della storia secondo la rivista \"Rolling Stone\".\nCover.\nImportanti cover del brano sono state registrate da:"}
{"id": "2092784", "revid": "599013", "url": "https://it.wikipedia.org/wiki?curid=2092784", "title": "Tony Massenburg", "text": ""}
{"id": "2092787", "revid": "110157", "url": "https://it.wikipedia.org/wiki?curid=2092787", "title": "Merenii Noi", "text": "Merenii Noi \u00e8 un comune della Moldavia situato nel distretto di Anenii Noi di 1.512 abitanti al censimento del 2004"}
{"id": "2092802", "revid": "767487", "url": "https://it.wikipedia.org/wiki?curid=2092802", "title": "Allo di Bobbio", "text": "Biografia.\nSant' Allo (o Allone) \u00e8 uno dei 26 santi tra abati e monaci sepolti nella cripta dell'Abbazia di San Colombano di Bobbio assieme al fondatore San Colombano.\nEgli entr\u00f2 nel monastero di Bobbio sotto i primi abaziati, cio\u00e8 quando vi erano presenti pi\u00f9 di 150 monaci; molti di essi lasciarono Bobbio per rinfoltire ed evangelizzare altre parti d'Italia e d'Europa e per fondarvi celle monastiche o veri e propri monasteri.\nMor\u00ec il 31 agosto a Bobbio in una data non precisata e fu sepolto con altri nella cripta, per un periodo la festa era nel giorno della morte poi venne spostata il 16 marzo.\nCulto.\nLe reliquie, dopo 8 secoli furono trasferite dai sotterranei e collocate in un'urna lignea chiusa da cristalli, dal vescovo di Bobbio \"Mondani\" e dall'abate \"Antonio\" da Pavia nel 1482.\nNel 1910 inizi\u00f2 l'opera monumentale di sistemazione di tutta la cripta. Si inizi\u00f2 scavando una nuova scalinata dalla chiesa soprastante per poter giungere agevolmente la cripta, nello scavo e nei lavori diretti dall'architetto piemontese Cecilio Arpesani ed ai quali contribu\u00ec molto anche il cardinale primate d'Irlanda \"M. Logue\", venne ritrovato il pavimento a mosaico della chiesa del IX secolo ed inoltre tutti i santi abati e monaci dopo San Bertulfo furono collocati da vescovo \"Marelli\" nel nuovo altare marmoreo, donato dai pellegrini irlandesi ed in cui vi fu posta l'iscrizione con i nomi di tutti i santi \"colombaniani\":"}
{"id": "2092803", "revid": "122212933", "url": "https://it.wikipedia.org/wiki?curid=2092803", "title": "Esprit de Raymond de Mormoiron", "text": "Biografia.\nEsprit de Raymond de Mormoiron era figlio di Catherine D'Alleman e di Fran\u00e7ois Raymond de Mormoiron, barone di Mod\u00e8ne detto \"Gros-Mod\u00e8ne\", consigliere di stato (1617), Grand pr\u00e9v\u00f4t di Francia (1620-1642) (1570-25 agosto 1632 Avignone).\nIl 19 gennaio 1630 spos\u00f2 Margurite de la Beaume-Suze (morta nel 1649), mantenendo comunque una relazione con Madeleine B\u00e9jart, attrice dai capelli rossi della compagnia di Moli\u00e8re, dalla quale ebbe un figlio: Gaston de Raymond de Mod\u00e8ne (?-1673) barone di Gourdan. \nFu ciambellano di Gastone d'Orleans, fratello del re Luigi XIII. Partecip\u00f2 alla lega \"Per la pace universale della Cristinianit\u00e0\".\nColtiv\u00f2 molti interessi, tra cui l'astrologia e la poesia\nSpos\u00f2 nel 1666 Madeleine l'Hermitte de Souliers; mor\u00ec l'11 dicembre 1673.\nImprese militari.\nLa Marfee.\nLott\u00f2 nella Battaglia della Marf\u00e9e, alla testa di un corpo di cavalleria che lui aveva arruolato a proprie spese, diventando nemico di Richelieu, per questo il 6 settembre 1641 fu condannato a morte dal parlamento francese e fugg\u00ec nelle Fiandre, ma fu perdonato da Luigi XIII e ritorn\u00f2 in Francia.\nRivolta di Masaniello.\nPartecip\u00f2 anche alla rivolta napoletana del 1647-1648 detta di Masaniello.\nNel 1647 si trovava a Roma al seguito di Enrico II Duca di Guisa come gentiluomo di camera con Marc-Ducan de Cerisantes, quando i due furono contattati dai rivoltosi napoletani (Perrone), i quali volevano offrire la corona di Napoli al duca di Guisa, essendo questo discendente dagli Angi\u00f2.\nSbarc\u00f2 a Napoli il 15 novembre 1647 al seguito del Guisa e, dopo accordi con i rivoltosi, divenne Mastro di Campo Generale, una specie di ministro della guerra.\nIl 13 dicembre 1647 con il duca di Guisa occup\u00f2 Giugliano, casale di Aversa, e dopo pochi giorni, sempre al seguito del duca, and\u00f2 a colloquio con i nobili di Aversa in un convento dei Cappuccini, per convincerli a passare dalla loro parte.\nNel gennaio 1648 occup\u00f2 Aversa.\nIl 17 febbraio 1648 fu accusato di tradimento dal duca di Guisa e fu imprigionato alla Vicaria, ma la disfatta del Guisa gli evit\u00f2 il carnefice. Con la conquista di Napoli gli spagnoli lo condussero a Castelnuovo da dove fu liberato solo nel 1650, lo stesso anno torn\u00f2 in Francia e si occup\u00f2 solo di amministrare le sue terre."}
{"id": "2092806", "revid": "165042", "url": "https://it.wikipedia.org/wiki?curid=2092806", "title": "Ursus speleo", "text": ""}
{"id": "2092808", "revid": "599013", "url": "https://it.wikipedia.org/wiki?curid=2092808", "title": "Shawn Redhage", "text": ""}
{"id": "2092809", "revid": "165042", "url": "https://it.wikipedia.org/wiki?curid=2092809", "title": "Ursus Speleus", "text": ""}
{"id": "2092829", "revid": "440475", "url": "https://it.wikipedia.org/wiki?curid=2092829", "title": "SuperGulp! Fumetti in TV", "text": ""}
{"id": "2092830", "revid": "106908", "url": "https://it.wikipedia.org/wiki?curid=2092830", "title": "Daniela Pe\u0161tov\u00e1", "text": "Carriera.\nNata in Cecoslovacchia, Daniela Pe\u0161tov\u00e1 viene scoperta dalla agenzia Madison Modeling di Dominique Caffin. Dopo aver vinto un concorso di bellezza, la Pe\u0161tov\u00e1 si trasferisce a Parigi per firmare un contratto con la Madison Modelling Agency, per poi trasferirsi nuovamente a New York dove comincia la sua carriera.\nCompare sulle copertine di importantissime riviste di moda come \"GQ\", \"Marie Claire\", \"Cosmopolitan\", \"Glamour\", \"Elle\", \"Vogue\" e \"Sports Illustrated Swimsuit Issue\". Contemporaneamente \u00e8 la testimonial della L'Or\u00e9al e di Victoria's Secret.\nNonostante la sua carriera sia basata su lavori molto pi\u00f9 redditizi come Victoria's Secret, ha comunque calcato le passerelle di alta moda per le maison Giorgio Armani, Genny, Mario Valentino, Prada, Ralph Lauren, Christian Dior, Genny, Blumarine, Michael Kors, Max Mara e prestato il proprio volto per le campagne pubblicitarie di Givenchy, Christian Dior, Nicole Miller, Avon, Revlon e altre.\nSoprannominata \"il camaleonte\" per i suoi continui cambi di look, nel 2012 presenta per le tv Nova e Mark\u00edza la versione ceco-slovacca di MasterChef.\nVita privata.\nLa Pe\u0161tov\u00e1 ha sposato Tommaso Buti, ex direttore e socio principale di \"Fashion Caf\u00e8\" nel 1995, dal quale ha avuto un figlio, Yannick Fausto nel 1996. La coppia ha poi divorziato nel 1998. In seguito la modella ha avuto una figlia nel 2002, Ella, e un altro figlio nel 2009 con il suo partner attuale, il cantante slovacco Pavol Habera."}
{"id": "2092831", "revid": "466539", "url": "https://it.wikipedia.org/wiki?curid=2092831", "title": "Varni\u021ba", "text": "Varni\u021ba \u00e8 un comune della Moldavia di 4.210 (dati 2004) abitanti situato nel Distretto di Anenii Noi.\nGeografia fisica.\nIl comune \u00e8 situato a pochi chilometri da Bender (Tighina) del quale \u00e8 considerato parte dell'agglomerato urbano, anche per i legami storici con la relativa fortezza. Dopo la Guerra di Transnistria del 1992, Varni\u021ba rimase sotto il controllo governativo, mentre Bender pass\u00f2 sotto il controllo dei separatisti. I leader Transnistri dichiarano Varni\u021ba sotto il loro controllo ma in realt\u00e0 tutti i tentativi per prendere il controllo del comune fallirono.\nSociet\u00e0.\nEvoluzione demografica.\nIn base al censimento del 2004, il comune conta 4.210 abitanti di cui:"}
{"id": "2092832", "revid": "1543377", "url": "https://it.wikipedia.org/wiki?curid=2092832", "title": "Lactobacillus rhamnosus", "text": " \nLactobacillus rhamnosus \u00e8 il batterio probiotico pi\u00f9 studiato tra i lactobacilli. Produttore di acido lattico solo in forma levogira; \u00e8 capace di fementare il ramnosio, caratteristica per il quale viene identificato.\nCome tutti i lactobacilli, \u00e8 un Gram + e presenta la classica forma a bastoncino; cresce in piccole catene batteriche, cosa che favorisce la sua resistenza al congelamento e liofilizzazione. Il \"lactobacillus rhamnosus\" non possiede DNA plasmidico, il suo impiego per scopi medici quindi viene considerato pi\u00f9 sicuro.\nAlcuni ceppi di Lactobacillus rhamnosus sono considerati probiotici. Esistono diverse sottospecie usate come probiotici per la prevenzione e la terapia di diverse condizione morbose nell'uomo: tra i pi\u00f9 studiati c'\u00e8 il Lactobacillus rhamnosus GG (ATCC 53.103); questo \u00e8 un ceppo di L. rhamnosus isolato nel 1983 dal tratto intestinale di esseri umani sani e brevettato il 17 aprile 1985 da Sherwood Gorbach e Barry Goldin. Il brevetto si rifer\u00ec inizialmente ad un ceppo di \"L. acidophilus GG\" (ATCC 53.103), poi riclassificato successivamente come ceppo di L. rhamnosus. Altri ceppi usati sono il Lactobacillus rhamnosus LR-32 (ATCC 5217), il GR-1, Lc-705, R-11, l'HN001, LR04.\nCaratteristiche biologiche.\n\"Lactobacillus rhamnosus GG\" resiste all'acidit\u00e0 gastrica e ai sali biliari ed \u00e8 in grado di aderire alla mucosa gastrointestinale. Il fatto che questo batterio sia resistente all'acidit\u00e0 gastrica e ai sali biliari \u00e8 conseguenza della sua capacit\u00e0 di produrre proteine antistress che gli conferiscono maggiori possibilit\u00e0 di sopravvivenza nel transito intestinale dopo l'assunzione orale.\nL'alto livello di adesione alla mucosa intestinale \u00e8 spiegabile per la presenza sulla parete batterica di un esopolisaccaride ricco in galattosio; nonch\u00e9 per la capacit\u00e0 del batterio di produrre proteine di superficie simili a \"pili\" capaci di mediare l'adesione alle cellule epiteliali.\nLa modulazione indotta sul sistema immunitario sembra trovare spiegazione nella scoperta di una proteina solubile secreta dal \"L. rhamnosus\", la proteina P40. Sembra che questa proteina riduca lo stato infiammatorio e l'apoptosi delle cellule epiteliali migliorando l'effetto barriera nei confronti dei patogeni intestinali. Il \"Lactobacillus rhamnosus\" inibisce l'apoptosi intestinale delle cellule epiteliali e migliora le funzioni di barriera dell'intestino grazie ad una modulazione della ciclossigenasi-2 (COX-2).\nll \"Lactobacillus rhamnosus GG\" \u00e8 capace di stimolare la produzione di alcune citochine quali:\nIl Lactobacillus rhamnosus LR04 \u00e8 in grado di aumentare significativamente la secrezione delle seguenti citochine:\nUna ricerca condotta su animale a Jena in Germania presso l'Universit\u00e0 \"Friedrich Schiller\" ha dimostrato che l'associazione tra il \"Lactobacillus rhamnosus\" e il \"Bifidobacterium lactis\" \u00e8 in grado di prevenire la genotossicit\u00e0 indotta da un potente cancerogeno, l'azossimetano (sostanza cancerogena e neurotossica) e i conseguenti tumori dell'intestino cieco del modello animale usato.\nImpieghi clinici.\nMICI.\nI probiotici in generale ed in particolare il \"L. rhamnosus\" mostra di possedere importanti propriet\u00e0 preventive e/o curative nei confronti di malattie infiammatorie croniche intestinali (MICI).\nMalattia di Crohn.\nQuattro studi pubblicati, al luglio 2012, mostrano dati circa l'utilit\u00e0 del \"L. rhamnosus\" nella malattia di Crohn.\nColite ulcerosa.\nLa colite ulcerosa \u00e8 una forma di IBD (inflammatory bowel disease). Il \"L. rhamnosus\" mostra interessanti propriet\u00e0 preventive e/o terapeutiche in questa patologia.\nIBD.\nI probiotici possono essere utili per la prevenzione della malattia infiammatoria intestinale insieme ad altre patologie. Tra i probiotici con il maggior numero di vantaggi comprovati vi \u00e8 il \"Lactobacillus rhamnosus\".\nEscherichia coli.\nIl \"Lactobacillus rhamnosus\" inibisce i ceppi diarrogeni di Escherichia Coli\nDiarrea.\n\"L. rhamnosus\" \u00e8 utile nella prevenzione della diarrea da rotavirus nei bambini. Sono stati evidenziati vantaggi nella prevenzione e nel trattamento di vari tipi di diarrea nei bambini e negli adulti. \"L. rhamnosus\" pu\u00f2 essere utile nella prevenzione della diarrea associata agli antibiotici e della diarrea nosocomiale, fatto recentemente supportato dalle linee guida europee. Questo batterio pu\u00f2 anche ridurre il rischio di incorrere nella diarrea del viaggiatore.\nIn particolare, \u00e8 stato dimostrato che il Lactobacillus rhamnosus LR04 \u00e8 tra i ceppi di lactobacilli pi\u00f9 efficaci nell\u2019inibire la crescita dei principali ceppi diarrogeni di Escherichia coli.\nDermatologia.\n\"L. rhamnosus\" ha dimostrato potenziale efficacia nel trattamento e nella prevenzione primaria della dermatite atopica, anche se i risultati degli studi non sono stati tutti positivi. \nUno studio clinico a sette anni ha dimostrato che questo batterio \u00e8 utile per prevenire la dermatite atopica nei bambini ad alto rischio.\nSicurezza.\n\"L. rhamnosus\" potrebbe non essere vantaggioso per alcuni sottogruppi della popolazione; in rare circostanze, specialmente per i neonati o coloro che hanno una situazione di immunocompromissione, visto che pu\u00f2 dare endocardite o sepsi. Per la popolazione sana l'ingestione di questo batterio \u00e8 considerata sicura e i dati mostrano una crescita significativa del consumo nella popolazione che non ha portato ad un aumento dei casi di batteriemia.\nNel gatto \u00e8 stata individuata la DL50 che \u00e8 pari a 6 g/kg/die (grammi per chilo di peso corporeo al giorno). "}
{"id": "2092833", "revid": "161374", "url": "https://it.wikipedia.org/wiki?curid=2092833", "title": "Supergulp - I fumetti in TV", "text": ""}
{"id": "2092841", "revid": "599013", "url": "https://it.wikipedia.org/wiki?curid=2092841", "title": "Dave Jamerson", "text": ""}
{"id": "2092854", "revid": "1699816", "url": "https://it.wikipedia.org/wiki?curid=2092854", "title": "Street Fighter EX 2", "text": " \u00e8 un picchiaduro 3D prodotto dalla Capcom e pubblicato dalla Arika, distribuito sulla scheda arcade Sony ZN-2 hardware nel 1998. \u00c8 sequel dell'originale \"Street Fighter EX\", spin-off 3D di \"Street Fighter\".\nUna versione migliorata chiamata Street Fighter EX 2 Plus fu pubblicata nel giugno del 1999 in versione Arcade; in seguito fu trasportata come conversione su Sony PlayStation. \"Street Fighter EX 3\" \u00e8 seguito ed ultimo capitolo di questa saga.\nModalit\u00e0 di gioco.\n\"Street Fighter EX 2\" include tutte le caratteristiche di \"Street Fighter EX Plus\", la versione aggiornata del prequel. Tra le features incluse, abbiamo la \"Spezza Guardia\" (mossa unica che stordisce per qualche secondo, rompendo la difesa, l'avversario) e la \"Annulla Super\" (abilit\u00e0 che permette di asseguire una seconda Super ad un'altra). \nL'aggiunta principale sono le \"Excels Combo\" (\"excel\" sta, in inglese, per abbreviazione di \"extra cancel\", \"annullatrici extra\"). Come le \"Custom Combo\" di \"Street Fighter Alpha\", permettono il susseguirsi di combo veloci con attacchi base e speciali che, alla fine o nell'intermezzo, se si ha a disposizione per lo meno una barra super, determinano una terminazione con una Super Finish.\nIl tempo per effettuarle \u00e8 alquanto limitato, e non si possono connettere mosse uguali di seguito. In \"Ex Two Plus\", questo limite \u00e8 stato rimosso.\nPersonaggi.\nDella serie classica di Street Fighter abbiamo a disposizione i seguenti personaggi:\nEsclusivi della serie EX abbiamo, invece, i seguenti, con tanto di roster innovato:\nVersioni.\nArcade.\n\"Street Fighter EX2 Plus\", versione migliorata del gioco, fu commercializzata anni dopo l'originale \"Street Fighter EX2\", migliorandolo notevolmente sia graficamente che nell'ambito del sonoro. \nAppaiono tutti i personaggi della saga EX, Hayate escluso. Nanase,M.Bison, Pullum Purna e Darun Mister appaiono come personaggi regolari, di cui questi ultimi tre furono rimossi in EX2. \nSagat debutta nella saga \"EX\" assieme a Vulcano Rosso, combattente italiano alla ricerca della sua ragazza, rapita da Shadowlaw per ragioni misteriose, e con Area, ragazza prodigio esperta nella costruzione delle macchine. \nUna versione inutilizzabile di M.Bison, chiamata \"M.Bison II\", molto pi\u00f9 potente e con la barra SUPER! infinita, appare come boss finale se non si \u00e8 perso uno scontro e tutti i personaggi combattuti sono stati sconfitti con la METEOR!, ovvero la super pi\u00f9 potente di tutte.\nLa METEOR! \u00e8 diventata prerogativa di tutti i personaggi perch\u00e9, nell'EX2, solo alcuni l'avevano a disposizione.\nConsole.\nUna conversione per console di \"Street Fighter EX 2 Plus\" approd\u00f2 nel 1999, distribuita alcuni mesi dopo la versione arcade. \u00c8 possibile giocare la modalit\u00e0 Arcade, Versus, Pratice e due modalit\u00e0 speciali: \"director mode\", che ci permette di disputare incontri tra i personaggi gestiti dalla I.A. e \"bonus games\" che, per l'appunto, mette a nostra disposizione vari sottogiochi.\nHayate torna come personaggio segreto, sbloccabile ed utilizzabile."}
{"id": "2092861", "revid": "767487", "url": "https://it.wikipedia.org/wiki?curid=2092861", "title": "C'\u00e8 sempre un domani", "text": "C'\u00e8 sempre un domani (\"Pride of the Marines\") \u00e8 un film del 1945 diretto da Delmer Daves. Prodotto dalla Warner Brothers, il film \u00e8 interpretato da John Garfield e Eleanor Parker.\nIl soggetto del film \u00e8 tratto da una storia vera.\nTrama.\nFiladelfia, 1941: Al Schmid \u00e8 un uomo come tanti altri, che poco o niente si interessa di politica. Operaio in una fabbrica, vive presso l'abitazione dell'amico e collega Jim Merchant e di sua moglie Ella Mae. Al \u00e8 un giovane impulsivo, pieno di gioia di vivere e con un carattere poco incline ad assumersi le proprie responsabilit\u00e0. Il destino gli riserva un beffardo scherzo: l'arruolamento nei Marines e la partecipazione alla battaglia di Guadalcanal, dove Al compie un'azione eroica durante un attacco da parte dell'esercito giapponese, ma viene ferito agli occhi dallo scoppio di una granata e resta cieco.\nTornato in America, viene ricoverato all'ospedale militare di San Diego, dove le sue speranze di recuperare la vista vengono stroncate dai medici, che non gli danno nessuna possibilit\u00e0 di guarigione.\nAl si rinchiude in se stesso e mette in moto un meccanismo di risentimento e di rifiuto verso il mondo esterno: troppo orgoglioso per confessare il proprio disperato bisogno di aiuto, non vuole interessarsi pi\u00f9 di nulla e, soprattutto, non vuole pi\u00f9 vedere la fidanzata Ruth Hartley, rifiutandosi di rispondere alle sue lettere e alle sue telefonate, sicuro che la donna sia mossa esclusivamente da sentimenti di piet\u00e0 nei suoi confronti. Ruth, al contrario, lo ama veramente e riesce a rivederlo grazie all'intervento di Lee Diamond, commilitone di Al, che architetta un incontro tra i due in casa dell'amico Merchant. Al confessa alla fidanzata la propria vulnerabilit\u00e0, l'incertezza circa i reali sentimenti di lei e il desiderio di poterla avere accanto. Le rassicurazioni di Ruth, la sua devozione e il suo amore sincero convincono Al a riaprirsi con fiducia alla vita, rinsaldando il loro legame.\nIl tema dei reduci.\n\"C'\u00e8 sempre un domani\" affront\u00f2 uno dei maggiori problemi nell'America dell'immediato secondo dopoguerra, ovvero il reinserimento dei veterani e, in modo particolare, il riadattamento alla vita normale di coloro che erano tornati a casa con gravi menomazioni fisiche e con profondi problemi psichici.\nIl film contiene alcune sequenze significative, ambientate all'ospedale di San Diego, durante la degenza di Al Schmid, in cui i convalescenti si confrontano discorrendo del futuro che la vita civile riserva loro, affrontando con pessimismo le prospettive di un ritorno a una normale esistenza.\nA Hollywood il tema del reinserimento dei reduci \u00e8 stato trattato in diverse opere, tra cui \"I migliori anni della nostra vita\" (1946) di William Wyler e \"Anime ferite\" (1946) di Edward Dmytryk."}
{"id": "2092864", "revid": "729019", "url": "https://it.wikipedia.org/wiki?curid=2092864", "title": "Island Games 1991", "text": "Gli Island Games 1991 (it. \"Giochi delle Isole 1991\"), quarta edizione della competizione, si svolsero sulle Isole \u00c5land dal 23 al 29 giugno 1991."}
{"id": "2092875", "revid": "2043609", "url": "https://it.wikipedia.org/wiki?curid=2092875", "title": "Anna Maria di Sassonia", "text": "Famiglia d'origine.\nLa principessa Anna Maria era figlia del re Giovanni di Sassonia e della principessa Amalia Augusta di Baviera. I suoi nonni paterni erano Massimiliano di Sassonia e Carolina di Borbone-Parma, mentre i suoi nonni materni erano Massimiliano I Giuseppe di Baviera e Carolina di Baden. Attraverso la nonna Carolina di Borbone, Anna Maria discendeva dall'imperatrice Maria Teresa d'Austria.\nDue suoi fratelli, Alberto e Giorgio, furono re di Sassonia; sua sorella Elisabetta divenne duchessa di Genova in virt\u00f9 del suo matrimonio con Ferdinando di Savoia-Genova; la minore delle sorelle, Sofia, spos\u00f2 Carlo Teodoro in Baviera.\nAnna Maria, attraverso la madre, era cugina di primo grado dell'imperatrice d'Austria Elisabetta di Baviera e della regina delle Due Sicilie Maria Sofia di Baviera, figlie di Ludovica di Baviera, e dell'imperatore Francesco Giuseppe I d'Austria, figlio di Sofia di Baviera: Ludovica e Sofia, come Amalia Augusta, erano figlie di Massimiliano I di Baviera.\nMatrimonio.\nAll'et\u00e0 di vent'anni, il 24 novembre 1856, spos\u00f2 a Dresda il gran principe di Toscana Ferdinando, figlio del granduca Leopoldo II di Toscana e della principessa Maria Antonietta di Borbone. Gi\u00e0 diverse principesse sassoni della sua famiglia avevano contratto matrimonio con la casa toscana degli Asburgo-Lorena: sua zia Maria Anna Carolina aveva sposato nel 1817 Leopoldo II, che in seguito alla sua morte si rispos\u00f2 con la principessa Maria Antonietta; un'altra sua zia, Maria Ferdinanda, aveva sposato nel 1821 Ferdinando III di Toscana, vedovo di Luisa Maria Amalia di Borbone-Napoli, la madre di Leopoldo II.\nAnna Maria e Ferdinando ebbero una sola figlia, Maria Antonietta, nata a Firenze il 10 gennaio 1858. La principessa rimase nuovamente incinta, ma durante un viaggio a Napoli, il 6 febbraio 1859, abort\u00ec a causa di febbre tifoide. Pochi giorni dopo Anna Maria si spense, il 10 febbraio, all'et\u00e0 di ventitr\u00e9 anni. Il 17 marzo fu solennemente sepolta nella basilica di San Lorenzo a Firenze, mentre a Napoli si trova il suo cuore nella cripta dei principi Borboni nella basilica di Santa Chiara.\nPoco dopo la sua morte i moti rivoluzionari di Firenze costrinsero alla fuga i Lorena: Ferdinando divenne granduca il 21 luglio 1859 all'abdicazione del padre Leopoldo. Nove anni dopo, in esilio, Ferdinando si rispos\u00f2 con la principessa Alice di Borbone-Parma, dalla quale ebbe dieci figli.\nDiscendenza.\nAnna Maria di Sassonia e Ferdinando di Toscana ebbero una figlia:"}
{"id": "2092877", "revid": "287204", "url": "https://it.wikipedia.org/wiki?curid=2092877", "title": "Jeff Lebo", "text": ""}
{"id": "2092878", "revid": "767487", "url": "https://it.wikipedia.org/wiki?curid=2092878", "title": "La fabbrica dei tedeschi", "text": "La fabbrica dei tedeschi \u00e8 un film del 2008 diretto da Mimmo Calopresti. Racconta i fatti avvenuti il 6 dicembre 2007 nell'acciaieria ThyssenKrupp di Torino, quando 7 operai morirono investiti da una fiammata generata da una fuoriuscita di olio bollente."}
{"id": "2092879", "revid": "729019", "url": "https://it.wikipedia.org/wiki?curid=2092879", "title": "Consorzio ACAC", "text": "La AVIC I Commercial Aircraft Company (consorzio ACAC) \u00e8 una sussidiaria della Aviation Industries of China I (AVIC I), formata nell'ottobre 2002 da varie industrie aeronautiche cinesi; il consorzio nasce nel 1998 per la produzione di velivoli civili, anche se le aziende che compongono sono impegnate principalmente nel settore della difesa. L'obiettivo originario era la costruzione di un aviogetto civile per collegamenti regionali nella classe dei 70 posti, da essere costruito in due versioni da 56 e 76 posti. L'azienda nata come compagnia a responsabilit\u00e0 limitata ha costruito un centro servizi da a Shanghai di cui si prospettava il completamento nel giugno 2007. \u00c8 in progetto un altro centro tecnico da a Zizhou nel parco industriale.\nLe aziende coinvolte nel programma sono:\nNel 2009 diventa parte di Commercial Aircraft Corporation of China (Comac)."}
{"id": "2092880", "revid": "75435", "url": "https://it.wikipedia.org/wiki?curid=2092880", "title": "Adozionista", "text": ""}
{"id": "2092881", "revid": "107293119", "url": "https://it.wikipedia.org/wiki?curid=2092881", "title": "Omicidi di annata", "text": "Omicidi di annata di Ray Bradbury \u00e8 una raccolta di quindici racconti pubblicata negli Stati Uniti nel 1984, originariamente i racconti erano stati pubblicati tra il 1944 e il 1948 su riviste pulp della Popular Publications, Inc che era specializzata in gialli e polizieschi. Bradbury si cimenta in questi generi, ma come egli stesso riferisce nell'introduzione della raccolta le storie sono \"dei feriti in grado di camminare\". \nSebbene Bradbury volle acquisire i diritti di ristampa su \"Il piccolo assassino\" e \"Veglia al vivo\" per la sua prima raccolta di racconti (Dark Carnival del 1947), la Popular Publications trattenne quelli delle storie rimanenti dopo che Bradbury negli anni cinquanta divenne un autore di successo, e nessuna delle restanti tredici storie apparve sulle raccolte di Bradbury.\nQuando negli anni ottanta Bradbury venne a sapere che le sue storie sarebbero state pubblicate in una raccolta, si offr\u00ec di scrivere l'introduzione e di aggiungere le due storie che possedeva, con l'accordo che sarebbero state pubblicate in edizione economica e che nessuna successiva edizione sarebbe stata pubblicata fino a che la prima non fosse stata esaurita."}
{"id": "2092890", "revid": "1305772", "url": "https://it.wikipedia.org/wiki?curid=2092890", "title": "Citazione (Internet)", "text": "Nella comunicazione su Internet, una citazione \u00e8 l'azione del rispondere a un messaggio di un altro utente riportando pedissequamente il contenuto in precedenza espresso da altri utenti.\nQuest'attivit\u00e0 \u00e8 diffusa nelle comunit\u00e0 virtuali e nei forum, nella corrispondenza via e-mail e nei newsgroup e in altri campi della \"comunicazione asincrona\".\nIl citare \u00e8 anche regolamentato nella \"Netiquette\", in quanto si tratta di una convenzione comunicativa della Rete. Per esempio, nella versione della Netiquette rilasciata dalla Registration Authority Italiana, si richiede al punto 5 che la modalit\u00e0 preferibile di risposta ad un messaggio altrui si espliciti nell'\"\u00abevidenziare i passaggi rilevanti del messaggio originario, allo scopo di facilitare la comprensione da parte di coloro che non lo hanno letto, ma non riportare mai sistematicamente l'intero messaggio originale, se non quando sia necessario\"\u00bb.\nIl verbo quotare, secondo il suo significato originale in lingua italiana, indica l'azione della stima del valore di un bene, detta quotazione. Gergalmente, invece, in ambito informatico, esso riprende il verbo inglese \"to quote\", che significa citare; ma viene usato, per interpretazione errata dell'originale, anche nel senso non presente in inglese di \"essere d'accordo\" con un'altrui affermazione.\nPosizione della replica.\nLe principali modalit\u00e0 di risposta ad un messaggio, per quanto attiene al posizionamento della propria risposta, sono tre, generalmente chiamate con locuzioni della lingua inglese:\nCon il \"top-posting\", la risposta precede il testo originale, con ovvi effetti nel caso questo fosse una domanda.\nCon il \"bottom-posting\" invece la risposta segue il testo originale. Nel caso di una successione di messaggi, il bottom-posting tiene traccia dell'evoluzione della conversazione.\nCon lo \"inline reply\", invece, chi risponde inserisce la sua replica l\u00e0 dove \u00e8 pi\u00f9 pertinente, cos\u00ec da tenere insieme gli argomenti e non perdere il filo del discorso.\nNell'esempio sopra riportato, Alice ha risposto a Vito punto per punto, mentre Vito ha citato interamente il messaggio di Alice.\nL'evidenziazione grafica del messaggio originale.\nConvenzione praticamente generale vuole che il testo riportato venga preceduto, su ogni riga, da un simbolo che lo contrassegni anche visivamente come del mittente originario. Questo simbolo si mette all'inizio di ciascuna riga del messaggio originale che si conserver\u00e0 nella risposta. \nIl simbolo \" &gt; \" (maggiore), che \u00e8 uno dei pi\u00f9 frequentemente usati a questo scopo, \u00e8 considerato quello \"canonico\". Sono per\u00f2 usati anche altri simboli, in genere scelti fra i caratteri ASCII, come ad esempio il \"pipe\" (\" | \").\nI simboli possono essere separati dal testo che indentano inserendo uno o pi\u00f9 spazi. Il testo originale pu\u00f2 essere ulteriormente distinto usando per quello un colore diverso.\nUn esempio di evidenziazione (talvolta chiamata anche \"indenting\" o \"indentazione\") del messaggio originale \u00e8 pertanto:\n &gt; Quando mi saldi quella fattura? --Pippo\n A babbo morto. --Franco\nPer le citazioni ricorsive (citazioni interne ad altre citazioni, in genere provenienti da una catena di successive repliche) si usano pi\u00f9 simboli in sequenza, accrescendone il numero ogni volta che ciascuno risponde. Ad esempio:\n \u00bb&gt; Quando mi saldi quella fattura? --Pippo\n \u00bb A babbo morto. --Franco\n &gt; Allora in settimana gli sparo --Pippo\n Fai quella dopo, che la prossima deve ritirare la pensione --Franco\nSpesso nel messaggio di replica si inserisce un'introduzione riportante il nome dell'utente che si cita e la data del messaggio originale. La maggior parte dei programmi per la lettura e la composizione di messaggi di posta elettronica (\"newsreader\") offrono per impostazione predefinita l'evidenziazione automatica del messaggio originale e l'inserimento dell'introduzione.\nQuando il testo originale citato \u00e8 lungo e supera la \"misura\" stabilita per il \"wrapping\", cio\u00e8 l'andata a capo automatica, l'evidenziazione pu\u00f2 far andare a capo una parte del testo citato. In questi casi, molti utenti usano interporre una riga bianca (vuota) fra il testo citato e la propria risposta.\n &gt; Dall'amministrazione mi stanno chiamando giorno e notte per sapere\n urgentemente cosa\n &gt; stai combinando. Quando mi saldi quella fattura? --Pippo\n Sempre a babbo morto. --Franco\nL'\"overquoting\".\nIl cosiddetto \"overquoting\" \u00e8 la citazione di parti di testo non necessarie, o dell'intero messaggio quando questo \u00e8 molto lungo.\nSecondo alcuni (fra i quali il Registro italiano) il messaggio originale non dovrebbe mai essere riportato per intero, salvo casi particolari.\n\u00c8 d'uso, invece, tagliare qualche parte segnalandolo con [cut], [zap] o [...]; oppure riassumere il concetto principale di una frase, racchiudendolo tra parentesi quadre. Nel far ci\u00f2 ovviamente si richiede di prestare attenzione a non stravolgere il significato originale del messaggio."}
{"id": "2092898", "revid": "263988", "url": "https://it.wikipedia.org/wiki?curid=2092898", "title": "Tasca", "text": "La tasca \u00e8 una sacca di dimensioni variabili ricavata o cucita su alcuni capi di abbigliamento, per contenere oggetti di piccole dimensioni.\nNella moda europea le tasche nascono nella forma di piccole borse, di solito appese alla cintura, nascoste sotto il cappotto o altri indumenti e raggiungibili attraverso una fenditura nel vestito stesso, talvolta richiudibili con una cerniera lampo.\nLa dimensione di una tasca pu\u00f2 variare di dimensione e profondit\u00e0 a seconda del capo su cui essa \u00e8 applicata. Tradizionalmente i pantaloni sono dotati di quattro tasche, due davanti e due pi\u00f9 profonde dietro. Con il diffondersi dei pantaloni baggy il numero delle tasche \u00e8 aumentato, ed il loro posizionamento \u00e8 cambiato. Le camicie ed alcune magliette (principalmente le polo) sono dotate di uno o due taschini sul petto. I cappotti e le giacche sono fornite di due tasche laterali ricavate sul davanti, talora protette da piccoli risvolti detti patte."}
{"id": "2092912", "revid": "104458", "url": "https://it.wikipedia.org/wiki?curid=2092912", "title": "Silke Bachmann", "text": "Biografia.\nStagioni 1995-1999.\nOriginaria di Termeno sulla Strada del Vino e attiva in gare FIS dal gennaio del 1995, la Bachmann esord\u00ec in Coppa Europa il 31 gennaio 1996 a Innerkrems in discesa libera (32\u00aa) e in Coppa del Mondo il 3 gennaio 1997 a Maribor in slalom gigante (19\u00aa).\nNelle due stagioni successive ottenne un piazzamento tra le prime quindici nel massimo circuito internazionale, mentre nel 1998-1999 consegu\u00ec buoni risultati nel circuito continentale con una vittoria (l'unica in carriera, il 3 marzo a G\u00e4llivare in slalom gigante), un terzo posto (suo primo podio nel circuito, il 10 dicembre a Sankt Sebastian in slalom gigante) e altri piazzamenti significativi che le permisero di chiudere al 7\u00ba posto la classifica generale e al 2\u00ba quella di slalom gigante.\nStagioni 2000-2006.\nTornata stabilmente in Coppa del Mondo nel 1999-2000, conquist\u00f2 l'unico podio il 4 dicembre 1999 a Serre Chevalier, 3\u00aa in slalom gigante; nel seguito della sua partecipazione in Coppa del Mondo si piazz\u00f2 altre cinque volte nelle prime dieci. Ai Mondiali di Sankt Anton am Arlberg 2001, sua prima partecipazione iridata, fu 14\u00aa nello slalom gigante e non concluse lo slalom speciale; l'anno dopo ai XIX Giochi olimpici invernali di , sua unica presenza olimpica, arriv\u00f2 16\u00aa nello slalom gigante e 18\u00aa nello slalom speciale.\nPrese per l'ultima volta il via ai Mondiali in occasione della rassegna iridata di Sankt Moritz 2003, nella quale si classific\u00f2 22\u00aa nello slalom gigante; il 13 marzo 2004 conquist\u00f2 l'ultimo podio in Coppa Europa, a Sierra Nevada in slalom speciale (3\u00aa). Prese per l'ultima volta il via il Coppa del Mondo il 20 febbraio 2005 a \u00c5re in slalom gigante, senza qualificarsi per la seconda manche, e a causa di vari infortuni al ginocchio (nel 1995, 1999 e 2001), che non le permisero continuit\u00e0 nella carriera, smise di gareggiare all'inizio del 2006; la sua ultima gara fu uno slalom speciale FIS disputato il 29 gennaio a Sarajevo Bjela\u0161nica, chiuso dalla Bachmann al 5\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "2092915", "revid": "1442080", "url": "https://it.wikipedia.org/wiki?curid=2092915", "title": "Alberto Issel", "text": "Biografia.\nNato a Genova da Raffaele e da Elisa Sonsino, apprende i primi rudimenti di disegno presso lo studio del maestro Domenico Cambiaso; nel 1866 avvia gli studi di incisione e paesaggio con il maestro Raffaele Granara presso l'Accademia Ligustica, dove si aggiudica per due anni il primo premio per l'incisione.\nNello stesso anno interrompe gli studi per arruolarsi come volontario per l'invasione del Trentino da parte delle truppe garibaldine; ritorna presto a Genova a causa di una ferita riportata a Condino, partecipando con \"Cacciagione\" alla mostra della Societ\u00e0 Promotrice, che frequenta con continuit\u00e0 fino al 1880.\nNel 1867 si trasferisce a Firenze, dove prosegue con il maestro Carlo Mark\u00f2 gli studi di pittura, focalizzati sulla riproduzione \"en plein air\" dei paesaggi della campagna toscana e dove frequenta il gruppo dei Macchiaioli, venendo particolarmente influenzato dalle opere di Giovanni Fattori (\"Intorno al fuoco, bivacco\"). \nIn questa fase, partecipa assiduamente alle mostre allestite dalla Societ\u00e0 Promotrice di Belle Arti come nel 1872, quando si aggiudica una medaglia d'oro per \"Le reclute\", mentre all'Esposizione di Roma vende a privati \"Settembre 1870\".\nNello stesso periodo entra in contatto con gli artisti liguri della Scuola grigia, in particolare Ernesto Rayper, Seraf\u00edn Avenda\u00f1o e Tammar Luxoro e i piemontesi della Scuola di Rivara, come Vittorio Avondo e Federico Pastoris, con i quali si ritrova a Carcare per dipingere dal vero soggetti della campagna ligure ed espone con frequenza alle mostre organizzate dalla Societ\u00e0 promotrice di belle arti di Genova.\nL'intento degli artisti di queste correnti era di superare, nella resa del paesaggio, l\u2019accademismo e il romanticismo fino a quel momento predominanti.\nDal 1870 si trasferisce periodicamente a Roma, dove frequenta i veristi spagnoli Jos\u00e8 Villegas e Mariano Fortuny e presenta a Parma \"Fine di aprile\", \"Prima della pesca\" e \"Dopo il tramonto\", nel 1873 espone a Vienna e a Brera \"Perlustrazione\", tela che riscuote un buon successo di critica e pubblico.\nNel 1880 viene colpito da una malattia agli occhi, che di fatto gli impedisce di proseguire a pieno regime l'attivit\u00e0 pittorica e si dedica, pertanto, alla scultura lignea e alla realizzazione di mobili e ceramiche; la conseguente apertura a Genova di un negozio di oggetti d\u2019arte industriale, presto affiancato da laboratori di tessitura e officine, si tramuta in una vera e propria fabbrica, la \"Alberto Issel Arti Industriali\", chiusa definitivamente solo nel 2014.\nDal 1882 insegna presso la Civica Scuola di arti e mestieri dell\u2019Accademia Ligustica, nel 1884 collabora con l'amico Alfredo d'Andrade per realizzare le maioliche per il Borgo Medievale di Torino, ora esposte presso il Museo dell\u2019Accademia stessa e il Salotto Turco all'interno del Castello D'Albertis di Genova.\nNel 1892 si aggiudica una medaglia d'oro per alcuni arredi in legno presentati all\u2019Esposizione Colombiana di Genova, dove \u00e8 presidente della sezione dedicata all'arte ceramica e vetraria, mentre l'Esposizione torinese del 1902 segna la sua svolta verso lo stile liberty.\nGrazie a un brevetto per l\u2019invenzione di un trattamento ignifugo del legno, il business dell'azienda si sposta sull\u2019arredamento navale, dove avvia collaborazioni con i governi italiano, spagnolo e argentino per la realizzazione degli arredi e delle paratie\ndi piroscafi e incrociatori.\nPartecipa alla Biennale di Venezia del 1924 con \"Rivara\" e alla Biennale di Monza del 1925, nella sezione ligure, con l'allestimento di ceramiche, porcellane e una sala da studio.\nPadre di tre figli avuti da Giulia Nunes Weiss (di famiglia ebraica livornese, sorella del noto fotografo Mario Nunes Vais) fra i quali Luisa, erede della collezione di dipinti e Arturo (nato nel 1880), deportato e ucciso ad Auschwitz, muore il 20 maggio 1926; \u00e8 sepolto nella\nsezione ebraica del Cimitero monumentale di Staglieno.\nLa Galleria d'arte moderna di Genova ha dedicato all'artista la sala \"Alberto Issel, un\u2019officina artistica genovese\".\nStile.\nArtista poliedrico e industriale di rilievo, nato come pittore paesaggista, di marine e soggetti militari (decisiva la sua breve esperienza di guerra) ed evoluto, a causa di una patologia agli occhi, in importante creatore di arredi e di oggetti decorativi, come le ceramiche, realizzati con stile liberty a tema floreale.\nIl lato artistico si sviluppa nell'appartenenza a correnti di rivalutazione della rappresentazione del paesaggio a cielo aperto, come la Scuola grigia e la Scuola di Rivara, oltre all'influenza dei Macchiaioli e, in particolare, del capostipite Telemaco Signorini e di Fattori, con il quale condivide la rappresentazione dei soggetti militari e il forte utilizzo del contrasto tra macchie chiare e scure.\nA oggi, la notorit\u00e0 di Issel risiede nel successo della Alberto Issel Arti Industriali, dove le creazioni sono arricchite dai gusti artistici del proprietario, evidenti in particolare nel colore e negli elementi figurati.\nCollegamenti esterni.\nAccademia ligustica di belle arti"}
{"id": "2092920", "revid": "108762329", "url": "https://it.wikipedia.org/wiki?curid=2092920", "title": "Spallina", "text": "La spallina \u00e8 un tipo di imbottitura utilizzato nell'abbigliamento maschile e femminile, per dare l'illusione che l'indossatore abbia le spalle pi\u00f9 ampie e dritte, originariamente introdotte come protezione militare nel XVIII secolo, ma pu\u00f2 indicare anche le lingue sbottonabili di stoffa o tessuto che sovrastano le spalle. \nUso.\nNell'abbigliamento maschile le spalline (imbottitura) sono normalmente usate nelle giacche e nei cappotti in tessuto, e gi\u00e0 incorporate all'interno del capo stesso.\nLe spalline nascono nel XIV secolo, erano usate inizialmente sotto le pellande maschili e femminili. Nel XV secolo furono prettamente usate come imbottitura dei farsetti maschili e dei lunghi soprabiti che spesso a fine secolo coprivano i farsetti. Nella moda femminile, il loro utilizzo invece \u00e8 sempre dipeso fortemente dalla moda del momento, vennero usate alla fine del cinquecento. Nel XX le spalline per le donne sono associate principalmente alla moda dei primi anni quaranta e degli anni ottanta. Nel caso dell'abbigliamento femminile, le spalline sono spesso degli accessori acquistabili a parte rispetto al capo sotto il quale saranno indossate.\nLe spalline del XX secolo si differenziano da quelle tardomedievali per la forma, infatti le spalline presenti negli odierni capi maschili e femminili e nell'abbigliamento militare sono prettamente rettangolari. \nNell'abbigliamento tecnico le spalline vengono generalmente incorporate come protezioni e in taluni casi sono intercambiabili, in altri capi le spalline sbottonabili essendo delle linguette poste sulle spalle e con la chiusura nella parte pi\u00f9 interna, possono essere usate come portaborse, porta-tracolle, ecc.\nUso militare.\nNelle uniformi militari, le spalline sono delle strisce di stoffa ornata e prendono il nome di controspallina, che sormontano le spalle vere e proprie di giacche, cappotti ed altri capi d'abbigliamento: sono di solito sbottonabili all'estremit\u00e0 rivolta verso il collo, e consentono in tal modo l'applicazione di vari simboli di grado."}
{"id": "2092922", "revid": "1305772", "url": "https://it.wikipedia.org/wiki?curid=2092922", "title": "Asteridi", "text": "Asteridi nella classificazione filogenetica indica un clade, ovvero un gruppo monofiletico, di piante spermatofite dicotiledoni appartenenti alla divisione botanica delle Angiosperme; \u00e8 uno dei due cladi principali in cui viene suddiviso il raggruppamento delle angiosperme eudicotiledoni (il secondo clade \u00e8 quello definito Rosidi).\nEtimologia.\nIl nome del clade deriva da un genere della famiglia Asteraceae (\"Aster\") la cui etimologia deriva dal greco e significa (in senso ampio) \"fiore a stella\". Fu introdotto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, ma sicuramente tale denominazione era conosciuta fin dall'antichit\u00e0. Dioscoride (Anazarbe, 40 circa \u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone, ad esempio fa riferimento ad un \"Astro attico\" (un fiore probabilmente dello stesso genere).\nIl nome \"Asteridi\" \u00e8 stato definito nell'ambito del Angiosperm Phylogeny Group, un gruppo di botanici sistematici che operano per stabilire una visione consensuale sulla tassonomia delle piante con fiori (angiosperme), avvalendosi dei recenti progressi della sistematica molecolare.\nTassonomia.\nLa tassonomia del clade Asteridi si \u00e8 potuta concretizzare solamente in questi ultimi decenni per merito delle analisi di tipo filogenetico del DNA (soprattutto quello del plastidio).\nIn precedenti classificazioni, come quella del Cronquist (1980), le specie del clade Asteridi erano descritte all'interno di varie sottoclassi (tutte appartenenti alla classe Magnoliopsida - dicotiledoni): sottoclasse Asteridae per il clade Lamiidi e Campanulidi; sottoclasse Rosidae per l'ordine Cornales; sottoclasse Dilleniidae per l'ordine Cornales (Prima ancora (1900) nella classificazione di Wettstein erano inserite nella sottoclasse Sympetalae e alcune nella sottoclasse Choripetalae (ordine Cornales), tutte della classe Dicotyledones.\nFilogenesi.\nIl clade Asteridi, sulle base delle analisi di tipo filogenetico del DNA del plastidio, \u00e8 monofiletico. La monofilia \u00e8 convalidata anche da un punto di vista morfologico: la presenza di ovuli con un solo tegumento e di un megasporangio tenuinucellato (caratteri comunque considerati come omoplasie). Altri caratteri specifici sono il polline tricolpato, la simpetalia e un solo ciclo di stami. In genere le asteridi hanno fiori con stami epipetali e in numero uguale (o inferiore) ai lobi della corolla; il gineceo di norma \u00e8 formato da due carpelli connati. Questi ultimi caratteri sono relativi alle asteridi centrali (Lamiidi e Campanulidi) individuati con il nome di Euasteridi.\nI cladi in dettaglio:\nIl seguente cladogramma mostra l'attuale conoscenza filogenetica del clade Asteridi.\nComposizione del clade.\nIl clade Asteridi si compone di 2 sottocladi, 17 ordini, 99 famiglie, generi e specie (le quantit\u00e0 sono indicative):\nFamiglie.\nElenco delle famiglie per ordine.\nCornales\nEricales\nPer le famiglie dei cladi Lamiidi e Campanulidi vedere le singole voci.\nFlora spontanea italiana.\nNella flora spontanea italiana del clade Asteridi sono presenti i seguenti ordini (i numeri sono indicativi):"}
{"id": "2092938", "revid": "124692487", "url": "https://it.wikipedia.org/wiki?curid=2092938", "title": "Chiesa di San Pantaleone (Colonia)", "text": "La chiesa di San Pantaleone (in tedesco: \"Kirche St. Pantaleon\") \u00e8 un luogo di culto cattolico di Colonia, in Germania, capolavoro dell'architettura ottoniana.\nLa chiesa \u00e8 una delle dodici grandi basiliche romaniche della Citt\u00e0 e venne consacrata al martire greco Pantaleone e ai santi Cosma e Damiano. Essa sorgeva fuori dalla Citt\u00e0 antica, in un insediamento di periferia. Resti di edifici romani sono stati trovati sotto il coro e fuori dal complesso. Ricerche stratigrafiche hanno portato alla luce tombe dei secoli V e VII. Sono state ritrovate anche tombe trapezoidali del periodo merovingio.\nStoria.\nLe pi\u00f9 antiche testimonianze sulla presenza di una chiesa in quel luogo sono dell'866. Nel 957 il vescovo Bruno di Colonia, fratello dell'Imperatore Ottone I di Sassonia, fond\u00f2 la chiesa, a croce greca con abside rotonda e un'abbazia benedettina annessa.\nTra il 966 e il 980 venne aggiunto il corpo occidentale, capolavoro dell'Arte ottoniana, anch'esso a croce greca, con westwerk e una possente torre quadrata sulla crociera. \nCon l'Imperatrice Teofano, moglie di Ottone II di Sassonia, il westwerk fu ampliato e fu decorato con sculture. Il sarcofago contenente le spoglie dell'Imperatrice \u00e8 tuttora esposto nella cappella nord del westwerk. La chiesa era terminata nel 1002.\nNel 1237 qua venne composta la Chronica sancti Pantaleonis.\nAltri interventi furono effettuati nei secoli successivi. \nLa chiesa che si ammira oggi \u00e8 il risultato dei recenti restauri effettuati a seguito dei gravi danni subiti durante la Seconda guerra mondiale.\nDescrizione.\nEsterno.\nIl westwerk si compone di una struttura trasversale, specie di transetto occidentale, con due torri scalarie a base ottagonale e cilindriche nella parte superiore. Al centro, vi \u00e8 una torre quadrata molto grande, che occupa tutto lo spazio tra le due torri scalarie. I bracci dei transetti si presentano, all'esterno, come cubi compatti, conferendo alla struttura essenzialit\u00e0 e stabilit\u00e0.\nInterno.\nL'interno, con pianta a croce latina, \u00e8 diviso in tre navate. Sono da notare il matroneo o tribuna, del corpo occidentale, in passato utilizzata anche come corte di giustizia e aula imperiale, e il ricco tramezzo in stile gotico fiammeggiante del primo '500 che separa la navata centrale dal coro.\nIl soffitto \u00e8 a cassettoni dipinti con colori vivaci. Le pareti spoglie della navata centrale hanno come decorazione archetti abbozzati sono sopra le arcate. Pilastri, semplici verso la navata centrale, e sporgenti con semicolonne verso le navate laterali, reggono gli archi. \nLe strutture portanti, pilastri ed archi, sono in pietra grigia, il resto intonacato bianco. La tribuna sul lato occidentale \u00e8 in pietra bicolore beige e rossa con un bellissimo matroneo su tre lati, molto profondo.\nSopra lo jub\u00e9 gotico, che separa la navata dal presbiterio, si trova l'organo a canne della chiesa, costruito nel 1963 dalla Johannes Klais Orgelbau (\"opus 1241\"). Lo strumento ha 35 registri; la sua consolle dispone di tre tastiere di 58 note ciascuna ed una pedaliera di 30."}
{"id": "2092947", "revid": "184925", "url": "https://it.wikipedia.org/wiki?curid=2092947", "title": "Jah Lion", "text": ""}
{"id": "2092950", "revid": "184925", "url": "https://it.wikipedia.org/wiki?curid=2092950", "title": "The Black Lion of Judah", "text": ""}
{"id": "2092969", "revid": "74801", "url": "https://it.wikipedia.org/wiki?curid=2092969", "title": "Penarth", "text": "Penarth \u00e8 una citt\u00e0 nel distretto di contea di Vale of Glamorgan; si trova a a sud-ovest di Cardiff, la capitale del Galles, ed \u00e8 situata sulla sponda settentrionale dell'estuario del Severn, all'estremit\u00e0 meridionale della baia di Cardiff.\nPenarth \u00e8 la localit\u00e0 balneare pi\u00f9 lussuosa della zona urbana di Cardiff e la seconda maggiore citt\u00e0 nel Vale of Glamorgan, superata soltanto dal centro amministrativo di Barry."}
{"id": "2092972", "revid": "1234826", "url": "https://it.wikipedia.org/wiki?curid=2092972", "title": "Geografia di One Piece", "text": ""}
{"id": "2092976", "revid": "1861950", "url": "https://it.wikipedia.org/wiki?curid=2092976", "title": "Cargolux", "text": "Cargolux Airlines International S.A., chiamata anche semplicemente Cargolux, \u00e8 una compagnia aerea cargo lussemburghese con sede a Sandweiler con hub principale presso l'aeroporto di Lussemburgo-Findel e con hub secondario presso l'Aeroporto Internazionale di Zhengzhou-Xinzheng, Cina.\nStoria.\nLa compagnia venne fondata il 4 marzo 1970 da Luxair, Loftlei\u00f0ir e da un gruppo di investitori privati. Le operazioni iniziarono nel maggio successivo utilizzando un Canadair CL-44 sulla rotta Lussemburgo-Hong Kong.\nNel 1973, la flotta di Cargolux comprendeva cinque CL-44 e un Douglas DC-8; quest'ultimo permise alla societ\u00e0 di entrare nel mercato dei jet diminuendo considerevolmente i tempi di consegna. Nel 1974, Cargolux e Loftlei\u00f0ir unirono i loro centri di manutenzione e nel 1975 Cargolux pot\u00e9 disporre di due nuovi hangar e di una nuova sede.\nNel 1978 vennero gradualmente dismessi i CL-44 e vennero aperte nuove rotte in Asia e negli Stati Uniti; nel 1979 venne consegnato il primo Boeing 747-200F e nell'ottobre 1980 il secondo.\nNel 1984, in seguito alla consegna del terzo B747, venne dismesso il DC-8. Nel 1990 Cargolux fu la prima compagnia a firmare un contratto per l'acquisto di tre B747-400F. Gli aerei furono consegnati nel novembre 1993, nel dicembre 1993 e nel settembre 1995; sempre nel 1995 fu ordinato il quarto B747-400F.\nNel febbraio 2000, Cargolux fu la prima compagnia al mondo ad installare il simulatore di volo per l'addestramento sui B747-400F.\nNel novembre 2005, la compagnia annunci\u00f2 di aver ordinato dieci nuovi B747-8F diventandone il cliente di lancio insieme alla giapponese Nippon Cargo Airlines.\nNel mese di ottobre 2010, l'amministratore delegato di Cargolux fu incriminato negli Stati Uniti con l'accusa di aver creato un cartello con altri vettori cargo; in seguito alla condanna la compagnia accett\u00f2 di pagare una multa pari a 119 milioni di dollari. Nel novembre 2010, Cargolux \u00e8 stata multata, insieme ad altre dieci compagnie, per lo stesso reato anche dalla Commissione europea.\nL'8 settembre 2011, Qatar Airways ha acquisito una quota del 35% della societ\u00e0, diventando cos\u00ec il secondo maggiore azionista dopo Luxair (43,4%). Gli altri azionisti erano la Banque et Caisse d'Epargne de l'Etat (10,9%) e la Soci\u00e9t\u00e9 Nationale de Cr\u00e9dit et d'Investissement (10,7%). Nel novembre 2012, Qatar Airways ha annunciato l'intenzione di vendere la propria quota dopo divergenze strategiche con altri importanti azionisti. Alla fine, la compagnia qatariota ha venduto la sua quota al governo del Lussemburgo, che ha poi ceduto tale quota a Henan Civil Aviation Development and Investment, una compagnia cinese, nel 2014. Nell'ambito di tale accordo, Cargolux ha lanciato un servizio dal Lussemburgo a Zhengzhou nell'Henan. Nel 2017, Cargolux ha stipulato una joint venture con Henan Civil Aviation Development and Investment per creare Henan Cargo Airlines detenendo una partecipazione del 25% nell'operazione.\nA giugno 2020, Cargolux e Unilode hanno esteso la loro partnership con un nuovo accordo.\nCargolux Italia.\nCargolux Italia \u00e8 la joint venture italiana che ha come hub principale per le sue attivit\u00e0 l'aeroporto di Milano-Malpensa. \u00c8 stata fondata nel dicembre 2008 ma le sue attivit\u00e0 sono iniziate nel giugno 2009. Opera con quattro Boeing 747-4R7F verso differenti destinazioni come Hong Kong, Zhengzhou, Dubai, New York, Nairobi, Lussemburgo, Johannesburg.\nFlotta.\nFlotta attuale.\nA dicembre 2021 la flotta di Cargolux \u00e8 cos\u00ec composta:\nFlotta storica.\nCargolux operava in precedenza con i seguenti aeromobili:"}
{"id": "2092978", "revid": "1305772", "url": "https://it.wikipedia.org/wiki?curid=2092978", "title": "Helios (disambigua)", "text": ""}
{"id": "2092980", "revid": "2091899", "url": "https://it.wikipedia.org/wiki?curid=2092980", "title": "Aereo imbarcato", "text": "L'aereo imbarcato \u00e8 un tipo di velivolo militare in grado di operare, oltre che dalla terraferma, anche da una nave portaerei in mezzo al mare. Il termine \u00e8 generalmente utilizzato solo per i velivoli ad ala fissa, poich\u00e9 gli elicotteri navali sono in grado di operare da una pi\u00f9 ampia variet\u00e0 di navi con capacit\u00e0 di trasporto aereo.\nCaratteristiche.\nUn aereo imbarcato deve essere relativamente robusto per resistere alle impegnative operazioni della portaerei. Essi devono essere in grado di essere lanciati a breve distanza e di essere sufficientemente robusti e flessibili per sopportare un arresto improvviso su una piattaforma di lancio; tipicamente essi hanno robusti meccanismi di ali pieghevoli che consentono a un numero maggiore di loro di essere trasportati in hangar sotto-ponti. Questi aerei sono progettati per diversi scopi tra cui combattimento aria-aria, attacco di superficie, attacco sottomarino, ricerca e soccorso, trasporto di materiale, osservazioni meteorologiche, ricognizione e un'ampia gamma di funzioni di comando e controllo.\nTutti gli aerei operanti da portaerei differiscono da quelli ad atterraggio e decollo convenzionale (\"CTOL\") per alcune caratteristiche strutturali. Gli aerei imbarcati sono dotati di un carrello irrobustito, composto da travi di sostegno pi\u00f9 possenti e resistenti e da un doppio ruotino sul carrello anteriore.\nInoltre, sempre sul carrello anteriore, questi aerei sono dotati di una barra che, poco prima del decollo, viene agganciata dagli addetti al meccanismo della catapulta.\nPer garantire l'atterraggio dei velivoli in uno spazio inferiore ai 100\u00a0m, questi vengono equipaggiati di un gancio estensibile (\"tailhook\") che serve ad ancorare l'aereo ad una delle quattro file di cavi d'arresto posti sulla portaerei.\nPer questioni logistiche, molti aeromobili vengono ordinati con ali ripiegabili e con un incremento della stessa superficie alare, per garantire maggiore portanza anche a velocit\u00e0 poco elevate.\nInfine le fusoliere vengono trattate con vernici anti corrosione, a causa della salsedine marina costantemente presente sul ponte di volo.\nTipologie.\nI moderni \"aerei imbarcati\" sono costruiti principalmente in tre versioni differenti per essere adattati alle necessit\u00e0 dei relativi vari utenti:\nAerei imbarcati in servizio.\nEcco una lista dei velivoli imbarcati, attualmente (2018) in servizio o in sviluppo, nelle Aviazioni di marina dei vari paesi: \nAddestramento piloti.\nLa base aeronavale di Fallon (\"Naval Air Station Fallon\") \u00e8 la principale struttura di addestramento della US Navy. Si trova a sud-est della citt\u00e0 di Fallon, nel Nevada. Dal 1996 la base \u00e8 anche sede del United States Navy Fighter Weapons School (TOPGUN).\nLa base aeronavale di Meridian (\"Naval Air Station Meridian\") \u00e8 delle basi di addrestramento della US Navy. Si trova a nord-esd di Meridian, nello stato del Mississippi. Questa base \u00e8 utilizzata anche dall'A\u00e9ronautique navale francese per l'addestramento dei suoi piloti da caccia.\nLa base aeronavale di Pensacola (\"Naval Air Station Pensacola\"), Pensacola in Florida, \u00e8 una delle basi d'addestramento degli aviatori di marina pi\u00f9 conosciuta al mondo, in grado di addestrare circa 15.000 membri del personale di volo e di terra della US Navy. Sede del 6\u00ba stormo d'addestramento (\"TRAWING 6\"), composto da personale dell'aviazione e della marina statunitensi, la \"NAS\" ha seguito lo sviluppo e la crescita di aviatori anche di diversa nazionalit\u00e0. Nel 1996, presso la base venne creato, da parte dell'Aeronautica Militare, un distaccamento allo scopo di supervisionare l'addestramento degli Ufficiali Naviganti destinati a divenire Navigatori Militari sulla linea Tornado, dopo un corso di 15 mesi. Durante i corsi di formazione dei suoi piloti anche la MMI, fin dagli anni settanta, si avvale dell'aiuto fornitogli dalla base, usufruendo assieme ai cadetti dell'US Navy della USS Forrestal, ora \"Training Aircraft Carrier\", per il conseguimento del brevetto di volo con autorizzazione al decollo e atterraggio su portaerei."}
{"id": "2092992", "revid": "135224", "url": "https://it.wikipedia.org/wiki?curid=2092992", "title": "Salmonella typhimurium", "text": ""}
{"id": "2092996", "revid": "287204", "url": "https://it.wikipedia.org/wiki?curid=2092996", "title": "Kosuke Kitajima", "text": ""}
{"id": "2093007", "revid": "34392", "url": "https://it.wikipedia.org/wiki?curid=2093007", "title": "Siracusa (nave)", "text": ""}
{"id": "2093011", "revid": "33277", "url": "https://it.wikipedia.org/wiki?curid=2093011", "title": "Carlo Gaetano Gaisruck", "text": ""}
{"id": "2093016", "revid": "46291", "url": "https://it.wikipedia.org/wiki?curid=2093016", "title": "Merganetta", "text": ""}
{"id": "2093017", "revid": "1610933", "url": "https://it.wikipedia.org/wiki?curid=2093017", "title": "Anatra di torrente", "text": ""}
{"id": "2093027", "revid": "1543377", "url": "https://it.wikipedia.org/wiki?curid=2093027", "title": "Municipalit\u00e0 locale di Mamusa", "text": "Mamusa \u00e8 una municipalit\u00e0 locale (in inglese Mamusa Local Municipality) appartenente alla municipalit\u00e0 distrettuale di Dr Ruth Segomotsi Mompati della provincia del Nordovest in Sudafrica.\nIl suo territorio si estende su una superficie di ed \u00e8 suddiviso in 3 circoscrizioni elettorali (\"wards\"). Il suo codice di distretto \u00e8 NW393. Questa municipalit\u00e0 locale \u00e8 anche chiamata Schweizer- Reneke.\nGeografia fisica.\nConfini.\nLa municipalit\u00e0 locale di Mamusa confina a nord con quella di Tswaing (Ngaka Modiri Molema), a est con quella di Maquassy Hills (Dr Kenneth Kaunda), a est e a sud con quella di Lekwa-Teemane, a sud e a sudovest con quella di Greater Taung e a ovest e nordovest con quella di Naledi."}
{"id": "2093039", "revid": "287204", "url": "https://it.wikipedia.org/wiki?curid=2093039", "title": "Sim\u00e3o Mate Junior", "text": "Carriera.\nClub.\nPrima di trasferirsi in Grecia nell'estate 2007, ha disputato quattro stagioni nel suo paese d'origine con la maglia del Ferrovi\u00e1rio de Maputo.\nNella gara d'andata del terzo turno preliminare della UEFA Champions League 2008-2009 ha segnato un gol in casa dello Sparta Praga, contribuendo alla vittoria per 2-1 della sua squadra, che ha ottenuto la qualificazione per la fase a gironi della competizione continentale. \u00c8 stato il primo giocatore mozambicano a segnare un gol in una partita di Champions League.\nStatistiche.\nPresenze e reti nei club.\n\"Statistiche aggiornate al 3 novembre 2012.\""}
{"id": "2093041", "revid": "110157", "url": "https://it.wikipedia.org/wiki?curid=2093041", "title": "Chiesa di Santa Maria la Nova (Palermo)", "text": "La chiesa di Santa Maria la Nova \u00e8 un edificio di culto situato nel centro storico di Palermo. \u00c8 ubicata in piazza San Giacomo La Marina, a met\u00e0 strada tra la Vucciria e il porticciolo della Cala.\nStoria.\nSulla piazza fino al 1860 sorgeva la trecentesca Chiesa di San Giacomo la Marina demolita in seguito ai danni causati dai bombardamenti borbonici per i moti palermitani della Rivolta della Gancia e dell'Insurrezione di Palermo del 1860.\nTribuna.\nSull'altare maggiore, a lati della pala incastonata nella parete dell'abside, due serafini. La cornice \u00e8 sormontata da putti e tondo con raggiera e Colomba raffigurante lo Spirito Santo, le decorazioni in stucco sono opera di Procopio Serpotta. Al centro \u00e8 collocato il quadro raffigurante \"Santa Maria\" sotto il titolo della \u00abConcezione\u00bb, tela di Pietro d'Albino del 1623.\nNella stesura della guida della citt\u00e0 del 1816, Gaspare Palermo documentava fra le cinque cappelle presenti nella tribuna, una cappella dedicata a Sant'Elena Imperatrice e San Costantino Imperatore collocata a destra, per le vicende sulle reliquie verosimilmente identificabile con la cappella che custodisce il dipinto del \"Ritrovamento della Croce\". Una cappella dedicata a \"San Biagio\" con dipinto d'autore ignoto ubicata a sinistra.\nNavata sinistra.\nNella navata presso l'ingresso \u00e8 collocata una tavola in ardesia dipinta raffigurante \"Cristo e la Vergine\" ascrivibile al tardo Cinquecento. Si ammira pure una \"Madonna\" dai richiami bizantini.\nChiesa di San Giacomo la Marina.\nGioacchino di Marzo documenta il \"monumento sepolcrale\" di Niccol\u00f2 Cito, opera di Bartolomeo Berrettaro del 1521 e le sepolture presso la Cappella della Compagnia della Carit\u00e0, detta di Sant'Ivone di Nibilio Gagini e Giuseppe Gagini.\nConfraternita di Maria Ss. Addolorata ai Cassari.\nQuesta seconda Confraternita partecipa attivamente ai Riti della Settimana Santa di Palermo.\nOspedale di Santa Maria la Nova.\nNel 1431 l'ospedale \u00e8 accorpato all'Ospedale Grande e Nuovo."}
{"id": "2093047", "revid": "1543377", "url": "https://it.wikipedia.org/wiki?curid=2093047", "title": "Municipalit\u00e0 locale di Greater Taung", "text": " \nGreater Taung \u00e8 una municipalit\u00e0 locale (in inglese Greater Taung Local Municipality) appartenente alla municipalit\u00e0 distrettuale di Dr Ruth Segomotsi Mompati della provincia del Nordovest in Sudafrica.\nIl suo territorio si estende su una superficie di ed \u00e8 suddiviso in 22 circoscrizioni elettorali (\"wards\"). Il suo codice di distretto \u00e8 NW394.\nGeografia fisica.\nConfini.\nLa municipalit\u00e0 locale di Greater Taung confina a nord con quella di Kagisano, a nordest con quella di Naledi, a est con quella di Mamusa, a est e a sudest con quella di Lekwa-Teemane, a sudest con quella di Phokwane (Frances Baard-Capo Settentrionale), a sud con quelle di Magareng e Dikgatlong (Frances Baard-Capo Settentrionale), a sudovest con l'Area della Gestione del Distretto NCDMA09, a ovest con quella di Ga-Segonyana (Kgalagadi-Capo Settentrionale) e a nordovest con quella di Moshaweng."}
{"id": "2093048", "revid": "287204", "url": "https://it.wikipedia.org/wiki?curid=2093048", "title": "Gran Premio del Giappone 2002", "text": "Il Gran Premio del Giappone 2002 \u00e8 stato un Gran Premio di Formula 1 disputato il 13 ottobre 2002 sul circuito di Suzuka. La gara, ultima della stagione 2002, fu vinta da Michael Schumacher su Ferrari, davanti al compagno di squadra Rubens Barrichello e a Kimi R\u00e4ikk\u00f6nen su McLaren - Mercedes.\nIn questa gara segna l'ultima apparizione in F1 per di Mika Salo, Eddie Irvine, Alex Yoong e Allan McNish, anche se quest'ultimo dovette dare forfait dopo un incidente nelle qualifiche.\nVigilia.\nAspetti sportivi.\nFelipe Massa torn\u00f2 alla Sauber dopo essere stato sostituito da Heinz-Harald Frentzen per il Gran Premio degli Stati Uniti.\nAspetti tecnici.\nAll'ultima gara stagionale le scuderie, ormai pienamente concentrate sulle monoposto per l'anno seguente, non portarono novit\u00e0 tecniche significative. Le indicazioni pi\u00f9 importanti vennero dalla McLaren, che annunci\u00f2 che avrebbe corso le prime gare della stagione 2003 con una versione evoluta della MP4-17 in attesa della nuova MP4-18; anche la Ferrari ritard\u00f2 l'esordio della propria vettura, annunciandolo per met\u00e0 febbraio 2003. Nel Gran Premio di casa la Honda port\u00f2 in pista una versione potenziata del motore fornito a BAR e Jordan.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nSu una pista molto selettiva per quanto riguarda l'efficienza aerodinamica delle vetture, la Ferrari domin\u00f2 le qualifiche, con Michael Schumacher in pole position davanti a Barrichello, staccato di oltre quattro decimi dal compagno di squadra. Seguivano le due McLaren di Coulthard e R\u00e4ikk\u00f6nen, le due Williams di Ralf Schumacher e Montoya e le due Jordan, con Sato sorprendentemente davanti a Fisichella nella gara di casa. La quinta fila fu occupata da Villeneuve e Button, seguiti da Trulli e Heidfeld.\nCirca a met\u00e0 sessione McNish fu protagonista di un violento incidente nella veloce curva 130R: il pilota scozzese ne usc\u00ec pressoch\u00e9 illeso, ma, nonostante avesse disputato il warm up, non gli fu permesso di partecipare alla gara per timore di postumi.\nWarm up.\nRisultati.\nNel warm up di domenica mattina i migliori tempi furono i seguenti:\nGara.\nResoconto.\nAlla partenza, Michael Schumacher e Rubens Barrichello mantennero le proprie posizioni. Alle loro spalle rimase David Coulthard, mentre Ralf Schumacher super\u00f2 Kimi R\u00e4ikk\u00f6nen. Seguivano Juan Pablo Montoya, Takuma Sat\u014d, Jarno Trulli, Jenson Button e Giancarlo Fisichella, che perse diverse posizioni al via. Nel corso del settimo giro Coulthard ebbe un problema al motore che lo costrinse al ritiro. Non accadde praticamente nulla fino alla prima serie di pit stop, inaugurata da Trulli al quindicesimo giro. Michael Schumacher si ferm\u00f2 nel corso della ventesima tornata, imitato un giro dopo dal compagno di squadra, ma i due conservarono comodamente la testa della corsa. Al 22\u00ba giro si ferm\u00f2 anche R\u00e4ikk\u00f6nen, mentre i due piloti della Williams effettuarono il proprio rifornimento tra il 24\u00ba ed il 25\u00ba passaggio. Dopo la prima serie di rifornimenti Michael Schumacher conduceva davanti a Barrichello, Ralf Schumacher, R\u00e4ikk\u00f6nen, Montoya, Trulli, Sato e Button; nel corso del 33\u00ba giro, per\u00f2, il pilota abruzzese della Renault fu costretto al ritiro per la rottura del motore.\nLa seconda serie di pit stop lasci\u00f2 la situazione invariata. Non si verific\u00f2 nessun avvenimento di rilievo fino al 49\u00ba giro, quando Ralf Schumacher si dovette ritirare per la rottura del motore, consegnando a R\u00e4ikk\u00f6nen il terzo gradino del podio. Michael Schumacher concluse una stagione per lui trionfale con l'undicesima vittoria. Barrichello, dietro di lui, port\u00f2 alla Ferrari la nona doppietta stagionale, la quinta consecutiva, record detenuto dalla stessa Ferrari nel 1952. Inoltre, la scuderia italiana colse la quindicesima vittoria su diciassette gare disputate, eguagliando il record precedente della McLaren MP4/4 che nel 1988 ottenne quindici vittorie su sedici Gran Premi. Montoya chiuse al quarto posto, mentre Sato, dopo una gara aggressiva, conquist\u00f2 i primi punti in carriera sulla pista di casa, permettendo alla Jordan di scavalcare la Jaguar nel Campionato Costruttori. Button, settimo nel campionato piloti, tagli\u00f2 il traguardo in sesta posizione.\nFonti.\nTutti i dati statistici sono tratti da Autosprint n.42/2002"}
{"id": "2093058", "revid": "1305772", "url": "https://it.wikipedia.org/wiki?curid=2093058", "title": "Eticonidi", "text": "Gli Eticonidi erano un'illustre famiglia franca che ha tra i suoi ascendenti il merovingio Clotario I, figlio di Clodoveo I, re di Neustria (con capitale Soissons) dal 511 al 561 e, per tre anni, re di tutti i Franchi dal 558 al 561. Il membro pi\u00f9 conosciuto di questa famiglia \u00e8 Eticone (o Adalrico), duca della contea d'Alsazia durante la seconda met\u00e0 del VII secolo. \nEticone, anche denominato Hetti o Adalric, aveva sposato Bereswinde, cognata di Sigeberto III. Da questa unione nacque Santa Ottilia, la santa patrona dell'Alsazia. Tra gli antenati di Santa Odile: \nLa casa d'Asburgo discende da questa stirpe molto prestigiosa degli Eticonidi. In via femminile anche altre prestigiose dinastie europee discendono dagli antichi duchi d'Alsazia. Capetingi, dinastia ottoniana di Sassonia, margravi di Baden (ramo cadetto della dinastia asburgica), cos\u00ec come la casata dei duchi di Lorena.\nEticonidi duchi e conti d'Alsazia.\n(Nota: qui la numerazione dei conti \u00e8 la stessa per tutti gli stati, in quanto tutti si definivano e chiamavano conti d'Alsazia, nonostante regnassero su diverse parti di terra e la sua particolare numerazione dei governanti)."}
{"id": "2093059", "revid": "323959", "url": "https://it.wikipedia.org/wiki?curid=2093059", "title": "Otto Nicolai", "text": ""}
{"id": "2093060", "revid": "281325", "url": "https://it.wikipedia.org/wiki?curid=2093060", "title": "Cargolux Airlines International", "text": ""}
{"id": "2093063", "revid": "767487", "url": "https://it.wikipedia.org/wiki?curid=2093063", "title": "Hameau de la Reine", "text": "Il Villaggio della Regina (in francese Hameau de la Reine) \u00e8 una dipendenza del Petit Trianon, nel Parco della Reggia di Versailles, in Francia.\nStoria e descrizione.\nLa costruzione di questo villaggio fu commissionata durante l'inverno 1782-83 dalla Regina Maria Antonietta d'Asburgo-Lorena per allontanarsi dai vincoli della Corte di Versailles, presa dalla nostalgia per uno stile di vita pi\u00f9 rustico ispirato dagli scritti di Rousseau e desiderosa di un luogo dove il teatro e le feste le avrebbero fatto dimenticare la sua condizione regale.\nQuesto luogo campestre, adibito anche a fattoria, \u00e8 uno dei simboli dell'influenza delle idee di fisiocratici e filosofi illuministi sulla nobilt\u00e0 del tempo. La costruzione fu affidata all'architetto Richard Mique, mentre le opere pittoriche interne furono realizzate dal pittore Hubert Robert.\nIntorno a un lago artificiale destinato alla pesca di carpe e lucci, Mique fece erigere dodici edifici con pareti di legno e tetto di paglia, di ispirazione normanna o fiamminga, situate nella parte nord dei giardini di Versailles, vicino al Petit Trianon e in prosecuzione con il giardino inglese. Furono costruiti: una fattoria per la produzione di latte e uova destinati alla regina, una torre a guisa faro, un boudoir, una stalla, un mulino, una torre colombaia, una casa per il corpo di guardia personale della regina. Ciascun edificio era circondato da un orto, un frutteto o un giardino. L'edificio maggiore era la Casa della Regina, situata nel centro del piccolo villaggio; quest'ultimo era diviso in due da un fiumiciattolo che si dipartiva dal lago ed era attraversato da un piccolo ponte di pietra.\nAbbandonato dopo la Rivoluzione francese, il villaggio fu oggetto di tre tentativi di restauro: il primo e pi\u00f9 importante fu deciso da Napoleone Bonaparte nel 1810, il secondo per volere dell'imprenditore e mecenate statunitense John Davison Rockefeller jr negli anni trenta e il terzo negli anni novanta per merito di Pierre-Andr\u00e9 Lablaude."}
{"id": "2093064", "revid": "111325", "url": "https://it.wikipedia.org/wiki?curid=2093064", "title": "Plagium", "text": ""}
{"id": "2093065", "revid": "2014155", "url": "https://it.wikipedia.org/wiki?curid=2093065", "title": "Irene Angela", "text": "Biografia.\nEra figlia dell'imperatore bizantino, Isacco II Angelo (1185-1195; 1203-1204) e della principessa Irene, forse della famiglia dei Paleologi.\nAppena undicenne venne data in sposa, nel 1192, al duca di Puglia ed erede al trono di Sicilia, Ruggero (1175-1193), figlio del re Tancredi di Sicilia e di Sibilla di Medania; il matrimonio fu celebrato a Brindisi, nell'estate di quell'anno.\nRuggero la lasci\u00f2 vedova dopo un solo anno di matrimonio.\nIrene venne poi fatta prigioniera da Enrico VI, quando l'imperatore invase la Sicilia nel 1194. Nell'aprile del 1195, Irene si fidanz\u00f2 col fratello di Enrico VI, Filippo di Svevia e, nel maggio del 1197, a Bari spos\u00f2 il Duca di Svevia e d'Alsazia.\nDopo il matrimonio fu chiamata Maria. Nel 1198 Filippo divenne re di Germania e d'Italia, cosicch\u00e9 Irene divenne anche regina consorte.\nFilippo appoggi\u00f2 il fratello di Irene, Alessio IV Angelo, che si opponeva allo zio, Alessio III Angelo, che aveva spodestato il loro padre Isacco II Angelo, e l'ospit\u00f2, fornendogli un rifugio sicuro in Svevia, sostenendolo nel contattare i capi della quarta crociata, affinch\u00e9 lo aiutassero a rioccupare il trono di Costantinopoli in cambio di una cospicua somma di denaro.\nNel 1208, Irene rimase vedova per la seconda volta, perch\u00e9 Filippo, il 21 giugno, venne assassinato da Ottone VIII di Wittelsbach, un nipote del duca Ottone I di Baviera.\nDopo circa due mesi, anche Irene mor\u00ec nel castello degli Hohenstaufen, molto probabilmente a seguito del parto dell'ultimogenita, Beatrice; il necrologio della cattedrale di Spira, cita la morte di Irene-Maria (\"Maria regina Philippi regis coniectalis, nata de Grecia\").\nIrene fu tumulata nell'abbazia di Lorch.\nDiscendenza.\nIrene diede a Filippo sette figli, di cui due maschi, che non sopravvissero al padre:"}
{"id": "2093066", "revid": "47767", "url": "https://it.wikipedia.org/wiki?curid=2093066", "title": "Santoro", "text": ""}
{"id": "2093068", "revid": "1543377", "url": "https://it.wikipedia.org/wiki?curid=2093068", "title": "Municipalit\u00e0 locale di Lekwa-Teemane", "text": "Lekwa-Teemane \u00e8 una municipalit\u00e0 locale (in inglese Lekwa-Teemane Local Municipality) appartenente alla municipalit\u00e0 distrettuale di Dr Ruth Segomotsi Mompati della provincia del Nordovest in Sudafrica.\nIl suo territorio si estende su una superficie di ed \u00e8 suddiviso in 6 circoscrizioni elettorali (\"wards\"). Il suo codice di distretto \u00e8 NW396.\nGeografia fisica.\nConfini.\nLa municipalit\u00e0 locale di Lekwa-Teemane confina a nord con quella di Mamusa, a est con quelle di Maquassy Hills (Dr Kenneth Kaunda) e Municipalit\u00e0 locale di Tswelopele (Lejweleputswa/Free State), a sudest con quella di Tokologo (Lejweleputswa/Free State), a sud con quella di Magareng (Frances Baard/Capo Settentrionale) e a ovest con quelle di Phokwane (Frances Baard/Capo Settentrionale) e Greater Taung."}
{"id": "2093070", "revid": "465169", "url": "https://it.wikipedia.org/wiki?curid=2093070", "title": "Isole Pedagne", "text": "Le Isole Pedagne sono un piccolo arcipelago che chiude il porto esterno di Brindisi e lo divide dal mare Adriatico.\nAttualmente cinque delle sei isole sono zona militare, dato che ospitano una caserma di addestramento del 1\u00ba Reggimento \"San Marco\" della Marina Militare.\nIl 21 marzo 2006 il Comando Forza da Sbarco di Brindisi e le isole Pedagne \u00e8 stato visitato dall'ammiraglio Giampaolo Di Paola, Capo di Stato Maggiore della Difesa.\nEtimologia.\nIl termine Pedagne forse \u00e8 collegato con il termine \"pedagna,\" che deriva dal latino volgare \"pedan\u0115a(m)\" (= che riguarda il piede), forse per la forma delle isole di Sant'Andrea e di Pedagna Grande, simili ad un'impronta di piede.\nLe isole.\nSant'Andrea.\nLa pi\u00f9 grande dell'arcipelago, nota anticamente con il nome di \"Bara,\" \u00e8 menzionata in epoca romana da Appiano di Alessandria, Cesare, Plinio il Vecchio, Lucano; durante la guerra civile di Cesare e Pompeo (49-45 a.C.) venne utilizzata da Lucio Scribonio Libone, consuocero di Pompeo, come base d'attacco per comandare una flotta di 50 navi, ma Marco Antonio lo assedi\u00f2 togliendogli l'acqua potabile e costringendolo a fuggire. Nel 1059 l'isola prese il nome di Sant'Andrea perch\u00e9 l'arcivescovo di Oria e Brindisi Eustachio, che aveva la sua residenza a Monopoli, la concesse ai baresi Melo e Teudelmano per costruirvi un monastero in onore dell'apostolo Sant'Andrea, che nel 1062 era gi\u00e0 stato gi\u00e0 completato e affidato ai benedettini; nel 1579, per\u00f2, il monastero era gi\u00e0 caduto in rovina. Il culto per Sant'Andrea venne diffuso in seguito nella citt\u00e0 e nel 1671 venne costruito una cappella dedicata al santo nella nuova chiesa di santa Teresa, che confinava con l'abbazia diroccata ed era retta dai Carmelitani Scalzi. I pochi resti dell'abbazia sono tuttora conservati al Museo Archeologico Provinciale \"F. Ribezzo\" della citt\u00e0 pugliese. I Normanni costruirono il primo avamposto per la difesa della citt\u00e0 e in seguito Carlo I d'Angi\u00f2 costru\u00ec una torre cilindrica, che poi divenne la base per l'edificazione dell'attuale Castello Alfonsino, di costruzione aragonese, ordinato da Ferdinando d'Aragona, figlio di Alfonso, duca di Calabria nel 1481.\nGi\u00e0 nel 1484 la fortezza venne attaccata dai Veneziani, guidati dal generale Francesco Marcello che, dopo aver tentato di conquistare la citt\u00e0 via terra, tent\u00f2 di conquistarla via mare; quindi ripieg\u00f2 e riusc\u00ec ad occupare Gallipoli solo dopo una dura battaglia; nel 1528 la Serenissima tent\u00f2 con 16 galee di attaccare nuovamente il castello, comandato da Hernando de Alarc\u00f3n, inviato da Carlo V, che per\u00f2 non venne espugnato, costringendo le navi nemiche ad allontanarsi.\nFilippo II, figlio di Carlo V, decise la fortificazione dell'isola e nel 1558 intraprese la costruzione del \"Forte dell'Isola,\" o \"Forte a Mare,\" per difendere la citt\u00e0 da eventuali attacchi nemici. La costruzione dur\u00f2 46 anni, senza mai interrompersi. Nel 1572 erano presenti a Bari e a Brindisi ben duemila soldati nelle due piazzaforti principali della Puglia; nel 1616 il forte sub\u00ec un tentativo d'attacco da parte di undici vascelli veneziani, che furono dissuasi da otto grandi navi da guerra spagnole, comandate dal generale Francesco di Ribera.\nA partire dal 1715 fu presidiato da cento soldati tedeschi, in seguito alla perdita del Regno di Napoli da parte di Filippo V dopo la sconfitta nella Guerra di successione austriaca. Il 9 aprile 1799 la nave da battaglia francese Le G\u00e9n\u00e9reux attacc\u00f2 Brindisi, rimasta ancora fedele ai Borboni; i francesi, nonostante avessero perso il comandante della nave durante gli scontri per occupare la citt\u00e0 in seguito ai cannoneggiamenti dal forte, lasciarono la citt\u00e0 gi\u00e0 il 16 aprile. Nel XIX secolo divenne sede di un faro e durante la Prima guerra mondiale deposito di mine della Marina Militare; nel 1984 pass\u00f2 dalla Marina al demanio dello stato.\nNel 1934 venne costruita la batteria \"Carlo Pisacane\", con quattro cannoni 152/40. \u00c8 collegata alla terraferma da \"via Torpedinieria Climene,\" che porta alla zona di \"Sciaia\".\nPedagna Grande.\n\u00c8 la seconda isola dell'arcipelago per dimensione. Sull'isola \u00e8 presente la batteria militare \"Fratelli Bandiera\", costruita nel 1916; tuttora \u00e8 utilizzata come zona di addestramento e base operativa della Brigata marina \"San Marco\" ed \u00e8 quindi zona militare. \u00c8 collegata alla terraferma dalla \"strada delle Pedagne\", che porta alla zona industriale di Brindisi. La superficie \u00e8 di 8,63 ettari\nGiorgio Treviso.\n\u00c8 piatta e ha bassa vegetazione e si trova tra l'isola Pedagna Grande e la Chiesa. L'isola \u00e8 zona militare. La superficie \u00e8 2.270 metri quadrati.\nLa Chiesa.\nAnch'essa \u00e8 piatta e ha bassa vegetazione. Sull'isola si trova la \"Grotta dell'Eremita, \"con affreschi che forse rappresentano la Nativit\u00e0 e che ora sono in forte degrado; un tempo vi erano anche un vano dormitorio ed una cisterna per la raccolta dell'acqua piovana. L'insediamento era collegato con il monastero dell'isola di Sant'Andrea, costruito nel basso medioevo. La superficie \u00e8 di 1,29 ettari.\nTraversa.\nL'isola \u00e8 la seconda pi\u00f9 piccola dell'arcipelago ed \u00e8 occupata da un faro, progettato nel 1834 su un basamento circolare costruito nel 1859, e funzionante dal 1\u00ba febbraio 1861. Il faro cost\u00f2 75.222 lire ed \u00e8 visibile a 13 miglia di distanza; prima dell'automatizzazione era gestito da tre fanalisti. La superficie \u00e8 3.850 metri quadrati.\nMonacello.\n\u00c8 la pi\u00f9 piccola dell'arcipelago e non ha vegetazione, essendo solo un piccolo scoglio affiorante tra La Chiesa e Traversa. La superficie \u00e8 600 metri quadrati.\nReperti archeologici.\nNei pressi delle isole sono stati trovati un probabile relitto a 50 metri dalla costa, un'ancora romana, quattro ancore litiche, un'anfora di tipo Dressel e anfore frammentarie del I secolo a.C.-III secolo d.C.."}
{"id": "2093073", "revid": "963244", "url": "https://it.wikipedia.org/wiki?curid=2093073", "title": "Oblati dei Santi Ambrogio e Carlo", "text": "Gli oblati dei Santi Ambrogio e Carlo (in latino \"Congregatio Oblatorum Sanctorum Ambrosii et Caroli\") sono un'associazione di sacerdoti secolari e laici dell'arcidiocesi di Milano: i membri del sodalizio pospongono al loro nome la sigla O.SS.C.A.\nStoria.\nLa congregazione venne fondata a Milano dall'arcivescovo Carlo Borromeo nel 1578, anche se aveva iniziato a progettarne l'istituzione gi\u00e0 nel 1570. Era formata da sacerdoti diocesani legati da due voti di particolare obbedienza al vescovo e di permanenza nell'istituto: costituiva un corpo di volontari a disposizione del vescovo, ben addestrati e formati disposti ad assumere incarichi difficili, anche in caso di emergenza. Vennero impiegati per la direzione dei seminari e, soprattutto, per la predicazione delle missioni al popolo.\nIl loro nome deriva dall'\"oblazione\", cio\u00e8 dalla speciale offerta che i sacerdoti facevano di loro stessi al loro vescovo: in origine erano detti semplicemente \"oblati di Sant'Ambrogio\" ma nel 1611 il cardinale Federigo Borromeo aggiunse al loro titolo il riferimento al fondatore. La loro sede originale era presso la chiesa di San Sepolcro di Milano; nel 1928 la casa madre venne trasferita in via Settala.\nCarlo Borromeo si era ispirato agli oratoriani fondati a Roma da Filippo Neri: le costituzioni degli oblati di Sant'Ambrogio vennero elaborate da Agostino Valier e dal barnabita Carlo Bascap\u00e8, poi vescovo di Novara: dopo un'esperimentazione pratica di due anni e l'esame di una commissione di cui vennero chiamati a far parte Filippo Neri e Felice da Cantalice, la regola venne promulgata il 13 settembre 1581. Gli oblati non erano vincolati dal voto di povert\u00e0 n\u00e9 erano tenuti alla vita comune (non possono essere, pertanto, considerati religiosi).\nVennero soppressi da Napoleone Bonaparte nel 1810: in epoca di restaurazione, il cardinale Carlo Gaetano Gaisruck ne ostacol\u00f2 la rinascita. Vennero restaurati dall'arcivescovo Carlo Bartolomeo Romilli nel 1854.\nNella loro spiritualit\u00e0, che pur non si riallaccia ad alcuna scuola particolare, si ravvisano forti elementi ignaziani; fa parte del loro carisma il tenere viva una spiritualit\u00e0 contrassegnata dall'appartenenza al clero diocesano, dall'obbedienza al vescovo e dalla salvaguardia degli elementi propriamente ambrosiani.\nOrganizzazione.\nLa congregazione \u00e8 organizzata in quattro gruppi chiamati famiglie:\nNel 1980 i missionari di Rho erano 17, i vicari 24, i diocesani 160 circa e gli oblatini 60 circa."}
{"id": "2093078", "revid": "2039709", "url": "https://it.wikipedia.org/wiki?curid=2093078", "title": "Godfather", "text": "Godfather \u00e8 un cocktail a base di scotch whisky e liquore amaretto, facente parte della lista di cocktail ufficiali IBA dal 1986 al 2020.\nStoria.\nLa storia del cocktail Godfather non \u00e8 del tutto nota. L'ipotesi maggiormente accettata indica come probabile periodo di nascita del cocktail gli anni settanta del XX secolo, nella zona degli Stati Uniti, con il nome dedicato a Marlon Brando e alla sua partecipazione al film del 1973 Il padrino (in inglese, appunto, \"The Godfather\"): tale cocktail, secondo questa ipotesi, sarebbe stato appunto il preferito dell'attore e la presenza di un liquore tipicamente italiano avrebbe decretato la decisione definitiva sul nome. Tale teoria, sarebbe poi supportata dalla somiglianza con la tipologia di cocktail creati in quell'epoca, come ad esempio il Rusty Nail.\nUna seconda ipotesi, meno supportata, fa risalire, invece, la creazione del cocktail a Donato \u201cDuke\u201d Antone, un barista italo-americano di Los Angeles degli anni 40-'50, il quale avrebbe dedicato questo cocktail ai famosi gangster italo-americani che frequentavano in quegli anni i locali notturni. Questa ipotesi sarebbe supportata da altre ipotesi che vedono lo stesso barman inventore di altri cocktail simili come il Rusty Nail e il White Russian.\nComposizione.\nIl godfather \u00e8 il capostipite della famiglia della trilogia criminale, parte dello stile gangster della classe dei cocktail duo. Il cocktail risulta una combinazione equilibrata fra le note secche del whisky e i toni morbidi e dolci dell'amaretto; il grado alcolico si aggira intorno ai 30\u00b0.\nPreparazione.\nVersare direttamente nel bicchiere tumbler basso riempito di ghiaccio lo scotch whisky e il liquore amaretto, mescolare con o stirrer o con cucchiaio da barman e servire senza decorazioni.\nVarianti.\nData la semplicit\u00e0 di ingredienti e preparazione, il Godfather \u00e8 un cocktail facilmente disponibile nella maggioranza dei locali. Esistono, comunque, delle varianti sia nella composizione che negli ingredienti:"}
{"id": "2093090", "revid": "767487", "url": "https://it.wikipedia.org/wiki?curid=2093090", "title": "Emilio Monaldi", "text": "Carriera.\nGiocatore.\nDopo il debutto nella squadra del suo paese d'origine, nella stagione 1967-1968 ha militato nell', con la quale ha debuttato in l'8 novembre 1967 nella gara Inter-Atalanta (4-1) valida per la Coppa Italia, ed ha successivamente disputato altre 5 gare nel campionato di Serie A di quella stagione, che la sua squadra concluse in quinta posizione.\nL'anno dopo scende in campo con la maglia del , che chiude al centroclassifica il campionato di Serie B.\nGioca nella stessa categoria anche nel 1969-1970, con la maglia del , che evita per un punto la retrocessione in Serie C.\nNella terza categoria professionistica gioca con la maglia del nelle stagioni 1972-1973 e 1974-1975, e con quella del Lecce nella stagione 1973-1974.\nIn carriera ha totalizzato complessivamente 5 presenze in Serie A e 23 in Serie B.\nAllenatore.\nNella stagione 1978-1979 \u00e8 stato il vice allenatore del , facendo da secondo a Fernando Veneranda. L'anno seguente segue Veneranda al Verona."}
{"id": "2093091", "revid": "26415", "url": "https://it.wikipedia.org/wiki?curid=2093091", "title": "Slavoni", "text": ""}
{"id": "2093099", "revid": "1573940", "url": "https://it.wikipedia.org/wiki?curid=2093099", "title": "Hymenolaimus malacorhynchos", "text": "L'anatra blu (Hymanolaimus malacorhynchos ) \u00e8 un uccello della famiglia degli Anatidi, endemico della Nuova Zelanda. \u00c8 l'unica specie del genere Hymenolaimus.\nI m\u0101ori la chiamano whio, nome onomatopeico derivante dal richiamo del maschio.\nDescrizione.\nQuesto volatile, lungo 54\u00a0cm, \u00e8 di colore grigio ardesia scuro, ha il petto macchiettato di castano e gli occhi e il becco di tonalit\u00e0 pi\u00f9 pallide. Quest'ultimo, di color bianco-rosaceo, presenta delle membrane carnose di pelle che pendono da ambo i lati dell'estremit\u00e0.\nBiologia.\nL'anatra blu nidifica nelle cavit\u00e0 degli alberi, in piccole caverne e in altri luoghi riparati. \u00c8 una specie molto rara che vive lungo i tumultuosi corsi d'acqua montani.\n\u00c8 una nuotatrice molto abile che se la cava benissimo perfino tra le rapide, ma \u00e8 molto riluttante a volare. Difficile da localizzare, non \u00e8 per\u00f2 diffidente quando viene individuata.\nIl richiamo del maschio consiste in un fischio aspirato, mentre la femmina emette un tremulo grugnito.\nDistribuzione e habitat.\n\u00c8 un residente endemico della Nuova Zelanda.\nConservazione.\nQuesta specie, che \u00e8 sempre stata piuttosto rara, \u00e8 ora minacciata dai mammiferi predatori introdotti dall'uomo, dalla competizione per il cibo, costituito da invertebrati, con le trote, anch'esse introdotte, e dalla costruzione di dighe per l'utilizzo dell'energia idroelettrica sul corso dei fiumi di montagna ove vive. Il Dipartimento di Conservazione della Nuova Zelanda sta attualmente portando avanti un programma per il recupero dell'habitat di quest'anatra, come ad esempio l'area del Fiume Oparara, sulla West Coast."}
{"id": "2093100", "revid": "729019", "url": "https://it.wikipedia.org/wiki?curid=2093100", "title": "Gonzalo Longo", "text": "Biografia.\nGonzalo Longo si form\u00f2 rugbisticamente nel San Isidro Club, formazione nella quale esord\u00ec e con la quale milit\u00f2 fino al maggio del 2001; esord\u00ec in Nazionale argentina nel 1999 a Buenos Aires in occasione di un \"tour\" del in Sudamerica; con soli 4 incontri internazionali alle spalle prese parte da titolare alla , in cui disput\u00f2 4 incontri.\nNel 2001 divenne professionista e pass\u00f2 ai francesi del Narbona, con i quali rimase tre stagioni, durante le quali, a livello internazionale, partecip\u00f2 con l' alla in Australia; al Montferrand (poi Clermont-Auvergne) dal 2004, con il club gialloblu vinse la Challenge Cup 2006-07, nella stessa annata in cui giunse anche alla finale per il titolo francese, poi persa contro lo Stade fran\u00e7ais.\nPrese infine parte alla in Francia, nella quale l' si classific\u00f2 terza assoluta, e disput\u00f2 il suo ultimo incontro con i \"Pumas\" il 19 ottobre, la finale per il terzo posto del torneo vinta contro i padroni di casa francesi.\nNel 2008 torn\u00f2 per un'ultima stagione al San Isidro Club come giocatore-allenatore, vincendo il titolo Nacional de Clubes.\nAlla fine della stagione 2008 ha smesso definitivamente di giocare."}
{"id": "2093102", "revid": "57342", "url": "https://it.wikipedia.org/wiki?curid=2093102", "title": "Matteo Viviani", "text": "Biografia.\nNato a Seriate da padre bergamasco e madre romana, si \u00e8 poi stabilito in Toscana, ad Arezzo, dove ha studiato all'Istituto d'arte ricevendo quindi il diploma di maestro d'arte e la maturit\u00e0 d'arte applicata. Dopo gli studi ha iniziato a lavorare come modello per la moda e la pubblicit\u00e0, attivit\u00e0 intrapresa per oltre dieci anni, lavorando per Ferr\u00e9, Ext\u00e9, Cerruti e molti altri, e apparendo in svariate campagne pubblicitarie.\nDalla pubblicit\u00e0 alla televisione il passo \u00e8 stato breve, e Viviani ha iniziato a collaborare con il programma di Italia 1 \"Le Iene\", ritagliandosi, di edizione in edizione, sempre pi\u00f9 spazio. Come inviato de \"Le Iene\", i servizi da lui curati ruotano spesso attorno al mondo giovanile, smascherando truffe e bufale provenienti dal mondo di internet.\nNel 2007 ha suscitato scalpore un suo servizio per \"Le Iene\", in cui sottoponeva 50 deputati e 16 senatori al drugwipe test, tamponando il loro sudore per accertare se fossero positivi all'uso di stupefacenti. I test evidenziarono che 16 tamponi erano positivi a droghe, tra cui cannabis e cocaina. Nonostante non vi fosse un'associazione tra gli esiti dei test e le persone coinvolte, il caso suscit\u00f2 molte polemiche, per via dei metodi ingannevoli usati per ottenere i campioni di sudore. Viviani e Davide Parenti (autore del servizio) furono accusati di violazione della privacy e condannati dalla Cassazione a 5 mesi e 10 giorni di reclusione, successivamente commutati in una multa.\nDal 2013 \u00e8 sposato con Liudmila Radchenko con la quale ha due bambini, Eva e Nikita.\nIl 25 maggio 2017 \u00e8 diventato padre per la seconda volta, stavolta di un bambino, Nikita.\nNel 2015 ha pubblicato il romanzo \"La crisalide nel fango\". Nel 2016 ha condotto il programma \"Le Iene\" nella puntata infrasettimanale affiancando Nadia Toffa, Andrea Agresti, Paolo Calabresi e Giulio Golia. Dal 16 ottobre 2016 affianca gli stessi colleghi alla conduzione della puntata domenicale."}
{"id": "2093103", "revid": "486946", "url": "https://it.wikipedia.org/wiki?curid=2093103", "title": "Cattedrale di San Leucio (Atessa)", "text": ""}
{"id": "2093106", "revid": "1610933", "url": "https://it.wikipedia.org/wiki?curid=2093106", "title": "Anatra blu", "text": ""}
{"id": "2093107", "revid": "46291", "url": "https://it.wikipedia.org/wiki?curid=2093107", "title": "Hymenolaimus", "text": ""}
{"id": "2093110", "revid": "254059", "url": "https://it.wikipedia.org/wiki?curid=2093110", "title": "Terrazzo (fiume)", "text": "Il fiume Terrazzo \u00e8 un corso d'acqua che scorre in Veneto e principalmente nella bassa pianura veronese.\nStoria.\nQuesto corso d'acqua, lungo 24 km, dovrebbe essersi formato dopo la devastante rotta del fiume Adige avvenuta nel 589 (rotta della Cucca, la quale determin\u00f2 la nascita di scoli e piccole vie d'acqua che successivamente permisero lo scolo delle acque per i terreni paludosi della zona. Dopo l'anno Mille, le signorie che si impossessarono della zona, si adoperarono per la manutenzione del Terrazzo, in quanto lo utilizzarono spesso per il trasporto di merci e di altri materiali che venivano caricati su barche e piccole chiatte. Pi\u00f9 recentemente, le famiglie proprietarie terriere a ridosso di questo fiume, decisero di costruire le loro Ville e case patronali, soprattutto lungo il tratto posto nel comune omonimo (Terrazzo).\nDescrizione.\nNasce dal fiume Adige qualche chilometro a nord di Bonavigo in localit\u00e0 Moggia. Mantiene un corso quasi parallelo a quello dell'Adige fino alla localit\u00e0 Canove, frazione del comune di Legnago quando devia un po' verso sinistra costeggiando la strada provinciale Legnago-Terrazzo ed entrando nel comune di Terrazzo. L\u00ec il corso si allarga e taglia a met\u00e0 l'abitato del Capoluogo comunale. Una volta attraversato Terrazzo, il Terrazzo \u00e8 arginato fino alla foce, che avviene dopo qualche chilometro riversando le proprie acque in quelle di un altro importante fiume della zona, il Fratta nel territorio comunale di Merlara in provincia di Padova. \nRappresenta il collettore principale di scolo di un bacino che comprende otto comuni e molti fiumi e canali."}
{"id": "2093112", "revid": "1610933", "url": "https://it.wikipedia.org/wiki?curid=2093112", "title": "Anatra del Brasile", "text": ""}
{"id": "2093113", "revid": "1610933", "url": "https://it.wikipedia.org/wiki?curid=2093113", "title": "Anatra beccorosso", "text": ""}
{"id": "2093122", "revid": "28592", "url": "https://it.wikipedia.org/wiki?curid=2093122", "title": "La Tenda Rossa", "text": ""}
{"id": "2093128", "revid": "287204", "url": "https://it.wikipedia.org/wiki?curid=2093128", "title": "Provincia di Arkhangel'sk", "text": ""}
{"id": "2093132", "revid": "1610933", "url": "https://it.wikipedia.org/wiki?curid=2093132", "title": "Marzaiola eurasiatica", "text": ""}
{"id": "2093133", "revid": "1543377", "url": "https://it.wikipedia.org/wiki?curid=2093133", "title": "Discografia di Alicia Keys", "text": "Questa \u00e8 la discografia completa della cantantautrice statunitense R&amp;B, soul e neo soul Alicia Keys. Comprende, fino al 2020, sette album in studio, un Unplugged, un EP, quaranta singoli, due video album e trentasette video musicali per la J Records e RCA Records. La cantante ha venduto in tutto il mondo circa 42 milioni di album, di cui 22 solo negli Stati Uniti, pi\u00f9 30 milioni di singoli."}
{"id": "2093134", "revid": "1610933", "url": "https://it.wikipedia.org/wiki?curid=2093134", "title": "Quattrocchi d'Islanda", "text": ""}
{"id": "2093136", "revid": "1610933", "url": "https://it.wikipedia.org/wiki?curid=2093136", "title": "Anatra dagli anelli", "text": ""}
{"id": "2093138", "revid": "1610933", "url": "https://it.wikipedia.org/wiki?curid=2093138", "title": "Orco marino", "text": ""}
{"id": "2093139", "revid": "1610933", "url": "https://it.wikipedia.org/wiki?curid=2093139", "title": "Orco dagli occhiali", "text": ""}
{"id": "2093142", "revid": "1610933", "url": "https://it.wikipedia.org/wiki?curid=2093142", "title": "Smergo delle Auckland", "text": ""}
{"id": "2093143", "revid": "486946", "url": "https://it.wikipedia.org/wiki?curid=2093143", "title": "Fra' Cristoforo", "text": ""}
{"id": "2093144", "revid": "1610933", "url": "https://it.wikipedia.org/wiki?curid=2093144", "title": "Smergo maggiore", "text": ""}
{"id": "2093146", "revid": "1610933", "url": "https://it.wikipedia.org/wiki?curid=2093146", "title": "Smergo del Brasile", "text": ""}
{"id": "2093148", "revid": "1305772", "url": "https://it.wikipedia.org/wiki?curid=2093148", "title": "Musetto", "text": "Musetto si pu\u00f2 riferire a "}
{"id": "2093150", "revid": "1610933", "url": "https://it.wikipedia.org/wiki?curid=2093150", "title": "Smergo minore", "text": ""}
{"id": "2093152", "revid": "1610933", "url": "https://it.wikipedia.org/wiki?curid=2093152", "title": "Smergo squamato", "text": ""}
{"id": "2093154", "revid": "46291", "url": "https://it.wikipedia.org/wiki?curid=2093154", "title": "Rhodonessa", "text": ""}
{"id": "2093163", "revid": "599013", "url": "https://it.wikipedia.org/wiki?curid=2093163", "title": "Mark Brown (calciatore)", "text": ""}
{"id": "2093166", "revid": "1610933", "url": "https://it.wikipedia.org/wiki?curid=2093166", "title": "Oca di Cape Barren", "text": ""}
{"id": "2093167", "revid": "1610933", "url": "https://it.wikipedia.org/wiki?curid=2093167", "title": "Cigno coscoroba", "text": ""}
{"id": "2093171", "revid": "599013", "url": "https://it.wikipedia.org/wiki?curid=2093171", "title": "Karim Zaza", "text": ""}
{"id": "2093173", "revid": "729019", "url": "https://it.wikipedia.org/wiki?curid=2093173", "title": "Stazione di Venaria", "text": "La stazione di Venaria \u00e8 una stazione ferroviaria posta sulla linea Torino-Ceres, a servizio dell'omonimo comune.\nStoria.\nLa stazione era stata progettata originariamente direttamente dall'ingegnere Cappuccio nel 1867 e costituiva un \"unicum\" nel panorama delle stazioni ferroviarie italiane, in quanto il fabbricato viaggiatori era una costruzione di due piani posta a cavallo dei binari lungo il sovrappassaggio della ferrovia di viale Roma.\nAll'inizio degli anni novanta del XX secolo, lo stabile dovette essere abbattuto a causa dei lavori di raddoppio del binario: al suo posto venne costruito un nuovo fabbricato in stile postmoderno. La stazione venne riaperta il 21 dicembre 1991. La stazione attuale \u00e8 anch'essa posta a cavallo della ferrovia, ma con solo pi\u00f9 un piano fuori terra, tetto a falde con struttura in acciaio e rivestimento in lamiera. La stazione ha tre binari, di cui uno di servizio.\nDal 25 agosto 2020 \u00e8 diventata il capolinea provvisorio della Torino Ceres a causa della soppressione delle stazioni di Torino Dora GTT e Madonna di Campagna causata dai lavori per l'allacciamento della Torino Ceres al passante ferroviario di Torino.\nA causa di lavori che riguardano il ponte prima della stazione, quest'ultima risulta da dicembre 2020 senza traffico con il capolinea della Torino Ceres momentaneamente spostato alla stazione di Borgaro.\nMovimento.\nLa stazione \u00e8 servita da treni regionali in servizio sulla relazione denominata \"linea A\" del Servizio Ferroviario Metropolitano di Torino, operati da GTT nell'ambito del contratto di servizio stipulato con la Regione Piemonte.\nInterscambi.\nIn prossimit\u00e0 della stazione, fra il 1888 e il 1951 era possibile l'interscambio con i convogli in servizio sulla tranvia Torino-Venaria Reale.\nAttualmente \u00e8 disponibile l'interscambio con la linea 11 di GTT e con la nuova linea SF2 (entrata in servizio il 25 agosto 2020) che serve a garantire il collegamento con la stazione di Torino Porta Susa.\nServizi.\nLa stazione dispone di:"}
{"id": "2093176", "revid": "228587", "url": "https://it.wikipedia.org/wiki?curid=2093176", "title": "Norge", "text": ""}
{"id": "2093177", "revid": "1610933", "url": "https://it.wikipedia.org/wiki?curid=2093177", "title": "Cigno nero (zoologia)", "text": ""}
{"id": "2093178", "revid": "287204", "url": "https://it.wikipedia.org/wiki?curid=2093178", "title": "Pathalgaon", "text": "Pathalgaon \u00e8 una suddivisione dell'India, classificata come \"nagar panchayat\", di 14.054 abitanti, situata nel distretto di Jashpur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 34' 0 N e 83\u00b0 28' 0 E e ha un'altitudine di 545 .\nSociet\u00e0.\nEvoluzione demografica.\nAl censimento del 2001 la popolazione di Pathalgaon assommava a 14.054 persone, delle quali 7.161 maschi e 6.893 femmine. I bambini di et\u00e0 inferiore o uguale ai sei anni assommavano a 1.927, dei quali 978 maschi e 949 femmine. Infine, coloro che erano in grado di saper almeno leggere e scrivere erano 9.833, dei quali 5.503 maschi e 4.330 femmine."}
{"id": "2093181", "revid": "56620", "url": "https://it.wikipedia.org/wiki?curid=2093181", "title": "Adolphe \u00c9douard Casimir Joseph Mortier", "text": ""}
{"id": "2093182", "revid": "287204", "url": "https://it.wikipedia.org/wiki?curid=2093182", "title": "Pendra", "text": "Pendra \u00e8 una suddivisione dell'India, classificata come \"nagar panchayat\", di 12.392 abitanti, situata nel distretto di Bilaspur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 46' 0 N e 81\u00b0 57' 0 E e ha un'altitudine di 591 .\nSociet\u00e0.\nEvoluzione demografica.\nAl censimento del 2001 la popolazione di Pendra assommava a 12.392 persone, delle quali 6.222 maschi e 6.170 femmine. I bambini di et\u00e0 inferiore o uguale ai sei anni assommavano a 1.670, dei quali 830 maschi e 840 femmine. Infine, coloro che erano in grado di saper almeno leggere e scrivere erano 8.728, dei quali 4.864 maschi e 3.864 femmine."}
{"id": "2093183", "revid": "56620", "url": "https://it.wikipedia.org/wiki?curid=2093183", "title": "Marie Victor Nicolas de Fay de La Tour-Maubourg", "text": ""}
{"id": "2093184", "revid": "1610933", "url": "https://it.wikipedia.org/wiki?curid=2093184", "title": "Anatra lentigginosa", "text": ""}
{"id": "2093188", "revid": "1610933", "url": "https://it.wikipedia.org/wiki?curid=2093188", "title": "Smergo monaco", "text": ""}
{"id": "2093189", "revid": "28592", "url": "https://it.wikipedia.org/wiki?curid=2093189", "title": "Avventuroso", "text": ""}
{"id": "2093192", "revid": "848247", "url": "https://it.wikipedia.org/wiki?curid=2093192", "title": "Stazione di Borgaro", "text": "La stazione di Borgaro \u00e8 una stazione ferroviaria situata sulla linea Ferrovia Torino-Ceres, a servizio del comune di Borgaro Torinese, e della vicina Reggia di Venaria Reale.\nStoria.\n secondo il progetto dell'ingegner Gaetano Capuccio.\nL'edificio ha il corpo principale a tre piani fuori terra, tetto a falde con struttura in legno e rivestimento in coppi mentre la struttura dell'edificio \u00e8 in mattoni; addossata al fabbricato viaggiatori c'\u00e8 una pensilina a falda unica in acciaio con rivestimento di lamiera.\nStrutture e impianti.\nLa stazione ha 2 binari, pi\u00f9 un piazzale per la sosta dei carri.\nServizi.\nLa stazione dispone di:\nMovimento.\nla stazione \u00e8 servita da treni regionali in servizio sulla linea A del SFM di torino, diretti a CERES, gestita da GTT.\nInterscambi.\nNei dintorni della stazione ci sono le fermate di linee della rete urbana di bus, il 46N e 69 ed alcune linee extraurbane per la provincia."}
{"id": "2093203", "revid": "1610933", "url": "https://it.wikipedia.org/wiki?curid=2093203", "title": "Moretta arlecchino", "text": ""}
{"id": "2093211", "revid": "599013", "url": "https://it.wikipedia.org/wiki?curid=2093211", "title": "Gerhard Tremmel", "text": "Dopo aver militato nelle giovanili di Bayern e Monaco 1860, ha vestito le divise di Unterhaching, Hannover e Hertha Berlino."}
{"id": "2093212", "revid": "729019", "url": "https://it.wikipedia.org/wiki?curid=2093212", "title": "Stazione di Caselle", "text": "La stazione di Caselle \u00e8 una stazione ferroviaria situata sulla linea Ferrovia Torino-Ceres, a servizio del centro abitato di Caselle Torinese.\nStoria.\nNei primi anni 2000 \u00e8 stato effettuato l'interramento della ferrovia nel tratto di attraversamento del comune di Caselle, e la stazione \u00e8 stata costruita interrata, con due binari, mentre l'edificio della vecchia stazione \u00e8 stato abbandonato: un \"murale\" nei pressi della piazza antistante ricorda il precedente passaggio del treno in superficie.\nInterscambi.\nNei dintorni della stazione ci sono le fermate delle linee extraurbane per la provincia.\nStrutture e impianti.\nLa stazione sotterranea ha 2 binari.\nMovimento.\nLa stazione \u00e8 servita da treni regionali in servizio sulla linea A del SFM di Torino, diretti a Ceres, gestita da GTT.\nServizi.\nLa stazione dispone di:\nAltri progetti.\nCaselle"}
{"id": "2093218", "revid": "125289386", "url": "https://it.wikipedia.org/wiki?curid=2093218", "title": "San Marone", "text": "Da lui prende l'appellativo di \"maronita\" la Chiesa cattolica libanese. Marone fu conosciuto per la sua attivit\u00e0 missionaria, per le guarigioni e miracoli attribuitigli e per il suo ascetismo.\nBiografia.\nNonostante la popolarit\u00e0 di Marone, non si hanno notizie precise e approfondite sulla sua vita.\nNato a met\u00e0 del IV secolo in Siria, fu un sacerdote che divenne eremita ritirandosi su una montagna del Tauro nella regione di Cirro, vicino ad Antiochia. \nMarone pass\u00f2 gran parte della sua vita su quelle montagne siriane. Si pensa che il luogo della sua dimora avesse il nome di Kefar-Nabo, e che fosse situato sulla montagna di Ol-Yambos, per questo i territori vicini alla montagna siriana vengono considerati come culla della congregazione maronita. Si era stabilito in un vecchio tempio pagano, che egli aveva consacrato al vero Dio.\nIl suo stile di vita ascetico e i miracoli che gli venivano attribuiti gli attirarono molti seguaci e gli procurarono l'attenzione di tutto l'impero. \nNel 405 circa Giovanni Crisostomo gli invi\u00f2 una lettera esprimendogli il suo rispetto e la sua devozione, chiedendogli di pregare per lui.\nLa Chiesa maronita.\nMarone \u00e8 considerato il padre della congregazione monastica-spirituale che ha dato origine alla formazione della Chiesa maronita, congregazione che ha una profonda influenza nei territori del medio oriente, specialmente in Libano. \nLa congregazione maronita si diffuse in Libano quando il primo discepolo di Marone, Abramo di Cirro, si rese conto che pochi in Libano praticavano il cristianesimo e us\u00f2 la figura di Marone come esempio morale per convertirli al cristianesimo. I seguaci di Marone rimasero fedeli agli insegnamenti della Chiesa cattolica, infatti la Chiesa maronita \u00e8 una Chiesa \"sui iuris\" della Chiesa cattolica.\nPatronati.\nMarone \u00e8 patrono delle seguenti istituzioni:\nCulto.\nDopo che le reliquie di Marone furono portate nell'Abbazia di Sassovivo, presso Foligno, sono state conservate per lungo tempo nella frazione di Volperino prima di essere trasferite nella cattedrale di San Feliciano di Foligno e poi una parte fu riportata a Sassovivo. Il 25 novembre 2005 le reliquie presenti a Sassovivo furono trafugate dall'Abbazia.\nLa memoria liturgica dell'eremita siriano ricorre il 9 febbraio per la Chiesa cattolica, il 14 febbraio per la Chiesa ortodossa."}
{"id": "2093219", "revid": "599013", "url": "https://it.wikipedia.org/wiki?curid=2093219", "title": "Museo navale romano", "text": "Il museo navale romano \u00e8 situato all'interno dell'antico palazzo Peloso Cepolla sede della sezione Ingauna dell'Istituto Internazionale di Studi Liguri, nel cuore del centro storico di Albenga, in provincia di Savona.\nStoria.\nLa nascita del museo \u00e8 legata al ritrovamento di una nave romana del I secolo a.C. a circa due miglia dalla costa ingauna. Nel 1950 furono commissionati i lavori di archeologia subacquea per il recupero dell'eventuale materiale e nella prima fase la nave Artiglio - imbarcazione che effettu\u00f2 il recupero - port\u00f2 alla luce dopo quindici giorni di lavoro oltre mille anfore, numerosi vasi, oggetti di bordo e alcuni avanzamenti in legno della stessa nave romana, sotto la direzione di Nino Lamboglia.\nNel 1962 una seconda esplorazione del relitto fu effettuata dalla nave \"Daino\" cos\u00ec come altre spedizioni sottomarine negli anni seguenti su incarico e a cura del Centro Sperimentale di Archeologia Sottomarina che proprio ad Albenga ha la sua sede nazionale.\nLe sale.\nLa raccolta completa del museo conserva, oltre ai ritrovamenti della nave romana, anche materiali sottomarini rinvenuti dalle diverse esplorazioni subacquee - dal 1957 in poi - nei fondali circostanti l'isola Gallinara. Nella sala detta \"degli affreschi\", caratterizzata dalla presenza di portali in ardesia del XVI secolo e un camino, \u00e8 stata allestita la raccolta dei vasi da farmacia provenienti dall'ospedale di Albenga; la collezione comprende all'incirca un centinaio di pezzi in ceramica bianca e blu - databili tra il XVI e XIX secolo - di fabbricazione savonese e albissolese.\nIn altre sale \u00e8 stata dislocata la mostra permanente sulla preistoria della val Pennavaira, zona geografica tra Liguria e Piemonte."}
{"id": "2093223", "revid": "729019", "url": "https://it.wikipedia.org/wiki?curid=2093223", "title": "Stazione di Caselle Aeroporto", "text": "La stazione di Caselle Aeroporto \u00e8 una stazione ferroviaria situata sulla Ferrovia Torino-Ceres, a servizio del'adiacente centro abitato di San Maurizio Canavese e dell'Aeroporto di Torino-Caselle.\nStoria.\nLa stazione venne attivata nell'aprile 2001.\nStrutture e impianti.\n\u00c8 dotata di 2 binari di transito e di altri 2 binari tronchi, in vista di un futuro possibile utilizzo di treni diretti tra l'aeroporto e altre destinazioni.\nLa stazione \u00e8 costituita di una struttura ad archi di cemento posizionati come una vela e poggianti su basamenti di acciaio ed \u00e8 collegata all'aerostazione tramite un tunnel sotterraneo di 150 metri che permette ai passeggeri di seguire un percorso completamente coperto tra i treni e l'aeroporto.\nMovimento.\nLa stazione \u00e8 servita dai convogli in servizio sulla \"linea A\" del Servizio Ferroviario Metropolitano di Torino diretti a CERES, operati da GTT.\nServizi.\nLa stazione dispone di:\nInterscambi.\nIn superficie ci sono le fermate di linee extraurbane di bus della provincia."}
{"id": "2093226", "revid": "729019", "url": "https://it.wikipedia.org/wiki?curid=2093226", "title": "Stazione di San Maurizio", "text": "La stazione di San Maurizio \u00e8 una stazione ferroviaria situata sulla Ferrovia Torino-Ceres del GTT.\nCostruita nel 1869 secondo il progetto dell'ing. Cappuccio, \u00e8 una stazione con il corpo principale a due piani fuori terra, tetto a falde con struttura in legno e rivestimento in lose mentre la struttura dell'edificio \u00e8 in mattoni; addossata al fabbricato viaggiatori c'\u00e8 una pensilina a falda unica in ghisa con rivestimento di lamiera. \n\u00c8 presente una tettoia coperta in legno con copertura a doppia falda in legno e rivestimento in coppi.\nLa stazione ha tre binari pi\u00f9 un piazzale per la sosta dei carri adiacente alla tettoia.\nServizi.\nLa stazione dispone di:"}
{"id": "2093227", "revid": "599013", "url": "https://it.wikipedia.org/wiki?curid=2093227", "title": "Sini\u0161a Dobrasinovi\u0107", "text": "Carriera.\nHa debuttato nella nazionale cipriota il 10 ottobre 2009 nella vittoria per 4-1 sulla Bulgaria."}
{"id": "2093229", "revid": "300067", "url": "https://it.wikipedia.org/wiki?curid=2093229", "title": "Keith Smart", "text": ""}
{"id": "2093237", "revid": "729019", "url": "https://it.wikipedia.org/wiki?curid=2093237", "title": "Stazione di Ciri\u00e9", "text": "La stazione di Ciri\u00e9 \u00e8 una stazione ferroviaria situata sulla Ferrovia Torino-Ceres del GTT.\nStrutture e impianti.\nCostruita nel 1869 secondo il progetto dell'ing. Cappuccio, dispone di un fabbricato viaggiatori a corpo principale a due piani fuori terra, tetto a falde con struttura in legno e rivestimento in tegole mentre la struttura dell'edificio \u00e8 in mattoni; la stazione ha due ali laterali di un solo piano. Addossata al fabbricato viaggiatori c'\u00e8 una pensilina a falda unica in acciaio con rivestimento di lamiera. Il fabbricato riprende in versione ridotta le forme di quello analogo presso la stazione di Torino Porta Milano, un tempo stazione di partenza della linea ferroviaria.\nSono presenti un fabbricato merci in muratura con rivestimento in tegole, una rimessa in muratura provvista di binario, un'officina in cemento armato che ospita tre binari ed una tettoia coperta in muratura con copertura a doppia falda in legno e tegole.\nLa stazione ha tre binari pi\u00f9 un piazzale per la movimentazione dei mezzi rotabili verso l'officina e la rimessa.\nA fianco alla stazione \u00e8 presente una sottostazione elettrica.\nMovimento.\nLa stazione \u00e8 servita dai treni della linea SFMA Torino - Aeroporto - Ceres del Servizio Ferroviario Metropolitano di Torino.\nServizi.\nLa stazione dispone di:"}
{"id": "2093239", "revid": "31886", "url": "https://it.wikipedia.org/wiki?curid=2093239", "title": "Motore a cilindri convergenti", "text": ""}
{"id": "2093241", "revid": "848247", "url": "https://it.wikipedia.org/wiki?curid=2093241", "title": "Stazione di Nole", "text": "La stazione di Nole \u00e8 una stazione ferroviaria situata sulla Ferrovia Torino-Ceres del GTT.\nCostruita nel 1876 secondo il progetto dell'ing. Emanuele Borrella prendendo spunto, come per Mathi e Balangero, dalla stazione di Borgaro, \u00e8 costituita da un edificio principale a tre piani con un'ala laterale di un solo piano e balcone soprastante. Il tetto \u00e8 a due falde in legno con rivestimento in coppi e caratteristico coronamento in legno. La struttura della stazione \u00e8 in mattoni ed \u00e8 sprovvista di pensilina.\n\u00c8 presente una tettoia in muratura con copertura a doppia falda in legno e rivestimento in coppi.\nDurante l'estate del 2013 \u00e8 stata ristrutturata la banchina del secondo binario, ma nonostante questo intervento al momento solo il primo binario fa servizio viaggiatori in entrambe le direzioni.\nDa giugno 2014 \u00e8 stato costruito un parcheggio da circa 30 posti auto sfruttando il vecchio piazzale di sosta dei carri merci e contestualmente \u00e8 stata messa in sicurezza la tettoia sotto cui sono stati disposti degli stalli per il parcheggio di biciclette.\nLa stazione ha due binari pi\u00f9 un binario tronco terminante nel parcheggio adiacente alla tettoia.\nServizi.\nLa stazione dispone di:"}
{"id": "2093249", "revid": "320578", "url": "https://it.wikipedia.org/wiki?curid=2093249", "title": "Sterilizzazione (alimenti)", "text": ""}
{"id": "2093250", "revid": "729019", "url": "https://it.wikipedia.org/wiki?curid=2093250", "title": "Stazione di Villanova-Grosso", "text": "La stazione di Villanova-Grosso \u00e8 una stazione ferroviaria situata sulla Ferrovia Torino-Ceres del GTT. Serve i centri abitati di Villanova Canavese e Grosso.\nCostruita nel 1876 secondo il progetto dell'ing. Borella, \u00e8 la pi\u00f9 piccola stazione della linea ferroviaria (sprovvista anche di emettitrice di biglietti). \n\u00c8 una costruzione di due piani con un'ala laterale di un piano solo e il tetto, circondato dalla caratteristica coronatura in legno, \u00e8 a doppia falda con rivestimento in coppi; addossata al fabbricato viaggiatori c'\u00e8 una pensilina a falda unica in ghisa.\nDopo un lungo periodo di decadenza, la stazione venne restaurata (almeno esternamente): vennero sostituite le due porte di ingresso con delle nuove, provviste di serratura funzionante e vennero interamente ritinteggiati i muri esterni. Resta invece ancora in cattivo stato di conservazione il tetto.\n\u00c8 provvista di un unico binario ferroviario.\nServizi.\nLa stazione dispone di:"}
{"id": "2093257", "revid": "339392", "url": "https://it.wikipedia.org/wiki?curid=2093257", "title": "Museo dell'Aeronautica di Vigna di Valle", "text": ""}
{"id": "2093259", "revid": "599013", "url": "https://it.wikipedia.org/wiki?curid=2093259", "title": "Charlie Sitton", "text": ""}
{"id": "2093260", "revid": "729019", "url": "https://it.wikipedia.org/wiki?curid=2093260", "title": "Stazione di Mathi", "text": "La stazione di Mathi \u00e8 una stazione ferroviaria situata sulla Ferrovia Torino-Ceres del GTT.\nCostruita nel 1876 secondo il progetto dell'ing. Emanuele Borrella prendendo spunto, come per Nole e Balangero, dalla stazione di Borgaro, \u00e8 una stazione con il corpo principale a tre piani fuori terra con ala laterale di un piano, tetto a falde con struttura in legno e rivestimento in coppi mentre la struttura dell'edificio \u00e8 in mattoni; addossata al fabbricato viaggiatori c'\u00e8 una pensilina a falda unica in acciaio con rivestimento di lamiera.\nLa stazione ha due binari; altri due binari sono posti su un piazzale per la sosta dei vagoni dismessi e vi \u00e8 un terzo binario tronco.\nServizi.\nLa stazione dispone di:"}
{"id": "2093261", "revid": "300067", "url": "https://it.wikipedia.org/wiki?curid=2093261", "title": "Charles Sitton", "text": ""}
{"id": "2093263", "revid": "729019", "url": "https://it.wikipedia.org/wiki?curid=2093263", "title": "Stazione di Balangero", "text": "La stazione di Balangero \u00e8 una stazione ferroviaria situata sulla Ferrovia Torino-Ceres del GTT a Balangero.\nCostruita nel 1876 secondo il progetto dell'ing. Emanuele Borrella prendendo spunto, come per Nole e Mathi, dalla stazione di Borgaro, \u00e8 un edificio con corpo principale a tre piani fuori terra, tetto a falde con struttura in legno e rivestimento in coppi; \u00e8 presente il coronamento del tetto in legno e la struttura \u00e8 in mattoni. C'\u00e8 una pensilina a falda unica in ghisa con rivestimento in lamiera addossata al fabbricato.\n\u00c8 presente una tettoia coperta in cemento armato e copertura in acciaio.\nLa stazione ha due binari.\nServizi.\nLa stazione dispone di:"}
{"id": "2093267", "revid": "848247", "url": "https://it.wikipedia.org/wiki?curid=2093267", "title": "Stazione di Lanzo", "text": "La stazione di Lanzo \u00e8 una fermata ferroviaria situata sulla ferrovia Torino-Ceres del GTT, a servizio del centro abitato di Lanzo Torinese.\nStoria.\nFino al 1996 - 1997 era una stazione; in tale periodo fu trasformata in fermata.\nStrutture e impianti.\nCostruita secondo il progetto dell'ingegnere Scotti, possiede un fabbricato viaggiatori a tre piani fuori terra con tetto a falde in legno e rivestimento in lose; la struttura dell'edificio \u00e8 in mattoni e cemento armato, ed addossato ad esso vi \u00e8 una pensilina in legno, a falda unica, con manto di lamiera.\nAl piano terra della stazione, costruita in stile liberty come tutte le successive, riprendendo il modello dello chalet svizzero, \u00e8 presente un grande ingresso con biglietteria, sale d'attesa di prima e seconda classe, il deposito bagagli e l'ufficio del capostazione, mentre ai piani superiori vi \u00e8 l'alloggio.\nOriginariamente era dotata di 2 binari ma dopo l'ammodernamento della linea \u00e8 rimasta a binario unico.\nLa stazione \u00e8 fornita di un fabbricato merci in muratura con tetto in legno e rivestimento in eternit.\nServizi.\nLa stazione dispone di:"}
{"id": "2093277", "revid": "287204", "url": "https://it.wikipedia.org/wiki?curid=2093277", "title": "Rajgamar", "text": "Rajgamar \u00e8 una suddivisione dell'India, classificata come \"census town\", di 12.595 abitanti, situata nel distretto di Korba, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 22' 55 N e 82\u00b0 49' 59 E.\nSociet\u00e0.\nEvoluzione demografica.\nAl censimento del 2001 la popolazione di Rajgamar assommava a 12.595 persone, delle quali 6.485 maschi e 6.110 femmine. I bambini di et\u00e0 inferiore o uguale ai sei anni assommavano a 2.031, dei quali 1.013 maschi e 1.018 femmine. Infine, coloro che erano in grado di saper almeno leggere e scrivere erano 8.106, dei quali 4.890 maschi e 3.216 femmine."}
{"id": "2093281", "revid": "729019", "url": "https://it.wikipedia.org/wiki?curid=2093281", "title": "Stazione di Germagnano", "text": "La stazione di Germagnano \u00e8 una stazione sulla Ferrovia Torino-Ceres, in Piemonte, al servizio del comune di Germagnano.\nStoria.\nCostruita nel 1915 secondo il progetto dell'ing. Alberto Scotti, ha un corpo principale a tre piani fuori terra con tetto a falde in legno e rivestimento in lose; la struttura dell'edificio \u00e8 in mattoni e cemento armato; sulla banchina vi \u00e8 una pensilina in legno, a falda unica, con manto di lamiera.\nAl piano terra dell'edificio, costruito in stile liberty, \u00e8 presente un grande ingresso con biglietteria, sale d'attesa di prima e seconda classe, deposito bagagli ed ufficio del capostazione, mentre ai piani superiori vi \u00e8 l'alloggio.\nImpianti.\nLa stazione \u00e8 fornita di un fabbricato merci in muratura con tetto in legno e rivestimento in lamiera; vi sono poi una rimessa in cemento armato per i convogli ed una tettoia coperta.\nLa stazione ha 2 binari passanti pi\u00f9 un piazzale di 2 tronchi per la sosta dei vagoni adiacente al fabbricato merci.\nMovimento.\nLa stazione \u00e8 servita dai convogli della linea SFMA Torino - Aeroporto - Ceres del Servizio Ferroviario Metropolitano di Torino; alcune corse di questa linea fanno capolinea a Germagnano e non proseguono per la tratta montana fino a Ceres.\nServizi.\nLa stazione dispone di:"}
{"id": "2093286", "revid": "1573940", "url": "https://it.wikipedia.org/wiki?curid=2093286", "title": "Potos flavus", "text": "Il cercoletto o kinkajou (Potos flavus ) \u00e8 un mammifero della famiglia dei Procionidi, parente stretto di olingo, coati, procioni e bassarischi. \u00c8 l'unica specie del genere Potos . Per il suo aspetto viene talvolta scambiato per un furetto o una scimmia, ma non \u00e8 affatto imparentato con questi animali. Originario del Centro e Sudamerica, questo mammifero arboricolo non \u00e8 un animale in pericolo di estinzione, nonostante venga avvistato solo raramente dagli abitanti del luogo a causa delle sue abitudini rigorosamente notturne. Tuttavia, molti esemplari vengono catturati per essere venduti come animali da compagnia o uccisi sia per la pelliccia (utilizzata per confezionare portafogli e selle) che per la carne. In grave pericolo \u00e8 la popolazione dell'Honduras, tanto che \u00abla CITES ne proibisce il commercio internazionale ... a eccezione di scopi strettamente commerciali ..., ad esempio per ricerche scientifiche\u00bb. In cattivit\u00e0 pu\u00f2 vivere fino a 23 anni.\nDescrizione.\nIl cercoletto misura 81 \u2013 113\u00a0cm di lunghezza (dei quali 39,5 - 55,5 sono costituiti dalla coda) e pesa 1,8 - 4,6\u00a0kg. Si differenzia da tutti gli altri Procionidi per la sua coda prensile, lunga pressappoco quanto il resto del corpo e rivestita uniformemente di un corto pelo; essa \u00e8 rotonda in sezione trasversale e si rastrema gradualmente procedendo verso l'estremit\u00e0. Il cercoletto ha inoltre il capo arrotondato, con il muso smussato all'estremit\u00e0 anteriore, le orecchie piccole e arrotondate, gli occhi sporgenti, con pupille rotonde e l'iride castano-bruna; il tronco allungato \u00e8 sorretto da arti brevi e robusti; le dita sono unite da una membrana fino a un terzo della loro lunghezza, e sono armate da aguzzi artigli ricurvi. La superficie plantare, che durante gli spostamenti viene appoggiata completamente a terra, \u00e8 breve e ricoperta di corto pelo nella regione del calcagno, come nelle specie del genere \"Bassaricyon\". Il mantello, corto, foltissimo e morbido come velluto, \u00e8 di colore variabile dal bruno-olivastro al giallo-bruno, bruno-rossastro o argilla, e con riflessi bronzei sul dorso, su cui talvolta si stende una striscia scura lungo la colonna vertebrale; il ventre \u00e8 invece di colore giallo-bruno, t\u00e8 pallido o giallo dorato. La robusta muscolatura craniodorsale \u00e8 protetta da una pelle molle e cascante, che sull'addome pu\u00f2 formare delle pieghe. Al di sotto degli angoli della bocca, dietro la gola e attorno all'ombelico, vi sono delle aree ghiandolari glabre caratteristiche. La formula dentaria \u00e8:\nSistematica.\nLe 7 sottospecie del cercoletto si differenziano per talune caratteristiche della struttura cranica e dentaria, per la colorazione del mantello e per le dimensioni:\nFilogenesi.\nGli olingo sono molto simili al cercoletto nell'aspetto e nelle abitudini. Tuttavia, gli studi genetici hanno dimostrato che il cercoletto \u00e8 un diretto discendente dei pi\u00f9 antichi Procionidi ancestrali e non \u00e8 strettamente imparentato con nessuna delle altre specie viventi di Procionidi. Le somiglianze tra il cercoletto e gli olingo costituiscono, semplicemente, un esempio di evoluzione parallela; i parenti attuali pi\u00f9 stretti degli olingo sono i coati. Il cercoletto si differenzia dagli olingo per la coda prensile, il muso pi\u00f9 schiacciato, la lingua estroflessibile e la mancanza di ghiandole odorifere anali. L'unico altro carnivoro dotato di coda prensile \u00e8 il binturong del Sud-est asiatico.\nIl cercoletto ebbe origine nel Centroamerica e alcuni milioni di anni fa si diffuse nel Sudamerica, che in precedenza costituiva una massa continentale isolata, durante il grande scambio americano, reso possibile dalla formazione dell'istmo di Panama.\nDistribuzione ed ecologia.\nQuesto Procionide vive nelle foreste tropicali che si estendono dal Messico meridionale (Stati di Guerrero e Tamaulipas) fino allo Stato brasiliano del Mato Grosso: in questo vastissimo territorio si spinge fino all'altitudine di 2500 m. Esso occupa di notte gli stessi ambienti in cui durante le ore diurne vivono i Cebidi, anch'essi dotati di coda prensile, e sebbene sia quasi ovunque molto comune viene osservato abbastanza di rado poich\u00e9 \u00e8 attivo durante la notte e ha l'abitudine di trattenersi esclusivamente tra le chiome degli alberi. Il cercoletto si nutre in prevalenza di vegetali, in particolare di fichi selvatici, avocado, mango, noci dal guscio ancora tenero e leguminose e in piccola parte di insetti: la sua lingua, lunga almeno 12\u00a0cm, sottile ed estroflettibile, \u00e8 infatti particolarmente adatta a togliere la tenera polpa dai frutti, a estrarre nettare e miele e a catturare gli insetti al volo o direttamente nel nido; si ciba inoltre di uova e solo sporadicamente dei piccoli degli uccelli. Durante il giorno dorme raggomitolato su un fianco proteggendosi gli occhi con le zampe anteriori, nella cavit\u00e0 di un albero o tra il fitto e fresco groviglio formato da liane e foglie. Quando si risveglia al crepuscolo stende prima l'uno e poi l'altro braccio, sbadigliando ed estroflettendo la lingua, e quindi inarca il dorso e si siede spingendo in avanti la coda tra le gambe. Si gratta poi rapidamente con gli arti anteriori, cominciando dalla coda e passando infine alle zampe e ai fianchi.\nBiologia.\nAllorch\u00e9 corre veloce su rami sottili e liane, il cercoletto si mantiene in equilibrio con opportuni movimenti della coda; quando invece si sposta guardingo da un albero all'altro, tra il groviglio delle fronde, ovvero si arrampica o discende lungo i tronchi, ne avvolge l'estremit\u00e0 a una fronda o a un ramo, lasciando la presa solo se i piedi hanno trovato un appiglio pi\u00f9 sicuro. Mentre si muove velocemente fa inoltre ruotare all'infuori e in avanti le braccia, tenendo le mani piegate verso l'interno: un simile gesto con ogni probabilit\u00e0 si \u00e8 sviluppato con l'adattamento alla vita arboricola, e ha lo scopo di evitare una caduta. Ogni albero carico di frutti esercita una forte attrazione su questi Procionidi, che vi si dirigono isolatamente, a coppie o a piccoli gruppi: spesso su tali piante finiscono pertanto per raccogliersi fino a una dozzina di cercoletti, che sibilando e strillando si gettano avidi sui frutti maturi afferrandoli con la bocca o con le mani, dopo averli fiutati con attenzione. Se durante il pasto vengono spaventati, smettono di mangiare e fanno udire una sorta di grugnito, seguito da una serie di suoni che ricordano il latrato di un cane. Mentre mangia il cercoletto pu\u00f2 assumere le posizioni pi\u00f9 diverse: stando seduto o supino stringe il frutto tra le mani e sovente anche con un piede, oppure tenendosi aggrappato a un ramo con la coda e i piedi si lascia penzolare a testa ingi\u00f9, mentre con le mani porta alla bocca i pezzi di cibo, che divora avidamente. Talvolta si raggomitola parzialmente su un fianco, e mentre mastica solleva e ruota il capo in modo davvero grottesco. Al contrario di lagotrici e ateli, il cercoletto per afferrare o sollevare il cibo non si serve della coda, che manca del resto dei cuscinetti tattili caratteristici di quelle scimmie.\nStruttura sociale.\nI cercoletti formano piccole schiere in cui non vige una precisa gerarchia e solo di rado si puliscono reciprocamente il mantello, dimostrando pertanto uno scarso spirito sociale. Mediante il secreto delle loro ghiandole cutanee lasciano sui rami dei marchi odorosi; poich\u00e9 tuttavia gli animali non hanno l'abitudine di difendere il territorio personale, questi marchi sono probabilmente un mezzo per meglio riconoscere l'ambiente comune, e quindi favorire il raggruppamento dei vari individui, forse anche per tracciare dei percorsi e per aiutare maschi e femmine a ritrovarsi. Il secreto delle ghiandole presenti sul collo e sulla mandibola della femmina esercita sul maschio un'azione stimolante al momento dell'accoppiamento.\nRiproduzione.\nLa riproduzione non \u00e8 legata a una stagione ben precisa: quando la femmina \u00e8 in calore lascia udire, all'avvicinarsi del compagno, un \u00abfischio di sottomissione\u00bb, mentre il maschio, prima e durante l'accoppiamento, eccita la compagna massaggiandole i fianchi con l'ausilio di un grande osso sesamoide, presente nella parte interna del carpo. Dopo una gestazione di 112 - 118 giorni, la femmina (che \u00e8 dotata di 2 soli capezzoli) d\u00e0 alla luce nella cavit\u00e0 di un albero 1 o 2 piccoli; essi misurano circa 30\u00a0cm, hanno un peso di 150 - 200 g e sono ricoperti di un morbido pelo grigio-argenteo, con le punte nere, talmente corto e rado sull'addome da farlo sembrare nudo. Il meato uditivo si apre tra il primo e il quinto giorno, e gli occhi tra il settimo e il diciannovesimo, mentre la coda diviene perfettamente prensile tra il secondo e il terzo mese. Quando \u00e8 spaventato, il piccolo lascia udire una sorta di sbuffo, mentre di fronte a uno stimolo molesto (sia pur debole) reagisce con un fischio piagnucoloso, che si trasforma in uno stridulo grido se lo stato di inquietudine continua: in simile eventualit\u00e0 la madre cerca di tranquillizzarlo emettendo un suono che ricorda il frinire delle cicale, e che utilizza anche quando vuole indurre il figlio a seguirla. Dapprima, tuttavia, lo trasporta afferrandolo alla gola con la bocca. All'et\u00e0 di 7 settimane il piccolo comincia ad arricchire la propria alimentazione con cibi solidi e viene svezzato al quarto mese, quando pu\u00f2 considerarsi pressoch\u00e9 autosufficiente; i maschi sono in grado di riprodursi a circa un anno e mezzo, le femmine a 27 mesi. Un cercoletto dello zoo di Amsterdam visse fino a 23 anni e 7 mesi; secondo i dati in nostro possesso, questa \u00e8 l'et\u00e0 massima raggiunta da uno di tali Procionidi. Gli animali si riproducono di quando in quando anche in cattivit\u00e0, come accadde, ad esempio, per anni allo zoo di Francoforte; in tale sede fu possibile osservare che gli adulti e i piccoli col\u00e0 nati rispettavano appieno il ritmo nictemerale, evidentemente innato: durante le ore diurne dormivano infatti profondamente, sebbene la gabbia fosse esposta alla luce e si sentisse il chiasso prodotto dai visitatori, e si destavano solo al calare della sera, rimanendo attivi per tutta la notte.\nConservazione.\nPur essendo assolutamente privo di importanza dal punto di vista commerciale, il cercoletto viene cacciato in taluni territori per le sue carni, che forniscono cibo a molte trib\u00f9 indigene, e in misura minore per il suo mantello, utilizzato per la fabbricazione di portamonete e cinture. \u00c8 tenuto invece in maggior considerazione come \u00abanimale domestico\u00bb: se \u00e8 allevato in cattivit\u00e0 fin da piccolo e curato opportunamente, diviene di solito assai mansueto."}
{"id": "2093287", "revid": "339392", "url": "https://it.wikipedia.org/wiki?curid=2093287", "title": "Rai tre", "text": ""}
{"id": "2093290", "revid": "729019", "url": "https://it.wikipedia.org/wiki?curid=2093290", "title": "Stazione di Funghera", "text": "La stazione di Funghera \u00e8 una fermata ferroviaria situata sulla Ferrovia Torino-Ceres del GTT, a servizio della frazione Funghera di Germagnano.\nStoria.\n\u00c8 stata costruita secondo il progetto dell'ingegner Alberto Scotti nel 1915 ed \u00e8 la versione ridotta delle altre quattro stazioni maggiori della tratta montana della ferrovia Torino-Ceres, Lanzo, Germagnano, Pessinetto e Ceres.\nImpianti.\nLa stazione \u00e8 un edificio di due piani con tetto in legno a falde e copertura in lose e vi \u00e8 una pensilina in legno con copertura in lose addossata alla costruzione. \u00c8 in muratura di mattoni e cemento armato.\nLa stazione \u00e8 dotata di un solo binario passante.\nMovimento.\nLa stazione \u00e8 servita dai convogli del SFM della linea A, cio\u00e8 la tratta Ceres-stazione di Torino Dora. \nServizi.\nLa stazione dispone di: "}
{"id": "2093291", "revid": "767487", "url": "https://it.wikipedia.org/wiki?curid=2093291", "title": "Pijijiapan", "text": "La citt\u00e0 di Pijijiapan \u00e8 a capo dell'omonimo comune, nello stato del Chiapas, Messico. Conta 15.443 abitanti secondo le stime del censimento del 2005 e le sue coordinate sono 15\u00b041'N 93\u00b012'W.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica IX: ISTMO COSTA."}
{"id": "2093299", "revid": "729019", "url": "https://it.wikipedia.org/wiki?curid=2093299", "title": "Stazione di Traves", "text": "La stazione di Traves \u00e8 una fermata ferroviaria situata sulla Ferrovia Torino-Ceres del GTT al servizio del comune di Traves.\nStoria.\n\u00c8 stata costruita secondo il progetto dell'ing. Alberto Scotti nel 1915 ed \u00e8 la versione ridotta delle altre quattro stazioni maggiori della tratta montana della ferrovia Torino-Ceres, Lanzo, Germagnano, Pessinetto e Ceres.\nImpianti.\nLa stazione \u00e8 un edificio di due piani con tetto in legno a falde e copertura in lose ed una pensilina in legno con copertura in lose addossata alla costruzione. \u00c8 in muratura di mattoni e cemento armato. \nIl piazzale della stazione era dotato in origine di 2 binari, uno di corsa e uno di incrocio, ridotti al solo binario di corsa dopo la riapertura del tronco Germagnano-Ceres nel 2008.\nMovimento.\nLa stazione \u00e8 servita dai convogli del SFM della linea A, cio\u00e8 la tratta Ceres-stazione di Torino Dora. \nServizi.\nLa stazione dispone di:"}
{"id": "2093301", "revid": "729019", "url": "https://it.wikipedia.org/wiki?curid=2093301", "title": "Stazione di Losa", "text": "La stazione di Losa \u00e8 una fermata ferroviaria situata sulla Ferrovia Torino-Ceres al servizio della frazione Losa del comune di Pessinetto (dotato anch'esso di stazione).\nStoria.\nFu costruita secondo il progetto dell'ing. Alberto Scotti nel 1915 ed \u00e8 la versione ridotta delle 4 stazioni maggiori della tratta montana della linea, Lanzo, Germagnano, Pessinetto e Ceres.\nImpianti.\nLa stazione \u00e8 un edificio di due piani con tetto in legno a falde e copertura in lose; vi \u00e8 una pensilina in legno con copertura in lose addossata alla costruzione. \u00c8 in muratura di mattoni e cemento armato. La stazione \u00e8 dotata di un solo binario.\nMovimento.\nLa stazione \u00e8 servita dai convogli del SFM della linea A, cio\u00e8 la tratta Ceres-stazione di Torino Dora. \nServizi.\nLa stazione dispone di: "}
{"id": "2093304", "revid": "848247", "url": "https://it.wikipedia.org/wiki?curid=2093304", "title": "Stazione di Mezzenile", "text": "La stazione di Mezzenile \u00e8 una stazione ferroviaria situata sulla Ferrovia Torino-Ceres gestita dal GTT. \u00e8 al servizio del centro abitato di Mezzenile.\nStoria.\n\u00c8 stata costruita secondo il progetto dell'ing. Alberto Scotti nel 1915 ed \u00e8 la versione ridotta delle altre quattro stazioni maggiori della tratta montana del tracciato, Lanzo, Germagnano, Pessinetto e Ceres.\nImpianti.\nLa stazione \u00e8 dotata di un solo binario passante. La stazione \u00e8 un edificio di due piani con tetto in legno a falde e copertura in lose e vi \u00e8 una pensilina in legno con copertura in lose addossata alla costruzione. \u00c8 in muratura di mattoni e cemento armato.\nMovimento.\nLa stazione \u00e8 servita dai convogli della linea A del SFM, cio\u00e8 la tratta Ceres-stazione di Torino Dora. \nServizi.\nLa stazione dispone di: "}
{"id": "2093309", "revid": "729019", "url": "https://it.wikipedia.org/wiki?curid=2093309", "title": "Stazione di Pessinetto", "text": "La stazione di Pessinetto \u00e8 una stazione ferroviaria situata sulla Ferrovia Torino-Ceres del GTT al servizio del centro abitato di Pessinetto.\nStoria.\nCostruita nel 1915 secondo il progetto dell'ing. Alberto Scotti, \u00e8 costituita da un corpo principale a tre piani fuori terra con tetto a falde in legno e rivestimento in lose; la struttura dell'edificio \u00e8 in mattoni e cemento armato e non \u00e8 presente alcuna pensilina.\nImpianti.\nLa stazione \u00e8 fornita di un fabbricato merci in muratura con tetto a falde in legno e rivestimento in lamiera.\nSono presenti 2 binari e, originariamente, vi era anche un piazzale fornito di un paio di binari tronchi adiacente al fabbricato merci.\nMovimento.\nLa stazione \u00e8 servita dai convogli della linea A del SFM, cio\u00e8 la tratta Ceres-stazione di Torino Dora.\nServizi.\nLa stazione dispone di:"}
{"id": "2093319", "revid": "848247", "url": "https://it.wikipedia.org/wiki?curid=2093319", "title": "Stazione di Ceres", "text": "La stazione di Ceres \u00e8 la stazione ferroviaria capolinea della ferrovia Torino-Ceres. Serve il comune di Ceres e l'adiacente comune di Cantoira.\nStoria.\nCostruita come tutte le stazioni del tratto montano della ferrovia secondo il progetto dell'ing. Alberto Scotti nel 1915, \u00e8 un edificio di tre piani in muratura e cemento armato con tetto a falde in legno e copertura, rifatta, nei primi anni del 2000, in lose.\nAnalogamente ad altre stazioni della linea, al piano terra della stazione, costruita in stile liberty riprendendo il modello dello \"chalet svizzero\", \u00e8 presente un grande ingresso con biglietteria, sale d'attesa di prima (fornita di stufa per il riscaldamento invernale) e seconda classe, il deposito bagagli e l'ufficio del capostazione, mentre ai piani superiori vi \u00e8 l'alloggio.\nImpianti.\nPur essendo stazione terminale, anch'essa \u00e8 posta parallelamente ai binari (e non in testa ad essi) ed \u00e8 fornita di un fabbricato merci in muratura con tetto in legno e rivestimento in lamiera; vi sono poi una rimessa in cemento armato per i convogli ed una tettoia coperta da un tetto in lose. \u00c8 infine presente un fabbricato adibito a bar-ristoro in muratura con tetto a falde in legno e copertura in lose. La caratteristica pensilina di questa stazione \u00e8 in acciaio con rivestimento in lamiera e presenta una grande volta tronco conica.\nCi sono 3 binari passanti pi\u00f9 un piazzale di tronchi per la sosta dei carri adiacente al fabbricato merci e per l'ingresso alla rimessa coperta; al termine del binario vi \u00e8 tutt'oggi una piattaforma girevole.\nMovimento.\nLa stazione \u00e8 servita da quattro coppie di convogli della linea A del SFM, cio\u00e8 la tratta Ceres-stazione di Torino Dora; durante le chiusure scolastiche estive i treni si fermano a Germagnano, venendo sostituiti da autobus.\nServizi.\nLa stazione dispone di:"}
{"id": "2093324", "revid": "287204", "url": "https://it.wikipedia.org/wiki?curid=2093324", "title": "Ramanujganj", "text": "Ramanujganj \u00e8 una suddivisione dell'India, classificata come \"nagar panchayat\", di 9.854 abitanti, situata nel distretto di Surguja, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 48' 0 N e 83\u00b0 42' 0 E e ha un'altitudine di 427 .\nSociet\u00e0.\nEvoluzione demografica.\nAl censimento del 2001 la popolazione di Ramanujganj assommava a 9.854 persone, delle quali 5.139 maschi e 4.715 femmine. I bambini di et\u00e0 inferiore o uguale ai sei anni assommavano a 1.628, dei quali 839 maschi e 789 femmine. Infine, coloro che erano in grado di saper almeno leggere e scrivere erano 6.453, dei quali 3.793 maschi e 2.660 femmine."}
{"id": "2093328", "revid": "287204", "url": "https://it.wikipedia.org/wiki?curid=2093328", "title": "Gunter Schabowski", "text": ""}
{"id": "2093329", "revid": "767487", "url": "https://it.wikipedia.org/wiki?curid=2093329", "title": "49\u00aa Mostra internazionale d'arte cinematografica di Venezia", "text": "La 49\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 1\u00ba settembre al 13 settembre del 1992.\nGiuria e Premi.\nLa giuria era cos\u00ec composta:\nI principali premi distribuiti furono:"}
{"id": "2093332", "revid": "135224", "url": "https://it.wikipedia.org/wiki?curid=2093332", "title": "Spirulina platensis", "text": ""}
{"id": "2093338", "revid": "287204", "url": "https://it.wikipedia.org/wiki?curid=2093338", "title": "Ratanpur", "text": "Ratanpur \u00e8 una suddivisione dell'India, classificata come \"nagar panchayat\", di 19.838 abitanti, situata nel distretto di Bilaspur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 18' 0 N e 82\u00b0 10' 0 E e ha un'altitudine di 305 .\nSociet\u00e0.\nEvoluzione demografica.\nAl censimento del 2001 la popolazione di Ratanpur assommava a 19.838 persone, delle quali 10.175 maschi e 9.663 femmine. I bambini di et\u00e0 inferiore o uguale ai sei anni assommavano a 3.331, dei quali 1.719 maschi e 1.612 femmine. Infine, coloro che erano in grado di saper almeno leggere e scrivere erano 11.668, dei quali 7.126 maschi e 4.542 femmine."}
{"id": "2093341", "revid": "71155", "url": "https://it.wikipedia.org/wiki?curid=2093341", "title": "Consiglio Regionale del Trentino-Alto Adige/S\u00fcdtirol", "text": ""}
{"id": "2093342", "revid": "466539", "url": "https://it.wikipedia.org/wiki?curid=2093342", "title": "La regola del gioco (film 1939)", "text": "La regola del gioco (\"La R\u00e8gle du jeu\") \u00e8 un film del 1939 diretto da Jean Renoir.\n\u00c8 considerato dai critici cinematografici non solo uno dei migliori del regista, ma anche uno dei pi\u00f9 grandi film mai realizzati.\nTrama.\nL'aviatore Andr\u00e9 Jurieux \u00e8 di ritorno da un'impresa senza precedenti: la traversata dell'Atlantico in sole ventitr\u00e9 ore. Quando atterra a Le Bourget, appena fuori Parigi, viene accolto dal suo amico Octave anzich\u00e9 da Christine, una nobile austro-francese di cui Andr\u00e9 \u00e8 innamorato. L'assenza di Christine lo ferisce tanto da fare una struggente dichiarazione a una delle giornaliste giunte per intervistarlo, chiamando Christine una traditrice. La nobildonna intanto ascolta la trasmissione nel suo appartamento di Parigi. Christine \u00e8 sposata con Robert, marchese de La Chesnaye, tuttavia la relazione passata di Christine con Andr\u00e9 \u00e8 di dominio pubblico.\nDei membri dell'aristocrazia e dell'alta borghesia si ritrovano nel castello del marchese de La Chesnaye per trascorrere il fine settimana. Gli amori dei potenti si intrecciano con quelli dei loro domestici finch\u00e9 viene commesso un omicidio.\nPersonaggi.\nIl film non ha un protagonista, \u00e8 un film corale nel quale possiamo individuare otto personaggi principali.\nSequenze.\nFrancis Vanoye individua nel film 16 sequenze:\nProduzione.\nSenza attendere il successo de \"L'angelo del male\", Renoir forma una cooperativa di produzione con l'intento di produrre due film l'anno, la NEF (Nouvelle Edition Fran\u00e7aise) con altri quattro soci: suo fratello Claude, Andr\u00e9 Zwobada, Olivier Billiou, gi\u00e0 socio dei fratelli Hakim, produttori de \"L'angelo del male\", Camille Fran\u00e7ois.\nSoggetto.\nDopo le riprese del film \"L'angelo del male\", Renoir abbandona il naturalismo per ritornare ad una trama pi\u00f9 classica e apparentemente semplice. Come punto di partenza, sceglie l'opera teatrale \"I capricci di Marianna\" di Alfred de Musset. Si ispira anche a \"Il gioco dell'amore e del caso\" di Marivaux, e trae altri spunti da Beaumarchais (una citazione dalla scena X atto IV del suo \"Le Mariage de Figaro\" apre il film) e di Moli\u00e8re.\nSceneggiatura.\nRenoir scrive diverse versioni della sceneggiatura, trasformandone i personaggi via via che il cast va definendosi. Il suo metodo di lavoro \u00e8 un \"work in progress\".\nRiprese.\nLe riprese iniziano il 22 febbraio 1939, in Sologne, per gli esterni, presso il castello La Fert\u00e9 Saint-Aubin del XVII secolo (Loiret), Lamotte-Beuvron, Aubigny-sur-N\u00e8re, i dintorni di Brinon-sur-Sauldre (Cher), per le riprese della battuta di caccia. La seconda parte fu girata negli studi Path\u00e9-Cin\u00e9ma di Joinville-le-Pont e in un appartamento a Place de Trocad\u00e9ro.\nRenoir filmava con lunghe inquadrature, senza stacchi di montaggio, e usava vecchi obiettivi come quelli dei fratelli Lumi\u00e8re con una grande \"profondit\u00e0 di campo\" che permetteva avere a fuoco contemporaneamente le cose vicine e quelle lontane.\n\u00abCon Renoir nasce ufficialmente nel cinema la forma, fino allora sconosciuta o praticata inconsapevolmente, del \"piano sequenza\", parola che deriva appunto dal francese e che significa identit\u00e0 fra inquadratura e sequenza. La durata dell'inquadratura senza stacchi e senza raccordi di montaggio permette di rappresentare l\u2019\"intera durata temporale\" di una scena come se accadesse davanti a noi; mentre il movimento della cinepresa rappresenta meglio l\u2019\"unit\u00e0 dello spazio\" in cui ci sembra di entrare\u00bb.\n\u00abSignificativa nel piano sequenza di Renoir \u00e8 anche l'importanza del \"fuori campo\". I personaggi si muovono molto liberamente senza tener conto della cinepresa, vanno e vengono, entrano e escono dal quadro continuamente, col risultato che spesso non vediamo chi parla. Ne deriva un \u00abeffetto finestra\u00bb, come se neppure il regista sapesse precisamente cosa sta accadendo\u00bb.\nScenografia.\nNegli studi Path\u00e9 di Joinville, Eug\u00e8ne Louri\u00e9 e Max Douy predisposero ambienti molto accurati, con autentici parquet, porte, mobili, argenteria, automi.\nCast.\nAlcuni attori con cui Renoir era solito lavorare e a cui aveva pensato per i personaggi principali, Simone Simon e Jean Gabin, Pierre Renoir, erano gi\u00e0 impegnati e non disponibili; perci\u00f2 Renoir riscrive le parti per adattarle ai nuovi attori. Il suo metodo di lavoro prevedeva un rapporto diretto con l'attore per delineare e precisare le caratteristiche del personaggio. \"Si parte da ci\u00f2 che ci circonda per arrivare all'io.\"\nColonna sonora.\nLa scelta delle musiche principali \u00e8 di ispirazione classica:\nSono presenti alcune eccezioni come la canzone militare \"En revenant de la revue\" cantata durante la festa e altre canzoni suonate dal grammofono.\nAccoglienza.\nLa prima ebbe luogo il 7 luglio 1939 all'Aubert-Palace e Colis\u00e9e di Parigi. Alla sua prima uscita il film fu un insuccesso. Al Colis\u00e9e di Parigi, dove fu proiettato per la prima volta, scaten\u00f2 un finimondo. Amputato di un quarto d'ora su richiesta degli esercenti, fu proibito e ritirato dalla distribuzione nel settembre 1939 dalle autorit\u00e0, incolpandolo di demoralizzare i francesi, alla vigilia della dichiarazione di guerra. Nel 1942 il negativo del film \u00e8 distrutto durante un bombardamento.\nJean Renoir, dichiara che \"l'insuccesso de \"La R\u00e8gle du jeu\" mi depresse cos\u00ec tanto che decisi sia di rinunciare al cinema, sia di abbandonare la Francia\". Si reca quindi in Italia per girare \"Tosca\". Allo scoppio della seconda guerra mondiale, lascia l'Europa e si trasferisce negli Stati Uniti, ad Hollywood.\nRinascita.\nIl film viene successivamente riscoperto dalla generazione dei cinefili che gravita attorno ai \"Cahiers du cin\u00e9ma\".\nNel 1958-59, i fondatori dei \"Grands Films Classiques\", Jean Gaborit e Jacques Mar\u00e9chal, ricostruiscono, a partire da documenti e copie sopravvissute, il montaggio originale di 113 minuti.\nLa nuova versione \u00e8 presentata al Festival di Venezia del 1959.\nNel 1965, data della sua nuova presentazione a Parigi, il film conosce un vero trionfo di critica e di pubblico. Da quel momento, \"La R\u00e8gle du jeu\" diviene un film di culto.\nCritica.\nAndr\u00e9 Bazin:\nPaolo Mereghetti:\nClaude Beylie:\nFran\u00e7ois Truffaut:\nTemi.\nL'amore.\nE Genevi\u00e8ve, all'inizio del film, cita una definizione che S\u00e9bastien-Roch Nicolas de Chamfort ha dato sull'amore:\nIl problema \u00e8 quello della sincerit\u00e0 in amore.\n\"La menzogna \u00e8 un abito troppo pesante da portare\" esclama Christine al marito che ha dichiarato di comprendere il carattere dei suoi rapporti con Jurieu.\nLa regola.\nOctave ricorda a Jurieu, rimproverandolo delle dichiarazioni imprudenti rilasciate ai microfoni della trasmissione radiofonica:\nE altrove Renoir scrive:\nCi\u00f2 che cementa il gruppo sociale rappresentato nel film sono le regole:\nIl teatro.\nIl teatro \u00e8 un riferimento costante nel film. Molte battute alludono allo scambio vita-teatro.\nRobert ad un certo punto esclama: \"Corneille, basta con questa commedia!\"\nE Christine risponde ad Octave: \"Ne ho abbastanza di questa farsa!\"\nParadossalmente \u00e8 nel corso della mascherata che la verit\u00e0 dei personaggi viene a galla. La societ\u00e0 appare pi\u00f9 finta del teatro, mentre il teatro rappresenta il sogno, il luogo dell'immaginario.\nLa guerra.\nLa partita di caccia costituisce l'immagine pi\u00f9 chiara del pericolo sentito da tutti nel 1939. Scrive Francis Vanoye:\nLa morte.\nIl film si svolge sotto la minaccia della morte o della scomparsa:\nTutti per\u00f2 fanno finta di pensare ad altro.\nIn questa prospettiva le maschere, i travestimenti, gli automi, i Buddha, accostati ai personaggi, suggeriscono la loro incapacit\u00e0 di essere sinceri, il loro rifugiarsi nell'insensibilit\u00e0, il loro progressivo assimilarsi all'oggetto.\nInfluenza culturale.\nL'idea della \"festa\", spesso notturna, durante la quale i personaggi si confrontano con la verit\u00e0 dei loro desideri e di quelli degli altri viene ripresa in:\nLa partita di caccia invece in:\nEdizioni Home Video.\nSul mercato italiano sono uscite due edizioni Home-Video del film in Dvd. La prima, nel formato originale 1.33:1, distribuita da Flamingo Video/Teodora/Cecchi Gori. Attualmente \u00e8 disponibile un dvd prodotto da DNA Srl, in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, un'introduzione di Jean Renoir (in versione originale) e il Trailer."}
{"id": "2093343", "revid": "71155", "url": "https://it.wikipedia.org/wiki?curid=2093343", "title": "Consiglio Regionale del Trentino-Alto Adige", "text": ""}
{"id": "2093344", "revid": "116056018", "url": "https://it.wikipedia.org/wiki?curid=2093344", "title": "Heckle &amp; Jeckle", "text": "Heckle &amp; Jeckle sono due personaggi di una serie di cartoni animati creata da Paul Terry e realizzata dalla sua casa di produzione, la Terrytoon Cartoons, in collaborazione con la 20th Century Fox. I cartoni animati della serie sono stati prodotti dagli anni quaranta agli anni sessanta. I nomi \"Heckle\" e \"Jeckle\" sono un riferimento a \"Lo strano caso del dottor Jekyll e del signor Hyde\" di Robert Louis Stevenson. Sono i protagonisti anche della serie animata Filmation del 1979.\nHeckle e Jeckle sono due corvi (in uno dei primi episodi rappresentati come marito e moglie, in seguito come due maschi) che trattano i propri avversari con ironia e malizia, mantenendo sempre la calma, alla maniera di Bugs Bunny."}
{"id": "2093345", "revid": "101175", "url": "https://it.wikipedia.org/wiki?curid=2093345", "title": "San Carlo Honda Gresini", "text": ""}
{"id": "2093354", "revid": "767487", "url": "https://it.wikipedia.org/wiki?curid=2093354", "title": "50\u00aa Mostra internazionale d'arte cinematografica di Venezia", "text": "La 50\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 31 agosto all'11 settembre del 1993.\nGiuria e Premi.\nLa giuria era cos\u00ec composta:\nI principali premi distribuiti furono:"}
{"id": "2093355", "revid": "86599", "url": "https://it.wikipedia.org/wiki?curid=2093355", "title": "Cratere Gertrude", "text": "Gertrude \u00e8 un cratere d'impatto presente sulla superficie di Titania, il maggiore dei satelliti di Urano, a 15,8\u00b0 di latitudine sud e 287,1\u00b0 di longitudine est. Il suo diametro, superiore ai 320\u00a0km, ne fa il cratere di maggiori dimensioni della luna.\nIl cratere \u00e8 stato battezzato dall'Unione Astronomica Internazionale con riferimento ad un personaggio della tragedia shakespeariana \"Amleto\", la regina \"Gertrude\", madre di Amleto."}
{"id": "2093357", "revid": "287204", "url": "https://it.wikipedia.org/wiki?curid=2093357", "title": "Sakti (citt\u00e0)", "text": "Sakti \u00e8 una suddivisione dell'India, classificata come \"nagar panchayat\", di 20.225 abitanti, situata nel distretto di Janjgir-Champa, nello stato federato del Chhattisgarh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 1' 60 N e 82\u00b0 58' 0 E e ha un'altitudine di 236 .\nSociet\u00e0.\nEvoluzione demografica.\nAl censimento del 2001 la popolazione di Sakti assommava a 20.225 persone, delle quali 10.383 maschi e 9.842 femmine. I bambini di et\u00e0 inferiore o uguale ai sei anni assommavano a 2.631, dei quali 1.422 maschi e 1.209 femmine. Infine, coloro che erano in grado di saper almeno leggere e scrivere erano 14.209, dei quali 8.174 maschi e 6.035 femmine."}
{"id": "2093360", "revid": "726373", "url": "https://it.wikipedia.org/wiki?curid=2093360", "title": "La vera storia di Billy the Kid", "text": "La vera storia di Billy the Kid (\"Gore Vidal's Billy the Kid\") \u00e8 un film per la televisione del 1989 diretto da William A. Graham e con principali interpreti Val Kilmer, Duncan Regehr, Wilford Brimley e Julie Carmen.\nLa sceneggiatura si basa su un teledramma di Gore Vidal del 1955, \"The Death of Billy the Kid\", da cui nel 1958 \u00e8 stato tratto un film con Paul Newman, \"Furia selvaggia - Billy Kid\".\nTrama.\nWilliam Bonney, ai pi\u00f9 noto come Billy the Kid, viene ripercorso a livello emotivo e studiati i motivi e le cause che lo hanno spinto a diventare uno dei pi\u00f9 famigerati criminali statunitensi.\nDopo una serie di omicidi a suo carico, William viene ricercato per tutto il vecchio West dallo sceriffo Pat Garrett, che in ultimo riuscir\u00e0 ad ucciderlo."}
{"id": "2093364", "revid": "599013", "url": "https://it.wikipedia.org/wiki?curid=2093364", "title": "T\u00e1in b\u00f3 Cuailnge", "text": ""}
{"id": "2093370", "revid": "287204", "url": "https://it.wikipedia.org/wiki?curid=2093370", "title": "Saraipali", "text": "Saraipali \u00e8 una suddivisione dell'India, classificata come \"nagar panchayat\", di 17.075 abitanti, situata nel distretto di Mahasamund, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 19' 60 N e 83\u00b0 0' 0 E e ha un'altitudine di 247 .\nSociet\u00e0.\nEvoluzione demografica.\nAl censimento del 2001 la popolazione di Saraipali assommava a 17.075 persone, delle quali 8.842 maschi e 8.233 femmine. I bambini di et\u00e0 inferiore o uguale ai sei anni assommavano a 2.437, dei quali 1.270 maschi e 1.167 femmine. Infine, coloro che erano in grado di saper almeno leggere e scrivere erano 11.701, dei quali 6.798 maschi e 4.903 femmine."}
{"id": "2093379", "revid": "287204", "url": "https://it.wikipedia.org/wiki?curid=2093379", "title": "Sarangarh", "text": "Sarangarh \u00e8 una suddivisione dell'India, classificata come \"nagar panchayat\", di 14.458 abitanti, situata nel distretto di Raigarh, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 36' 0 N e 83\u00b0 4' 60 E e ha un'altitudine di 216 .\nSociet\u00e0.\nEvoluzione demografica.\nAl censimento del 2001 la popolazione di Sarangarh assommava a 14.458 persone, delle quali 7.357 maschi e 7.101 femmine. I bambini di et\u00e0 inferiore o uguale ai sei anni assommavano a 1.948, dei quali 987 maschi e 961 femmine. Infine, coloro che erano in grado di saper almeno leggere e scrivere erano 10.114, dei quali 5.849 maschi e 4.265 femmine."}
{"id": "2093381", "revid": "161374", "url": "https://it.wikipedia.org/wiki?curid=2093381", "title": "Jaka Book", "text": ""}
{"id": "2093384", "revid": "599013", "url": "https://it.wikipedia.org/wiki?curid=2093384", "title": "Oblati dei Santi Gaudenzio e Carlo", "text": "Gli oblati dei Santi Gaudenzio e Carlo, o missionari di Maria (in latino \"Congregatio Oblatorum Sanctorum Gaudentii et Caroli Novariae\"), sono un'associazione di sacerdoti secolari della diocesi di Novara: i membri del sodalizio, detti popolarmente \"preti di San Gaudenzio\", pospongono al loro nome la sigla O.SS.G.C.N.\nStoria.\nLa congregazione venne istituita nel 1616 a Santa Cristina di Borgomanero (Novara) dal sacerdote Francesco Quagliotti (1583-1617): la data della fondazione viene convenzionalmente fissata al 4 novembre (festa di san Carlo Borromeo) di quell'anno, quando Quagliotti aggiunse alla preghiera della messa del giorno, celebrata a Fontaneto d'Agogna, l'intenzione \"pro congregatione oblatorum instituenda\".\nLa creazione nella diocesi di una congregazione simile a quella degli oblati di Sant'Ambrogio di Milano era gi\u00e0 stata meditata dal barnabita Carlo Bascap\u00e8, vescovo di Novara dal 1593 al 1615, che in giovent\u00f9 era stato tra i pi\u00f9 stretti collaboratori del vescovo di Milano Carlo Borromeo e che degli oblati milanesi aveva contribuito a redigere le costituzioni.\nIl teatino Giuseppe Maria Maraviglia, vescovo di Novara dal 1667 al 1684, approv\u00f2 l'istituto nel 1682 e trasfer\u00ec la sede degli oblati (ancora pochi) a Novara: la congregazione ebbe un notevole impulso dal vescovo Giberto Borromeo che, ottenuta l'autorizzazione da Roma (1737), redasse per gli oblati una nuova regola, riproducente sostanzialmente quella degli oblati di Sant'Ambrogio, approvata il 16 aprile 1738 e confermata da papa Benedetto XIV con breve del 1\u00ba aprile 1741.\nSoppressi da Napoleone Bonaparte nel 1810, vennero restaurati nel 1818 e nuovamente dissolti dal governo sabaudo nel 1866. La congregazione venne ricostituita nel 1878 ma, nel 1883, i suoi statuti vennero riformati: il vescovo Davide Riccardi, nel 1890, reintrodusse le regole di Giberto Borromeo. Il 15 agosto 1957 al loro nome venne aggiunto il titolo \"missionari di Maria\".\nAttivit\u00e0 e diffusione.\nGli oblati dei Santi Gaudenzio e Carlo si dedicano alla formazione dei sacerdoti e alla predicazione dei ritiri, degli esercizi spirituali e delle missioni popolari. Emettono i soli voti di speciale obbedienza al vescovo e di permanenza nell'istituto (non possono essere, quindi, annoverati tra i religiosi).\nNel 1980 erano 15, dislocati in 5 comunit\u00e0 (tra cui quelle presso i santuari di Varallo, Re e Cannobio)"}
{"id": "2093386", "revid": "1305772", "url": "https://it.wikipedia.org/wiki?curid=2093386", "title": "Algologia (medicina)", "text": "L'algologia, o terapia antalgica, detta anche terapia del dolore o medicina del dolore, consiste nell'approccio terapeutico e scientifico al trattamento del dolore.\nIl dolore rende spesso il soggetto inabile sia da un punto di vista fisico sia emotivo. Il dolore acuto relativo a un trauma fisico \u00e8 spesso reversibile naturalmente. Il dolore cronico, invece, generalmente \u00e8 causato da condizioni solitamente difficili da trattare. Talvolta i neurotrasmettitori continuano a inviare la sensazione del dolore anche quando la causa scatenante non esiste pi\u00f9; per esempio un paziente a cui \u00e8 stato amputato un arto pu\u00f2 provare dolore riferito all'arto mancante (sindrome dell'arto fantasma). Una applicazione dell'algologia \u00e8 nei malati neoplastici.\nStoria del dolore.\nNell'antichit\u00e0.\nLa pi\u00f9 antica descrizione di dolore giunta sino a noi \u00e8 stata datata IV millennio A.C.: in essa venivano descritti i disturbi provocati da una cefalea acuta. I primi dettagli su alcune tecniche di cura provengono da una regione dell'alto Tigri, corrispondente all'estrema regione settentrionale dell'odierno Iraq. Il popolo che vi abitava, gli Assiri, gi\u00e0 nel 3000 A.C. praticava una particolare tecnica anestetica sul malato: la carotide al livello del collo veniva compressa (come fosse uno strangolamento) causando ischemia cerebrale ed inducendo uno stato di coma adatto all'operazione chirurgica; in tal modo, erano in grado di eseguire alcuni rudimentali interventi. Tuttavia, \u00e8 necessario attendere sino al 2500 A.C. per poter avere una prima descrizione dettagliata di alcune tecniche di trattamento del dolore, giunta a noi dall'Asia: in Cina, infatti, sono stati ritrovati antichi testi di medicina e farmacologia, voluti dall'imperatore Rosso e dall'Imperatore Giallo, nei quali vengono spiegati trattamenti a base di piante, agopuntura e moxibustione (mostrando dunque gi\u00e0 una certa conoscenza dei punti sensibili del corpo); secondo quanto riportato in altri testi degli anni e secoli successivi, tali tecniche sono rimaste in uso a lungo in una larga parte dell'Asia. Contemporaneamente a nuovi trattamenti, si sviluppano anche nuove concezioni di dolore, che comportano cambiamenti nelle cure adoperate: nel 2000 A.C., sia negli Egizi sia negli Assiro-Babilonesi, nasce l'ideologia del dolore come manifestazione dell'intrusione nel corpo di spiriti e fluidi maligni; i medici ritenevano che per poterli rimuovere fosse necessario provocare vomito o diarrea nei pazienti, arrivando in alcuni casi a lesionare il soggetto. Inoltre, nello stesso periodo, nell'Antico Egitto era consuetudine dare ai bambini oppio per calmarli durante la notte, mostrando, dunque, una conoscenza almeno di base per quanto riguarda gli effetti di alcune piante. Tra il 1800 e il 1500 A.C. comincia a svilupparsi una nuova forma di medicina, determinata non solo da regole precise in ambito pratico, bens\u00ec anche da leggi riguardanti il comportamento del medico stesso. Un primo importante esempio, riscoperto solo nel 1912, sotto forma di una stele di basalto nera incisa, fu promosso dal grande re della Mesopotamia Hammurabi. Tuttavia, alcune tra le pi\u00f9 datate descrizioni delle cure adoperate non provengono esclusivamente dall'Asia o dall'Europa, bens\u00ec anche dall'America, popolata da svariate civilt\u00e0 (tra cui Incas, Maya e Aztechi) accomunate da molti fattori, soprattutto in ambito curativo. La medicina inca si avvaleva prevalentemente di procedimenti magici, tuttavia, aveva progredito notevolmente anche in campo terapeutico, conseguendo conoscenze evolute in campo sia chirurgico sia farmacologico. Gli Incas, tra il 700 e il 100 A.C., inoltre, cominciarono ad utilizzare piccole quantit\u00e0 di stupefacenti ed altre piante per aiutare il recupero del malato: basavano la terapia soprattutto sull'uso di foglie di \"cuca\" o coca che venivano fatte masticare lentamente, stimolando cos\u00ec respirazione e circolazione, aumentando la resistenza e riducendo la fame grazie all'anestesia della mucosa gastrica (la coca verr\u00e0 introdotta in Europa solo con la scoperta dell'America, pi\u00f9 precisamente nel 1500, sostituendo quelli che erano i mezzi pi\u00f9 usati per \"anestetizzare\" i pazienti: oppio e spugna anestetica, utilizzati per svariati secoli, senza peraltro produrre grandi effetti). Tuttavia, per l'indigeno peruviano dell'epoca, fosse pure un Inca o un umile suddito, le cure mediche, da sole, non erano sufficienti a consentire l'allontanamento del dolore e della malattia, se non erano accompagnate da pratiche magiche atte ad allontanare gli spiriti malefici. Per tale motivo, sacrifici di ogni tipo accompagnavano in genere tutte le pratiche di guarigione contro dolore e malanni, sia fisici sia mentali. \nIn modo simile operavano gli antichi Maya, per i quali l'arte della medicina era un complesso miscuglio di mente, corpo, religione, rituali e scienza: praticata solo da pochi eletti, che in genere ereditavano la pratica dopo aver ricevuto un'ampia formazione, questi sciamani agivano come un mezzo tra il mondo fisico e il mondo spirituale; tuttavia, oltre a seguire pratiche religiose, essi disponevano anche di una certa tecnica. \u00c8 infatti noto che i Maya sapessero suturare le ferite con i capelli umani, ridurre le fratture, trattare ematomi; erano anche abili dentisti, capaci di realizzare protesi di giada e turchese e riempire i denti cariati con pirite di ferro.\nI Maya equiparavano il dolore con la prigionia della propria anima da parte di esseri soprannaturali, indignati per alcuni comportamenti scorretti compiuti (presentando alcune somiglianze con Egizi e Assiro-Babilonesi del II millennio A.C.). Per questo motivo, la cura di varie forme di dolore coinvolgeva una serie di pratiche, soprattutto rituali, purificazioni e rimedi a base di erbe; diversi testi Maya sono dedicati a tali trattamenti basandosi su osservazioni oggettive degli effetti di alcune piante sul sistema umano (questo \u00e8 uno dei primi esempi di attento studio del malato e del processo di cura di cui si hanno informazioni). Particolari piante venivano ingerite, fumate, annusate, strofinate sulla pelle ed in seguito il malato veniva o sottoposto ad un rituale per scacciare lo spirito oppure si utilizzavano tecniche di purificazione dell'anima, tra cui il digiuno, la sudorazione e i salassi. Questi ultimi erano adoperati anche dagli Aztechi, insieme alle loro notevoli conoscenze erboristiche, basate sull'uso di pi\u00f9 di 100 erbe dal potere curativo, spesso combinate tra loro. Anch'essi, in ogni caso, si affidavano a rituali e purificazioni contro il dolore. Gli Aztechi, inoltre, erano, assieme ai Maya, i pi\u00f9 noti praticanti dei sacrifici umani, rituali nei quali il popolo sacrificava un determinato numero di persone per ottenere il favore degli dei oppure per scacciare la sofferenza e le malattie. Per\u00f2, nonostante tutte le tecniche adoperate, mancavano in ogni caso trattamenti standard: non c'erano metodi ritenuti intrinsecamente migliori degli altri.\nTra mondo greco e latino.\nUno dei momenti pi\u00f9 importanti della storia del trattamento del dolore e della medicina in generale, per\u00f2, \u00e8 scandito sicuramente dalla nascita di colui da cui oggi siamo soliti far discendere il pensiero medico occidentale: Ippocrate di Kos. Con lui arriva in tutto il mondo medico una vera e propria rivoluzione, sotto la forma della Teoria degli umori: egli \u00e8 convinto che il dolore sia originato da un'alterazione quantitativa (sia in eccesso sia in difetto) di quelli che vengono definiti \u201cumori\u201d (\"dyscrasia\"), identificabili con sangue, flemma, bile gialla, bile nera (secondo Aristotele, tuttavia, l'esposizione di tale teoria nel trattato \"La natura dell'uomo\" \u00e8 opera del genero e discepolo prediletto di Ippocrate, Polibio); \u00e8, dunque, necessario ristabilire un equilibrio. Contro il dolore, la medicina ippocratica fa uso di piante, in particolare la mandragora, soprattutto contro la depressione. L'utilizzo primario della mandragora \u00e8 da ricercarsi nel suo aspetto antropomorfo: esso suggeriva l'esistenza di virt\u00f9 magiche e terapeutiche in senso lato, tra cui propriet\u00e0 analgesiche, sedative, narcotiche e afrodisiache (oggi, invece, si sa che tali caratteristiche sono dovute a particolari principi attivi contenuti in essa, come scopolamina, atropina e josciamina). \nNel III sec A.C. nascono in Grecia le scuole di Cnido e Coo. Solo a partire da esse si comincia ad attuare un iter metodologico razionale basato sulla raccolta di dati della storia clinica dei pazienti e sulla valorizzazione dei 5 sensi (tramite ispezione, palpazione, auscultazione, degustazione, percussione, olfazione) per localizzare la sede del dolore o studiare le malattie. Uno dei pi\u00f9 illustri esponenti delle due scuole \u00e8 Rufo di Efeso, il primo a gettare le basi fondamentali dell'anamnesi, la raccolta di tutte le informazioni che possono aiutare il medico nei confronti del malato. Tale impostazione di affrontare un diligente ed attento interrogatorio con il malato verr\u00e0, tuttavia, abbandonata sino al primo Medioevo, preferendovi una diagnosi improvvisata, attribuendo alla medicina un aspetto fondamentalmente magico. La questione del trattamento del dolore e dei mali viene approfondita anche nel mondo antico Romano. Uno dei primi a comparire sulla scena \u00e8 Marco Ponzio Catone, il \"Censore\", praticante della cosiddetta \"medicina popolare e domestica\". Grazie al alcuni testi sappiamo cosa caratterizza la sua attivit\u00e0 medica: contro il dolore e le malattie prescrive il cavolo (da lui considerato la panacea, un farmaco in grado di curare tutti i mali) ed il vino, ritenuto colmo di medicamenti o almeno trasporto per quelli in esso infusi. Specificatamente nell'ambito del dolore, a proporne una pi\u00f9 attenta analisi \u00e8 il medico Aulo Cornelio Celso. Egli definisci il dolore espressione dell'infiammazione, suddividendolo in 4 fasi precise: \"\"robor\" (rossore), \"tumor\" (tumefazione), \"calor\" (calore), \"dolor\"\" (dolore). Inoltre, nel suo \"De Medicina\" ci offre un ampio e prezioso spaccato sulle conoscenze chirurgiche e mediche del tempo e non solo: ha, infatti, tramandato il pi\u00f9 famoso \"panegirico\" del nuovo modello anatomico-centrico del sapere medico introdotto dalla Scuola medica Alessandrina, risolvendo il dilemma etico della liceit\u00e0 di sezionare i cadaveri in modo categorico. Nel 50 D.C. Dioscoride, un medico greco, us\u00f2 per la prima volta, descrivendo gli effetti della mandragora, il termine anestesia. Sull'utilizzo dei farmaci contro le malattie ed il dolore interviene, intorno al 130 D.C., colui che \u00e8 considerato il pi\u00f9 importante medico romano: Galeno, il \"\"medico degli imperatori\". Rifacendosi alla Teoria degli umori di Ippocrate, egli afferma che l'organismo, attraverso quattro qualit\u00e0 elementari del corpo (\"caldo, freddo, secco, umido\"), trasforma le sostanze terapeutiche, attivandone le propriet\u00e0. Poich\u00e9 le 4 qualit\u00e0, secondo Galeno, presentano anche i farmaci, il medico deve essere abile nel trovare il farmaco contrario, adatto a sopprimere tali propriet\u00e0, e a dosarlo nella giusta quantit\u00e0.\nIn Europa ed Asia.\nIn Cina, nel frattempo, tra il 100 e il 200 D.C. vengono documentate le prime anestesie attraverso una speciale polvere effervescente (probabilmente \u201ccannabis\u201d indica). Solamente secoli dopo, nel 936 D.C., viene riaffrontato il tema del trattamento del dolore: Albucasis, autore del \"al-Ta\u1e63r\u012bf\"\" (\"Libro per la guida di coloro che non sanno scrivere libri\"), nel quale descrive le conoscenze di 50 anni di pratica ed insegnamento dell'arte medica, propone come cura contro il dolore e le malattie generiche il cauterio, prescrivendolo anche per mal di testa, lussazione e sciatica. Nel corso dei successivi secoli si perde nuovamente di vista un miglioramento della tecnica terapeutica per concentrarsi pi\u00f9 profondamente sulle origini del dolore e lo studio del corpo. Alcune eccezioni sono il medico spagnolo Francisco Hernandez, che descrive le qualit\u00e0 anestetiche e antidolorifiche della peyote, una pianta medicinale, e Paracelso (si attribu\u00ec da solo tale nome, dichiarando di aver eguagliato e superato Aulo Cornelio Celso, il medico romano), uno dei primi a studiare gli effetti dell'etere sugli animali (di fatti \u00e8 considerato il padre della moderna anestesia). Purtroppo non fu capace di studiare a pieno questa sua scoperta, ritardando cos\u00ec di 300 anni la comparsa di una delle pi\u00f9 importanti rivoluzioni della medicina e della chirurgia. Ci\u00f2 nonostante, Paracelso riusc\u00ec ad introdurre molte innovazioni che oggi caratterizzano medicina e farmacologia moderne, attraverso una nuova teoria medica, la Iatrochimica, secondo la quale il corpo non \u00e8 altro che una fornace alchemica, nel quale le malattie sono generate da uno squilibrio dei tre principi chimici che lo regolano: zolfo, mercurio e sale (questo fu aggiunto da Paracelso stesso). Dolore e malattie potevano essere, dunque, combattuti anche attraverso cure di natura minerale e non solo organica. Inoltre, bench\u00e9 sia dipinto come uno stregone, fu proprio lui ad eliminare molto aspetti ed elementi magici dalla pratica alchemica, sostituendoli con osservazione empirica ed esperimenti.\nEpoca moderna.\nNonostante la chimica, sin dal '700, avesse scoperto propriet\u00e0 narcotiche ed analgesiche di alcune sostanze come protossido d'azoto e etere e bench\u00e9 qualcuno ne avesse gi\u00e0 ipotizzato l'impiego in chirurgia ed ostetricia, la classe medica ancora non mostrava grande apertura alle innovazioni, specie le pi\u00f9 radicali. Infatti, le tecniche chirurgiche si erano, negli anni, adeguate al dolore che provocavano, tanto che questo era diventato una sorta di guida per chi operava, qualcosa che lo spronava ad essere veloce senza esitare, tracurando molto spesso la precisione; inoltre, spesso le urla di dolore servivano al chirurgo per capire se il paziente fosse ancora vivo (in molti casi il dolore era talmente forte da uccidere, sia durante l'intervento sia dopo, a causa di una specie di collasso emotivo, chi veniva operato). Guillaume Dupuytren, il pi\u00f9 famoso chirurgo della Restaurazione francese, osserv\u00f2: \"\"La douleur tue comme l'h\u00e9morragie\" (\"Il dolore uccide come l'emorragia\"). E Alfred-Armand-Louis-Marie Velpeau, altro chirurgo francese, aveva affermato: \"Evitare la sofferenza nelle operazioni chirurgiche \u00e8 una chimera che, ai nostri giorni, noi non abbiamo il diritto di inseguire [...]\"\". Solamente nel 1846 viene recuperato uno studio delle tecniche di prevenzione e cure del dolore, grazie all'operato di un dentista, il dottor Horace Wells: questi esegu\u00ec per la prima volta, il 16 ottobre, dopo alcuni tentativi a buon fine, la prima anestesia pubblica per l'estrazione di un dente, nel teatro operatorio del Massachusetts General Hospital, a Boston, davanti al famoso chirurgo John Collins Warren. Purtroppo il dosaggio era sbagliato e dunque l'anestesia fu solo parziale: il \"candidato\" scelto, infatti, cominci\u00f2 subito ad urlare per il dolore durante l'intervento, costringendo Wells a fuggire dal teatro sotto le risate dei presenti. I suoi studi vennero portati avanti dal collega William Green Morton, il quale decise l'anno successivo di riproporre la dimostrazione, nello stesso teatro e davanti allo stesso chirurgo. John Collins Warren pot\u00e9 asportare un tumore dal collo del paziente appena anestetizzato con l'etere senza che questi emettesse un gemito. Lo stesso Warren, che aveva eseguito con scetticismo l'intervento, pare si sia rivolto ai numerosi presenti con le lacrime agli occhi mormorando incredulo: \"\"Signori, qui non c'\u00e8 nessun imbroglio\" (\"Gentlemen, this is no humbug\"\"). Gli sforzi di Morton ebbero successo. In appena qualche settimana la notizia della prima anestesia chirurgica riuscita aveva gi\u00e0 fatto il giro del mondo ed era utilizzata quasi ovunque. Purtroppo, ben presto, Morton fu accusato di aver rubato le ricerche dell'amico e collega, nonch\u00e9 maestro, Wells, nel frattempo morto suicida in prigione. \nNei successivi anni si moltiplicarono gli studi per trovare cure sempre pi\u00f9 efficaci: i medici pi\u00f9 consapevoli delle recenti scoperte della fisiopatologia e della patogenesi divennero ben presto sempre pi\u00f9 scettici riguardo alle capacit\u00e0 curative dei rimedi del tempo.\nLa nascita della terapia del dolore.\nTuttavia, a far nascere la terapia del dolore come la conosciamo oggi sar\u00e0 John Bonica.\nJohn Bonica (16 febbraio 1917 - 15 agosto 1994), nato in Sicilia, \u00e8 stato un anestesista italo-americano e un wrestler professionista, conosciuto come il padre fondatore della moderna terapia del dolore ed il primo a chiamarla con tale nome. Diventa cittadino naturalizzato americano nel 1928, dopo essere giunto a New York nel 1927. Nel 1938 vinse il titolo di campione nazionale del wrestling americano e, l'anno successivo, quello canadese. Nel 1941 divenne il campione di pesi leggeri e pesi massimi del mondo per sette mesi. Questo intenso sforzo fin\u00ec per provocargli serie lesioni a livello muscolo-scheletrico, con successivo sviluppo di artrite traumatica dolorosa a molteplici articolazioni e altri problemi che, negli anni, gli richiesero pi\u00f9 di diciotto operazioni a partire dal 1980. Nel corso degli anni, proprio a causa di queste lesioni, cominci\u00f2 a maturare la sua grande e intima riflessione sul dolore; ad acuire questa riflessione fu un incidente accaduto alla moglie, che a causa di una anestesia mal eseguita, rischi\u00f2 di morire. \nLe considerazioni cui giunse lo spinsero a iniziare uno studio clinico sistematico sul dolore, sulle sindromi da esso generate, sui loro trattamenti e a concepire e mettere insieme l'approccio multidisciplinare sulla gestione del dolore; a questo scopo collabor\u00f2 con un'infermiera, Dorothy Crowley, e un neurochirurgo, Lowell E. White, nel tentativo di formare una clinica del dolore multidisciplinare presso l'Universit\u00e0 di Washington, un progetto che attrasse l'interesse di molti giovani anestesiologi. Fu il primo vero programma di formazione della medicina contro il dolore, programma che, tuttavia, pot\u00e9 dirsi pienamente completato solo nel 1970, nonostante tutti gli incontri preliminari nei quali i medici che aderirono all'iniziativa discussero dei problemi di pazienti affetti da dolore cronico per elaborare la strategia di cura pi\u00f9 efficace. Nel 1950 John Bonica, accumulato materiale di ricerca clinica ed esperienza a sufficienza, pot\u00e9 iniziare la stesura di un libro di 1500 pagine intitolato \u201c\"The Management of Pain\"\u201d, \u201c\"Il Trattamento del Dolore\"\u201d, pubblicato nel 1953, immediatamente tradotto in diverse lingue e immediatamente considerato la \u2018Bibbia\u2019 della diagnosi e della terapia del dolore. Il suo interesse rispetto al dolore \u00e8 stato rivolto soprattutto a tre campi dell'anestesia: algologia ostetrica, algologia per soggetti affetti da dolore cronico (in particolare neoplasie terminali) ed infine anestesia locale/totale (per operazioni chirurgiche). Bonica collabor\u00f2 con numerose associazioni (alcune vennero da lui stesso fondate, come la \"Associazione Internazionale dello Studio del Dolore\" nel 1973) e oggi viene ricordato soprattutto per aver smesso di considerare il dolore un sintomo quanto piuttosto una malattia vera e propria. Bonica muore nel 1994, non prima di aver lasciato alcuni dei testi pi\u00f9 importanti oggi disponibili sulla Terapia del dolore: le due edizioni del \u201c\"The Management of Pain\"\u201d (la prima del 1953, la seconda del 1990) e il \u201c\"Principles and Practice of Obstetric and Analgesic Anesthesia\"\u201d, \u201c\"Principi e pratica di ostetricia e anestesia analgesica\"\u201d, anch'esso in due edizioni (1967 e 1994).\nDescrizione.\nTrattamento.\nIl trattamento con mezzi farmacologici \u00e8 composto principalmente da analgesici non oppiacei, oppiacei, antidepressivi triciclici, anticonvulsivanti, mentre le misure non farmacologiche pi\u00f9 utilizzate sono l'esercizio fisico e applicazione di freddo o calore. Il medico che si occupa di terapia del dolore \u00e8 storicamente l'anestesista. Il contributo specifico di questa figura medica \u00e8 costituito da qualcosa in pi\u00f9 della semplice terapia: il suo obiettivo \u00e8 la modulazione della trasmissione del dolore nel sistema nervoso mediante somministrazione di anestetici (blocchi nervosi) o altri strumenti di interazione col tessuto nervoso, il pi\u00f9 delle volte correnti elettriche (radiofrequenza, TENS o trasmissione lungo nervi periferici). L'algologia viene abitualmente applicata in vari contesti, sia ad alta priorit\u00e0, tra cui spiccano oncologia (contro neoplasie), postchirurgia (per alleviare gli effetti dell'operazione), traumatologia, neurologia (in particolare contro cefalee e nevralgie), sia a contesti con minor gravit\u00e0, ma altrettanto invalidanti, come ortopedia e reumatologia, oppure odontoiatria e medicina generale\nIn Italia.\nLa terapia del dolore negli ultimi anni, a fatica (soprattutto in Italia), tende a divenire una pratica collettiva di tutti i medici (dal medico di famiglia, al neurologo, fino al chirurgo), anche se per assistere alla sua piena diffusione e disponibilit\u00e0 \u00e8 necessario attendere ancora molto. Pur riconoscendo che ci\u00f2 possa essere accaduto presso qualche associazione religiosa (sebbene ci\u00f2 contraddica la storia delle invenzioni cattoliche per soccorrere l'uomo sofferente), la posizione ufficiale della Chiesa cattolica \u00e8 desumibile in modo inequivoco da un documento di Pio XII agli anestesisti del 24 febbraio del 1957: \"La soppressione del dolore e della coscienza per mezzo di narcotici (quando \u00e8 richiesta da una indicazione medica) \u00e8 permessa dalla religione e dalla morale al medico e al paziente\".\nIl 15 marzo 2010 il Parlamento italiano ha licenziato la legge 38, in cui si afferma il diritto alla cura del dolore per ogni individuo indipendentemente dalla malattia e dall'et\u00e0.\nLa legge 38/2010 identifica quali sono i medici specialisti in grado di erogare prestazioni algologiche previa formazione supplementare prevista dalla legge. Gli specialisti riconosciuti dalla legge sono: medici di medicina generale, pediatri, oncologi, radioterapisti, geriatri, neurologi, anestesisti.\nApplicazioni e farmaci utilizzati.\nLa terapia del dolore \u00e8 spesso utilizzata durante le ultime fasi di una malattia terminale ma, in realt\u00e0, la maggior parte dei pazienti a cui l'algologia pu\u00f2 essere utile e si dovrebbe indirizzare sono affetti da dolore cronico (ad esempio: mal di schiena, cefalee, esiti di traumi o di interventi chirurgici, malattie neurologiche) e, in un minor numero di casi, da tumori.\nUna comune credenza riguardo ai farmaci oppiacei vuole che si renda necessario:\nPur essendo fenomeni noti e studiati, sono, nella comune esperienza clinica, effetti che si realizzano dopo molto tempo (normalmente svariati mesi) e soprattutto con una intensit\u00e0 bassa. Nella pratica clinica, nei pazienti affetti da dolore, sono fenomeni comunemente trascurabili.\nQualsiasi testo di algologia riporta che la tolleranza e la dipendenza da oppiacei \u00e8 molto limitata.\nLa famosa necessit\u00e0 di aumentare le dosi (nel setting della terapia del dolore con oppiacei) \u00e8 un fenomeno clinicamente falso.\nAltrettanto difficile, anche se non impossibile, \u00e8 provocare la morte per sovradosaggio da farmaci oppiacei, nel caso di un'assunzione accidentale eccessiva. La finestra terapeutica per gli oppiacei, per lo meno negli adulti, \u00e8 ben pi\u00f9 ampia di molti farmaci usati normalmente nelle terapie (ad esempio gli antiaritmici) e i farmaci cardiocinetici.\nIl (+)-Naloxone si \u00e8 rivelato un oppiode antagonista promettente che, bloccando i legami fra oppiacei e proteina TLR4 nel cervello, lascia inalterato il potere analgesico, ma senza i principali effetti collaterali di tolleranza, dipendenza fino alla depressione respiratoria.\nIl ddl Turco (n. 2243/2007, approvato all'unanimit\u00e0 il 13.12.2007) consente ai medici di medicina generale di prescrivere oppiacei e cannabinoidi con il normale ricettario del SSN, anche al di fuori delle patologie oncologiche.\nFra i farmaci utilizzati nella terapia del dolore: aspirina, acetaminofene o i FANS per il dolore lieve; codeina o l'ossicodone per il dolore moderato; la morfina o l'idromorfone (5 volte pi\u00f9 potente della morfina) per il dolore grave, dermorfina (30 volte pi\u00f9 potente della morfina), opiorfina; meperidina, fentanile. \nIn particolare, in ospedale, la morfina viene spesso somministrata per via endovenosa ai pazienti tramite dei \"Patient-Controlled Analgesia\" (PCA), distributori con sensore, pompa e computer, grazie ai quali il medico scrive un programma che contiene la dose massima per somministrazione e giornaliera, orari e intervallo minimo tra le somministrazioni, ecc., e poi il paziente da solo regola la quantit\u00e0 di analgesico quando avverte dolore, senza l'assistenza degli infermieri."}
{"id": "2093391", "revid": "79968", "url": "https://it.wikipedia.org/wiki?curid=2093391", "title": "Mike Summerbee", "text": "Carriera.\nFiglio d'arte (suo padre gioc\u00f2 nel Preston North End a cavallo tra gli anni trenta e gli anni quaranta), Mike Summerbee inizi\u00f2 la carriera professionistica nello Swindon Town all'et\u00e0 di diciassette anni. Nel 1965, dopo aver collezionato 218 apparizioni con la squadra del Wiltshire, Summerbee fu acquistato dal Manchester City.\nNel giro di pochi anni Summerbee divenne uno dei giocatori chiave della squadra, che al termine degli anni sessanta si afferm\u00f2 sia in campo nazionale, sia in campo europeo vincendo quattro trofei (tra cui il campionato nella stagione 1967-68 e la Coppa delle Coppe nella stagione 1969-70) in tre stagioni. Durante questo periodo Summerbee fu inoltre convocato per la prima volta in nazionale, nella quale collezion\u00f2 otto apparizioni ed un goal in quattro anni.\nNel 1975, dopo dieci anni di militanza nei \"Citizens\", Summerbee fu ceduto al Burnley che allora militava in massima serie, quindi, a partire dalla stagione 1976-77, dopo una breve parentesi al Blackpool, milit\u00f2 nello Stockport County, squadra di cui divenne allenatore-giocatore nella stagione 1978-79, al termine della quale si ritir\u00f2.\nMike Summerbee vanta una partecipazione nel film \"Fuga per la vittoria\" con Sylvester Stallone, interpretando Sid Armor. Suo figlio, Nicky Summerbee, ha seguito lo stesso percorso del padre giocando, tra le altre squadre, nel Manchester City, nel Nottingham Forest e nel Leicester City."}
{"id": "2093398", "revid": "287204", "url": "https://it.wikipedia.org/wiki?curid=2093398", "title": "Shivrinarayan", "text": "Shivrinarayan \u00e8 una suddivisione dell'India, classificata come \"nagar panchayat\", di 8.107 abitanti, situata nel distretto di Janjgir-Champa, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 59' 26 N e 82\u00b0 36' 55 E.\nSociet\u00e0.\nEvoluzione demografica.\nAl censimento del 2001 la popolazione di Shivrinarayan assommava a 8.107 persone, delle quali 4.177 maschi e 3.930 femmine. I bambini di et\u00e0 inferiore o uguale ai sei anni assommavano a 1.467, dei quali 869 maschi e 598 femmine. Infine, coloro che erano in grado di saper almeno leggere e scrivere erano 5.113, dei quali 3.032 maschi e 2.081 femmine."}
{"id": "2093400", "revid": "181699", "url": "https://it.wikipedia.org/wiki?curid=2093400", "title": "Giuria", "text": "Una giuria (dall'inglese \"jury\", a sua volta dal francese arcaico \"jur\u00e9e\") \u00e8 in senso proprio un gruppo di persone, legate da un giuramento, incaricato di svolgere un certo compito.\nLa giuria \u00e8 essenzialmente una struttura tipica del diritto, per estensione il termine viene anche utilizzato quando un gruppo di persone \u00e8 chiamato a stabilire il vincitore o il pi\u00f9 meritevole in una qualche contesa come ad esempio un concorso di bellezza o una gara tra progetti architettonici.\nI membri di una giuria sono detti giurati.\nStoria.\nL'istituto, dal punto di vista giuridico, \u00e8 tipico negli ordinamenti di common law, diffusasi per\u00f2 anche nell'area di civil law dopo la Rivoluzione francese; viene utilizzata soprattutto in ambito penale, nel qual caso i giurati decidono, sulla base delle prove addotte, sulla colpevolezza dell'accusato, mentre il giudice togato decide sulla pena da applicare al colpevole. La giuria anglosassone si compone tipicamente di 12 giurati (ma in Scozia sono 15) nei processi penali, mentre nei processi civili sono in molti casi solo 6. In alcuni ordinamenti di common law esiste anche una particolare giuria, pi\u00f9 ampia e perci\u00f2 detta \"grand jury\", chiamata a stabilire se le prove raccolte sono sufficienti per iniziare un processo penale nei confronti di una persona.\nUn diverso modello \u00e8 quello che va sotto il nome di \"scabinato\": in questo caso i giudici laici siedono assieme ai giudici togati in un unico collegio, che decide tanto sulle questioni di fatto quanto su quelle di diritto. Il sistema dello scabinato, introdotto in Germania nel 1924, \u00e8 utilizzato anche in Italia nella corte d'assise, dove accanto a due giudici togati siedono sei giudici popolari, nonch\u00e9 in Francia, Svezia, Portogallo, Svizzera e Grecia. Esiste anche un sistema misto in cui i giurati decidono, in un collegio a s\u00e9, sulla colpevolezza, per poi riunirsi in un unico collegio con i giudici togati e decidere sulla pena: \u00e8 stato introdotto in Francia nel 1932 ma poi abbandonato, mentre \u00e8 tuttora utilizzato in Belgio, Austria e Norvegia.\nIn Europa un solo ordinamento non utilizza tutt'oggi alcuna forma di giuria, i Paesi Bassi, mentre negli altri il sistema dello scabinato e quello misto hanno nel tempo soppiantato la giuria di tipo anglosassone, che era stata introdotta in Francia con la Costituzione del 1791, poi imitata da altri stati, ed \u00e8 ora rimasta, oltre che nei paesi di \"common law\", in Spagna e in Russia; in Italia il passaggio dalla giuria di tipo anglosassone allo scabinato \u00e8 avvenuto nel 1931. A livello mondiale va ricordata l'abolizione della giuria da parte di un paese di \"common law\" come l'India, avvenuta nel 1959.\nNel diritto processuale.\nNell'accezione pi\u00f9 nota per giuria s'intende un organo collegiale utilizzato in diversi ordinamenti, soprattutto di common law, con funzioni di giudice, per lo pi\u00f9 penale, formato da cittadini che non svolgono tale attivit\u00e0 in modo professionale (sono, in altri termini, giudici laici).\nCaratteristiche generali.\nIl ruolo e la composizione delle giurie variano notevolmente da un ordinamento all'altro ed esistono anche ordinamenti che non le prevedono affatto. Un tratto comune \u00e8 che i membri della giuria sono persone senza particolare formazione giuridica, che non svolgono l'attivit\u00e0 di giudice a titolo professionale. Sono per lo pi\u00f9 estratti a sorte tra i cittadini che possiedono determinati requisiti (maggiore et\u00e0, un certo livello di studio o almeno la capacit\u00e0 di leggere e scrivere ecc.) ma non mancano casi in cui la nomina o, quanto meno, la formazione delle liste per l'estrazione \u00e8 fatta da un organo politico. Solitamente la partecipazione alla giuria da parte di coloro che sono stati selezionati \u00e8 obbligatoria.\nNei sistemi di common law in genere i giurati operano a fianco di giudici togati, ma il ruolo degli uni e degli altri varia, sicch\u00e9 si possono individuare vari modelli di giuria. Nelle giurie interamente popolari, o giurie in senso stretto, i giurati costituiscono un collegio a s\u00e9 e decidono con un \"verdetto\" non motivato sulle questioni di fatto, mentre le questioni di diritto sono decise dai giudici togati con la \"sentenza\"."}
{"id": "2093404", "revid": "287204", "url": "https://it.wikipedia.org/wiki?curid=2093404", "title": "Simga", "text": "Simga \u00e8 una suddivisione dell'India, classificata come \"nagar panchayat\", di 13.137 abitanti, situata nel distretto di Raipur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 37' 60 N e 81\u00b0 42' 0 E e ha un'altitudine di 261 .\nSociet\u00e0.\nEvoluzione demografica.\nAl censimento del 2001 la popolazione di Simga assommava a 13.137 persone, delle quali 6.613 maschi e 6.524 femmine. I bambini di et\u00e0 inferiore o uguale ai sei anni assommavano a 2.157, dei quali 1.078 maschi e 1.079 femmine. Infine, coloro che erano in grado di saper almeno leggere e scrivere erano 7.824, dei quali 4.680 maschi e 3.144 femmine."}
{"id": "2093413", "revid": "767487", "url": "https://it.wikipedia.org/wiki?curid=2093413", "title": "Millstreet", "text": "Millstreet (in irlandese \"Sr\u00e1id an Mhuilinn\") \u00e8 una cittadina che sorge nella parte occidentale della Contea di Cork, in Irlanda.\nGemellata fin dal 1985 con Pommerit-le-Vicomte, ha una popolazione di oltre 1.500 abitanti.\nNel giugno 2006 ha ospitato la 29\u00aa edizione della European Juggling Convention mentre nel 1993 aveva ospitato la 38\u00aa edizione dell'Eurovision Song Contest.\nInfrastrutture e trasporti.\nLa stazione ferroviaria del paese \u00e8 situata sulla linea Mallow\u2013Tralee, la quale \u00e8 esercitata dalla Iarnr\u00f3d \u00c9ireann (I\u00c9)."}
{"id": "2093414", "revid": "18323", "url": "https://it.wikipedia.org/wiki?curid=2093414", "title": "Henri Gaudier-Brzeska", "text": "Lavor\u00f2 anche per il periodico del movimento vorticista: \"Blast\"."}
{"id": "2093422", "revid": "1776051", "url": "https://it.wikipedia.org/wiki?curid=2093422", "title": "The Best of Rainbow", "text": "The Best of Rainbow \u00e8 una raccolta dei Rainbow, pubblicata nel 1981."}
{"id": "2093423", "revid": "287204", "url": "https://it.wikipedia.org/wiki?curid=2093423", "title": "Sirgiti", "text": "Sirgiti \u00e8 una suddivisione dell'India, classificata come \"census town\", di 12.469 abitanti, situata nel distretto di Bilaspur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 03' 19 N e 82\u00b0 08' 15 E.\nSociet\u00e0.\nEvoluzione demografica.\nAl censimento del 2001 la popolazione di Sirgiti assommava a 12.469 persone, delle quali 6.466 maschi e 6.003 femmine. I bambini di et\u00e0 inferiore o uguale ai sei anni assommavano a 1.880, dei quali 935 maschi e 945 femmine. Infine, coloro che erano in grado di saper almeno leggere e scrivere erano 7.977, dei quali 4.859 maschi e 3.118 femmine."}
{"id": "2093427", "revid": "729019", "url": "https://it.wikipedia.org/wiki?curid=2093427", "title": "Aereo di linea regionale", "text": "Un aereo di linea regionale \u00e8 un aeromobile destinato ai collegamenti su distanze dell'ordine di poche centinaia di chilometri/miglia nautiche. Questi mezzi collegano aeroporti di importanza nazionale o internazionale (quindi hub) con altri aeroporti normalmente di dimensioni decisamente minori e spesso sono utilizzati per \"voli di feederaggio\" da compagnie aeree regionali.\nCaratteristiche.\nLa propulsione degli aerei regionali pu\u00f2 essere a turboelica o a turboventola, normalmente su due motori come miglior compromesso tra sicurezza ed economicit\u00e0. Di alcuni aerei esistono entrambe le versioni. La capienza \u00e8 compresa tra un minimo di 19 posti (meno di 19 sono considerati business jet o aerotaxi) e un massimo di 100 posti, ed anche in questo caso possono essere prodotte pi\u00f9 versioni. La fusoliera ha una larghezza che consente l'allestimento di 3, 4 o max 5 posti adiacenti per ogni fila su corridoio singolo (mentre un classico aereo a fusoliera stretta consente una configurazione fino a 6 posti adiacenti).\nEsempi commerciali.\nTra gli esempi di aerei regionali prodotti in Europa vi erano: il Dornier 328 (sia turboelica che turboventola), i Fokker F27 e F50 (turboelica) e i Fokker F28 e F70 (turboventola), il Saab 2000, (turboelica); il BAe 146/Avro RJ (quadrimotore turboventola).\nL'ATR produce due modelli di aerei turboelica: l'ATR 42 (da 42 posti) e l'ATR 72 (da 72 posti).\nLe due aziende \"leader\" nel settore degli aerei regionali \"jet\" sono la canadese Bombardier Aerospace e la brasiliana Embraer. \nLa Bombardier produce due linee di aeromobili con capienza variabile, la Q Series (turboelica) e la CRJ Series (turboventola). \nL'Embraer produce tre serie: la EMB family (turboelica), la ERJ family (turboventola) e la E-Jets family (turboventola). \nTra i modelli pi\u00f9 recenti o in sviluppo vi sono il Comac ARJ21, il Mitsubishi MRJ, il NAL RTA-70 e il Sukhoi Superjet 100."}
{"id": "2093428", "revid": "135224", "url": "https://it.wikipedia.org/wiki?curid=2093428", "title": "Xylophilus ampelinus", "text": ""}
{"id": "2093429", "revid": "287204", "url": "https://it.wikipedia.org/wiki?curid=2093429", "title": "Surajpur", "text": "Surajpur \u00e8 una suddivisione dell'India, classificata come \"nagar panchayat\", di 16.835 abitanti, situata nel distretto di Surguja, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 13' 0 N e 82\u00b0 50' 60 E e ha un'altitudine di 527 .\nSociet\u00e0.\nEvoluzione demografica.\nAl censimento del 2001 la popolazione di Surajpur assommava a 16.835 persone, delle quali 8.928 maschi e 7.907 femmine. I bambini di et\u00e0 inferiore o uguale ai sei anni assommavano a 2.615, dei quali 1.319 maschi e 1.296 femmine. Infine, coloro che erano in grado di saper almeno leggere e scrivere erano 11.063, dei quali 6.637 maschi e 4.426 femmine."}
{"id": "2093438", "revid": "305330", "url": "https://it.wikipedia.org/wiki?curid=2093438", "title": "Spongia", "text": ""}
{"id": "2093439", "revid": "287204", "url": "https://it.wikipedia.org/wiki?curid=2093439", "title": "Takhatpur", "text": "Takhatpur \u00e8 una suddivisione dell'India, classificata come \"nagar panchayat\", di 16.989 abitanti, situata nel distretto di Bilaspur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 8' 60 N e 81\u00b0 52' 0 E e ha un'altitudine di 268 .\nSociet\u00e0.\nEvoluzione demografica.\nAl censimento del 2001 la popolazione di Takhatpur assommava a 16.989 persone, delle quali 8.650 maschi e 8.339 femmine. I bambini di et\u00e0 inferiore o uguale ai sei anni assommavano a 2.365, dei quali 1.218 maschi e 1.147 femmine. Infine, coloro che erano in grado di saper almeno leggere e scrivere erano 11.525, dei quali 6.604 maschi e 4.921 femmine."}
{"id": "2093440", "revid": "1573940", "url": "https://it.wikipedia.org/wiki?curid=2093440", "title": "Heterixalus punctatus", "text": "Heterixalus punctatus \u00e8 una rana della famiglia Hyperoliidae, endemica del Madagascar.\nDescrizione.\n\u00c8 una rana di piccola taglia che raggiunge i 22\u00a0mm di lunghezza.\nIl dorso ha una colorazione grigio-argentea con numerose piccole macchie nere mentre i fianchi ed il ventre sono color giallo-arancio. Lungo i fianchi le due colorazioni sono separate da una linea di macchie nere pi\u00f9 fitta. Una banda nera \u00e8 presente pure tra le narici e gli occhi.\nDistribuzione e habitat.\n\u00c8 diffusa nel Madagascar nord-orientale, dal livello del mare sino a 900\u00a0m di altitudine.\n\u00c8 possibile osservarla all'interno del Parco nazionale di Masoala e nella Riserva speciale di Analamazaotra."}
{"id": "2093441", "revid": "287204", "url": "https://it.wikipedia.org/wiki?curid=2093441", "title": "Telgaon", "text": "Telgaon \u00e8 una suddivisione dell'India, classificata come \"census town\", di 7.145 abitanti, situata nel distretto di Surguja, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 21' 29 N e 82\u00b0 58' 57 E.\nSociet\u00e0.\nEvoluzione demografica.\nAl censimento del 2001 la popolazione di Telgaon assommava a 7.145 persone, delle quali 3.806 maschi e 3.339 femmine. I bambini di et\u00e0 inferiore o uguale ai sei anni assommavano a 1.150, dei quali 597 maschi e 553 femmine. Infine, coloro che erano in grado di saper almeno leggere e scrivere erano 4.641, dei quali 2.780 maschi e 1.861 femmine."}
{"id": "2093442", "revid": "287204", "url": "https://it.wikipedia.org/wiki?curid=2093442", "title": "Tilda Newra", "text": "Tilda Newra \u00e8 una suddivisione dell'India, classificata come \"municipality\", di 26.637 abitanti, situata nel distretto di Raipur, nello stato federato del Chhattisgarh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 33' 0 N e 81\u00b0 46' 60 E e ha un'altitudine di 278 .\nSociet\u00e0.\nEvoluzione demografica.\nAl censimento del 2001 la popolazione di Tilda Newra assommava a 26.637 persone, delle quali 13.488 maschi e 13.149 femmine. I bambini di et\u00e0 inferiore o uguale ai sei anni assommavano a 4.210, dei quali 2.148 maschi e 2.062 femmine. Infine, coloro che erano in grado di saper almeno leggere e scrivere erano 16.767, dei quali 9.753 maschi e 7.014 femmine."}
{"id": "2093447", "revid": "1776051", "url": "https://it.wikipedia.org/wiki?curid=2093447", "title": "Live in Munich 1977", "text": "Live in Munich 1977 \u00e8 un album live pubblicato dalla hard rock/heavy metal band Rainbow nel 2006. \u00c8 stato anche pubblicato anche in versione DVD."}
{"id": "2093448", "revid": "287204", "url": "https://it.wikipedia.org/wiki?curid=2093448", "title": "Urla (India)", "text": "Urla \u00e8 una suddivisione dell'India, classificata come \"census town\", di 9.359 abitanti, situata nel distretto di Raipur, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 18' 39 N e 81\u00b0 36' 09 E.\nSociet\u00e0.\nEvoluzione demografica.\nAl censimento del 2001 la popolazione di Urla assommava a 9.359 persone, delle quali 5.142 maschi e 4.217 femmine. I bambini di et\u00e0 inferiore o uguale ai sei anni assommavano a 2.062, dei quali 1.062 maschi e 1.000 femmine. Infine, coloro che erano in grado di saper almeno leggere e scrivere erano 5.118, dei quali 3.405 maschi e 1.713 femmine."}
{"id": "2093452", "revid": "287204", "url": "https://it.wikipedia.org/wiki?curid=2093452", "title": "Vishrampur", "text": "Vishrampur \u00e8 una suddivisione dell'India, classificata come \"census town\", di 12.366 abitanti, situata nel distretto di Surguja, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 11' 23 N e 83\u00b0 00' 17 E.\nSociet\u00e0.\nEvoluzione demografica.\nAl censimento del 2001 la popolazione di Vishrampur assommava a 12.366 persone, delle quali 6.597 maschi e 5.769 femmine. I bambini di et\u00e0 inferiore o uguale ai sei anni assommavano a 1.496, dei quali 786 maschi e 710 femmine. Infine, coloro che erano in grado di saper almeno leggere e scrivere erano 9.538, dei quali 5.495 maschi e 4.043 femmine."}
{"id": "2093458", "revid": "1573940", "url": "https://it.wikipedia.org/wiki?curid=2093458", "title": "Heterixalus rutenbergi", "text": "Heterixalus rutenbergi () \u00e8 una rana della famiglia Hyperoliidae, endemica del Madagascar.\nDescrizione.\n\u00c8 una rana di taglia medio-piccola che pu\u00f2 raggiungere i 25\u00a0mm di lunghezza.Ha una livrea molto caratteristica che ne rende molto facile il riconoscimento: il dorso, di colore verde chiaro, \u00e8 attraversato da cinque bande longitudinali biancastre, bordate da due righe marrone scuro. Bande con analoga colorazione si trovano anche sugli arti.\nDistribuzione e habitat.\nL'areale della specie si colloca nella zona degli altipiani del Madagascar centrale, da 1200 a 1500 m di altitudine.\nBiologia.\nI richiami di \"H. rutenbergi\" si differenziano nettamente da quelli delle altre specie di \"Heterixalus\" e sono caratterizzati da emissioni di una singola nota pulsata, che dura 350-400 ms, ripetuta ad intervalli di 3-5 secondi, ad una frequenza di 2,5-3 kHz."}
{"id": "2093465", "revid": "1305772", "url": "https://it.wikipedia.org/wiki?curid=2093465", "title": "John Coffey", "text": "John Coffey si pu\u00f2 riferire a:"}
{"id": "2093471", "revid": "1573940", "url": "https://it.wikipedia.org/wiki?curid=2093471", "title": "Heterixalus tricolor", "text": "Heterixalus tricolor ) \u00e8 una rana della famiglia Hyperoliidae, endemica del Madagascar.\nDescrizione.\n\u00c8 una rana di taglia medio-piccola, che raggiunge 23\u201328\u00a0mm di lunghezza, con femmine di dimensioni leggermente maggiori dei maschi.Il dorso si presenta di colore biancastro, con strie nere al di sopra degli occhi e lungo i fianchi, pi\u00f9 evidenti nelle femmine. Le estremit\u00e0 sono di colore giallo-arancio.\nBiologia.\nIl richiamo di \"H. tricolor\" \u00e8 un caratteristico \"eeep-ep\" costituito da due note disarmoniche, la cui frequenza va 2,2 to 3,8 kHz.\nDistribuzione e habitat.\nL'areale della specie \u00e8 ristretto all'isola di Nosy Be (Madagascar nord-occidentale). Segnalazioni occasionali al di fuori di Nosy Be non hanno ricevuto conferme e si riferiscono verosimilmente ad altre specie di \"Heterixalus\"."}
{"id": "2093472", "revid": "729019", "url": "https://it.wikipedia.org/wiki?curid=2093472", "title": "Mercedes Ambrus", "text": "Biografia.\nInizia giovanissima come indossatrice e modella per grandi firme italiane, come Fiorucci, e per riviste di rilevanza internazionale come \"People\".\nConosce nel 1989 Riccardo Schicchi, uno dei principali scopritori di talenti nel campo dell\"'hard\" che la introduce nella sua agenzia Diva Futura. A differenza del resto dello staff comunque, Ambrus si \u00e8 distinta per aver scelto la strada dell'erotismo soft, offrendo al pubblico l'immagine della pornostar \"casta\" che ha mantenuto negli anni anche nei film di cui \u00e8 stata protagonista, recitando in sole scene softcore. \u00c8 anche nota per aver rifiutato il ruolo di \"Tenera \u00e8 la carne\" del regista Tinto Brass, nel timore che il personaggio che andava ad interpretare potesse pregiudicare il suo look etereo e inarrivabile.\nNegli anni \u00e8 stata diverse volte la ragazza di copertina delle edizioni straniere di Playboy: nell'aprile 1992 e nel marzo 2001 per l'edizione ungherese, mentre nel dicembre 1993 \u00e8 comparsa nella copertina dell'edizione australiana. Nel maggio 2003 \u00e8 comparsa sulla copertina della rivista italiana Excelsior.\nNel 1999 ha partecipato alla miniserie televisiva \"Anni '60\" diretta da Carlo Vanzina, in una parte minore ma che le ha comunque dato una certa riconoscibilit\u00e0.\n\u00c8 apparsa in numerosi calendari a partire dal 2000, quasi tutti prodotti da Schicchi e dalla sua struttura."}
{"id": "2093475", "revid": "1776051", "url": "https://it.wikipedia.org/wiki?curid=2093475", "title": "The Very Best of Rainbow", "text": "The Very Best of Rainbow \u00e8 una raccolta dei Rainbow, pubblicata nel 1997.\nL'album raccoglie il meglio della produzione del gruppo fino all'album \"Bent Out of Shape\" del 1983."}
{"id": "2093477", "revid": "92723", "url": "https://it.wikipedia.org/wiki?curid=2093477", "title": "\u00c1ngel Suqu\u00eda", "text": ""}
{"id": "2093478", "revid": "1573940", "url": "https://it.wikipedia.org/wiki?curid=2093478", "title": "Afrixalus", "text": "Afrixalus \u00e8 un genere di rane della famiglia Hyperoliidae. \nSpecie.\nComprende 35 specie:"}
{"id": "2093479", "revid": "36426", "url": "https://it.wikipedia.org/wiki?curid=2093479", "title": "Teatro SMS (Grassina)", "text": ""}
{"id": "2093481", "revid": "287204", "url": "https://it.wikipedia.org/wiki?curid=2093481", "title": "Dawid Janowski", "text": "Nato in Bielorussia da una famiglia polacca, si trasfer\u00ec a Parigi intorno al 1890 e visse in Francia per il resto della sua vita. Inizi\u00f2 la sua carriera scacchistica nel torneo di Lipsia 1894, dove giunse = 6\u00ba con Georg Marco. In seguito ottenne numerosi successi, affermandosi come uno tra i migliori giocatori dell'epoca.\nPrincipali risultati.\nJanowski era noto per giocare molto velocemente e per la sua grande forza tattica. Capablanca, annotando alcune sue partite, ne lod\u00f2 le capacit\u00e0 combinative, affermando: \u00abquando \u00e8 in forma \u00e8 uno degli avversari pi\u00f9 temibili che si possano incontrare\u00bb. Allo stesso tempo disse che la sua maggiore debolezza era nei finali, e Janowski a tale proposito gli disse apertamente: \u00abDetesto i finali!\u00bb.\nFrank Marshall, nel suo libro \"Marshall's Best Games of Chess\", sottoline\u00f2 il talento di Janowski ma anche la sua testardaggine nel continuare partite con posizioni perse, affermando: \u00abpoteva seguire la strada sbagliata con maggior determinazione di qualunque altro maestro che io abbia mai incontrato\u00bb.\nReuben Fine riconobbe il suo notevole talento, ma lo defin\u00ec un \u00abmaestro degli alibi\u00bb, in quanto aveva sempre pronta una scusa per ogni partita che perdeva.\nJanowski era noto come un incallito frequentatore di case da gioco. Edward Lasker nel suo libro \"Segreti che ho imparato dai Maestri\" lo ricorda come un giocatore d'azzardo inveterato che poteva perdere in breve tempo alla roulette tutti i guadagni ottenuti nei tornei.\nFu redattore della rubrica scacchistica della rivista \"Le Monde Illustr\u00e9\" dal 1902 al 1908, dopo Samuel Rosenthal."}
{"id": "2093486", "revid": "339392", "url": "https://it.wikipedia.org/wiki?curid=2093486", "title": "RTSI (multiplex)", "text": ""}
{"id": "2093490", "revid": "1645873", "url": "https://it.wikipedia.org/wiki?curid=2093490", "title": "Batken", "text": "Batken, altres\u00ec chiamata Batkent (in chirghiso \u0411\u0430\u0442\u043a\u0435\u043d) \u00e8 una citt\u00e0 del Kirghizistan, capoluogo della regione e del distretto omonimi.\nIl toponimo \"Batken\" deriva dall'antico linguaggio sogdiano e significa \"citt\u00e0 del vento\"."}
{"id": "2093493", "revid": "1305772", "url": "https://it.wikipedia.org/wiki?curid=2093493", "title": "Batken (disambigua)", "text": ""}
{"id": "2093498", "revid": "1543377", "url": "https://it.wikipedia.org/wiki?curid=2093498", "title": "Giorgio Piccardi", "text": "Biografia.\nGiorgio Piccardi nacque a Firenze il 13 ottobre 1895. Si iscrisse nel 1913 all'Istituto di Studi Superiori Pratici e di Perfezionamento di Firenze, dove fu allievo di Ugo Schiff. Interruppe gli studi per lo scoppio della prima guerra mondiale, nella quale fu ufficiale degli alpini e guadagn\u00f2 una medaglia d'argento, e li riprese al termine del conflitto nella facolt\u00e0 di ingegneria chimica al Politecnico di Torino. Torn\u00f2 infine a Firenze e si laure\u00f2 con Luigi Rolla (1882-1960) nel 1922. Rimase all'universit\u00e0, dapprima come assistente di Rolla. Nel 1938 vinse la cattedra di chimica all'Universit\u00e0 di Genova; nel 1945, anche per ragioni belliche, rientr\u00f2 a Firenze, dove poi assunse la direzione dell'Istituto di Chimica Fisica (dal 1947 al 1965) e quindi del Centro Universitario Fenomeni Fluttuanti (CUFF), da lui fondato.\nSi occup\u00f2 della correlazione tra le energie di ionizzazione degli elementi e le propriet\u00e0 periodiche, delle atmosfere dei pianeti, del frazionamento degli elementi delle terre rare e di varie altre questioni anche lontane dal campo tradizionale della chimica fisica. Nel 1924 Luigi Rolla e Lorenzo Fernandes (1902-1977) pensarono di essere riusciti a isolare l'ultimo dei lantanidi non ancora scoperto (numero atomico 61) che battezzarono \"Florenzio\". La scoperta del Florenzio si dimostr\u00f2 tuttavia errata e nel 1942 spett\u00f2 a Piccardi e a Rolla pubblicarne la smentita.\nFino al 1951 la sua attivit\u00e0 di ricerca si svolse in diversi settori della chimica e della fisica: processi elettronici e potenziali di ionizzazione, studi sul Sistema periodico degli elementi, ricerche sulle terre rare e in particolare sull'elemento n. 61, studi di spettroscopia atomica e molecolare e sue applicazioni in campo industriale, archeologico e astrofisico, studio dei fenomeni di superficie e relative applicazioni in campo biologico. Gi\u00e0 negli anni trenta Piccardi, prendendo avvio dallo studio di come si poteva evitare la formazione di incrostazioni calcaree nelle tubature e nelle caldaie, inizi\u00f2 a studiare la precipitazione di varie sostanze in presenza di acqua. Dopo numerosi esperimenti Piccardi si convinse che la modalit\u00e0 della precipitazione fosse dovuta all'effetto di campi magnetici. Distinse due tipi di precipitazione: nella precipitazione \"T\" il precipitato si formava rapidamente sotto forma pulverulenta; nel tipo \"R\", il precipitato si formava con un certo ritardo e si presentava sotto forma di fiocchi che sedimentavano lentamente. C'era tuttavia una grande variabilit\u00e0 e non riproducibilit\u00e0 dei fenomeni osservati.\nStati di attivazione dell'acqua.\nA partire dal 1951 Piccardi cominci\u00f2 a utilizzare dei metodi statistici per cercare di capire cosa potesse influenzare l'andamento della precipitazione, in particolare della precipitazione dell'ossicloruro di bismuto (BiOCl) che determinava aggiungendo dell'acqua a una soluzione concentrata di cloruro di bismuto (BiCl3). Dopo un numero notevole di test chimici (altri test chimici vennero realizzati, per esempio, studiando la polimerizzazione dell'acrilonitrile), Piccardi credette di aver individuato i vari tipi di fluttuazione: c'erano fluttuazioni \"giornaliere\" (originate, per Piccardi, da fattori di tipo climatico e da campi elettromagnetici presenti nell'ambiente), fluttuazioni \"mensili\" (originate, per Piccardi, dalla rotazione del Sole su se stesso), fluttuazioni \"undecennali\" (per l'andamento ciclico dell'attivit\u00e0 solare); Piccardi ipotizz\u00f2 fluttuazioni \"secolari\", per il moto elicoidale della Terra rispetto alla galassia. Gli studi di Piccardi sui fenomeni fluttuanti furono sostanzialmente ignorati dalla maggior parte della comunit\u00e0 scientifica e pubblicati per lo pi\u00f9 non su riviste di chimica o di fisica, ma su periodici di astronomia, geofisica, meteorologia, bioclimatologia, medicina, eccetera. L'analisi critica dei lavori di Piccardi sulla precipitazione dell'ossicloruro di bismuto ha suggerito che, nonostante le analisi statistiche quantitative con le quali Piccardi sottoponeva i risultati dei suoi test chimici, i dati fossero ottenuti in modo completamente qualitativo, con l'uso di strumenti di misura poco precisi, viziati da approssimazioni e mancanza di standardizzazione.\nImprecisioni appaiono anche nel modo in cui Piccardi esponeva i suoi risultati, esistono lavori in cui compaiono grafici senza i punti sperimentali ma solo con le curve interpolanti.\nTali stati di attivazione modificherebbero il comportamento dell'acqua : secondo la teoria di Piccardi l'acqua attivata \u201cT\u201d (vedi: G. Piccardi \"\"Sulla tensione superficiale dell'acqua attivata \"T\"\", Gazzetta Chimica Italiana, vol. 68, 1938) dell'acqua normale (\u201cN\u201d) ed in essa i fenomeni di precipitazione (nonch\u00e9 di cristallizzazione e velocit\u00e0 di reazione) sarebbero accelerati. Sempre secondo la medesima teoria l'acqua attivata \u201cR\u201d dell'acqua normale ed in essa i fenomeni di precipitazione (nonch\u00e9 di cristallizzazione e velocit\u00e0 di reazione) sarebbero ritardati (spesso si formerebbero in essa colloidi). L'entit\u00e0 di tali fenomeni dipende dall'entit\u00e0 dell'azione subita, che non \u00e8 istantanea (vedi: G. Piccardi \"Nuovi effetti chimici e biologici dell'acqua attivata...\", citato).\nIn collaborazione con Vittorio Maragliano di Bologna ed altri biologi (Messeri, Corsi ed Donateli di Firenze, Tedeschi ed Gioielli a Ferrara, Reverberi a Roma), osserv\u00f2 anche le propriet\u00e0 biologiche dell'acqua da lui attivata, e sarebbero state osservate indotte da questa (Vedi: G. Piccardi \"Nuovi effetti chimici e biologici...\"\", citata).\nDalle sue osservazioni, Piccardi ritenne che le cause di queste fluttuazioni fossero la diversa velocit\u00e0 con cui la Terra si muove nei vari periodi dell'anno (massima a primavera e minima in autunno) e l'attivit\u00e0 magnetica del Sole, ritenendo che gli stati di attivazione dell'acqua si modificassero con il e con l'attivit\u00e0 solare, cosa che gli guadagn\u00f2 il soprannome de \"il chimico del Sole\".\nAl di l\u00e0 delle critiche, a Piccardi sono state riconosciute anche da chi ha criticato i suoi risultati, notevoli qualit\u00e0 umane che portavano a una vera ammirazione nei suoi confronti da parte di allievi e collaboratori che pu\u00f2 benissimo avere contribuito ad un effetto di autoinganno.\nE da rimarcare che Piccardi sment\u00ec sempre un legame tra i suoi lavori e l'astrologia e non ebbe mai contatti con omeopati. Ebbe invece contatti con studiosi che sostenevano l'esistenza di cicli sincronizzati tra loro sia nelle scienze sociali che nei fenomeni fisici e biologici.\nDato che le energie in gioco in questo fenomeno , esso \u00e8 suscettibile di manifestarsi in modo diverso da un momento all'altro (appunto, ad esempio, per gli effetti del potenziale atmosferico); questo lo port\u00f2 a definire questo tipo di fenomeni come \"fenomeni fluttuanti\".\n\u00c8 stata ipotizzato che tali fenomeni siano dovuti alle diverse disposizioni delle molecole d'acqua nei in cui tali molecole sono raggruppate quando l'acqua \u00e8 allo stato liquido o di vapore, e che tali configurazioni si determinino in seguito all'assorbimento di energia (a livelli quantistici) da parte degli stessi cluster di molecole d'acqua ().\nLa maggior parte dei lavori di Giorgio Piccardi sono stati pubblicati dalle riviste della Societ\u00e0 Chimica Italiana \"La Chimica e l'Industria\" e la \"Gazzetta Chimica Italiana\". Giorgio Piccardi, il \"chimico del sole\", si spense dopo una lunga malattia il 22 dicembre 1972.\nL'archivio e la biblioteca.\nLa biblioteca di Giorgio Piccardi, e in modo particolare la sua ricca raccolta di oltre tremila miscellanee, organizzate in sezioni tematiche, \u00e8 stata donata alla biblioteca del Museo Galileo dagli eredi agli inizi degli anni Ottanta, facendo seguito alla donazione di alcuni volumi antichi appartenuti a Piccardi, donati nei primi anni Settanta. \nFra le miscellanee sono di particolare interesse le 270, rilegate in quattro volumi, che costituiscono, nell'intenzione di chi le ha raccolte e donate, l'\"opera omnia\" dell'autore.\nNel 2007 \u00e8 stata infine consegnato alla biblioteca del Museo l'archivio Piccardi, che raccoglie la corrispondenze scientifica, i quaderni di laboratorio, ma anche diari, foto e altro materiale di ricerca.\nBibliografia intorno ai fenomeni fluttuanti.\n1. Udaltsova, N.V., Kolombet, V.A., and Shnoll S.E., \"A Possible Cosmophysical Origin of Macroscopic Fluctuations in Various Processes\", Puschino: ONTI NtsBI, 1987 (in Russian)\n2. Shnoll S.E., Udaltsova N.V., Kolombet V.A., Namiot V.A., and Bodrova N.B.: 1992, \"Patterns in the discrete distributions of the results of measurements (cosmophysical aspects)\" Biophysics 37(3), 378-398.\n3. Shnoll S.E.: 1995, \"The form of the spectra of states realized in the course of macroscopic fluctuations depends on the rotation of the Earth about its axis\", Biophysics 40(4),857-866\n4. Shnoll S.E., Kolombet V.A., Zenchenko T.A. , Shnoll S.E., Kolombet V.A., Pozharski E.V., Zvereva I.M. and Konradov A.A.: 1998 a, \"Cosmophysical origin of \u201cmacroscopic fluctuations\u201d\", Biophysics 43(5).864-870\n5. Shnoll S.E., Kolombet V.A. , Pozharski E.V. , Zenchenko T.A. , Zvereva I.M. and Konradov A.A.: 1998 b, \"Realization of discrete states during fluctuations in macroscopic processes\", Physics-Uspehi 162(10), 1129-1140.\n6. Shnoll S.E., Pozharski E.V. , Zenchenko T.A. , Kolombet V.A. , Zvereva I.M. and Konradov A.A.: 1999, \"Fine structure of distributions in measurements of different processes as affected by geophysical and cosmophysical factors\", Phys.&amp; Chem. Earth A: Solid Earth &amp; Geod. 24(8), 711-714.\n7. Shnoll S.E., Zenchenko T.A. , Zenchenko K.I., Pozharski E.V., Kolombet V.A., and Konradov A.A.: 2000, \"Regular variation of the fine structure of statistical distributions as a consequence of cosmophysical agents\", Physics-Uspehi 43(2), 205-209,\n8. Shnoll S.E.: 2001, \"Discrete distribution patterns: arithmetic and cosmophysical origins of their macroscopic fluctuations\", Biophysics 46(5),733-741.\n9. Fedorov M.V., Belousov L.V., Voeikov V.L., Zenchenko T.A., Zenchenko K.I., Pozharskii E.V., Konradov A.A.and Shnoll S.E.: 2003, \"Synchronous changes in dark current fluctuations in two separate photomultipliers in relation to Earth rotation, Astrophysics and Space Science\". 283:3-10.\n10. Shnoll S.E., Rubinstein I.A., Zenchenko K.I. , Zenchenko T.A., Konradov A.A , Shapovalov S.N., Makarevich A.V., Gorshkov E.S., and Troshichev O.A.: 2003, \"Dependence of \u201cMacroscopic Fluctuations\u201d on Geographic Coordinates (by Materials of Arctic and Antarctic Expeditions)\", Biophysics 48(6), 1123-1131\n11. Shnoll S.E., Zenchenko K.I., Berulis I.I., Udaltsova N.V., Zhirkov S.S., Rubinstein I.A.: 2004, \"The Dependence of \u201cMacroscopic Fluctuations\u201d on Cosmophysical Factors. Spatial Anizotropy\", Biophysics 49(1), 132-139\n12. Shnoll S.E. \"\" (originale in russo), Stoccolma 2009."}
{"id": "2093502", "revid": "729019", "url": "https://it.wikipedia.org/wiki?curid=2093502", "title": "Ilyushin Il-78", "text": "L'Ilyushin Il-78 (in cirillico: \u0418\u043b-78, nome in codice NATO Midas) \u00e8 un'aerocisterna quadrimotore a getto, di fabbricazione sovietica prima e russa poi, progettata dall'OKB-39, entrata in servizio nei primi anni ottanta presso l'aeronautica militare sovietica e basata sull'aereo da trasporto Ilyushin Il-76.\nAl 2020, 21 esemplari sono impiegati dalle forze aerospaziali russe nelle versioni Il-78M ed Il-78M2 mentre per una nuova versione, profondamente aggiornata nei sistemi, nell'avionica e nei propulsori, denominata Il-78M-90A \u00e8 stato siglato un ordine di 10 esemplari.\nStoria.\nSviluppo.\nSin dal 1968 nacque l'idea di un Il-76 in versione aerocisterna, ma il combustibile trasferibile per la versione iniziale era solo di 10 tonnellate, il che fu considerato insoddisfacente e il progetto fu accantonato. Quando furono disponibili Il-76 con prestazioni migliorate, il progetto aerocisterna fu riavviato con il nome Il-78 nel 1982.\nDescrizione tecnica.\nOltre al carico di combustibile maggiorato degli ultimi modelli di Il-76, l'Il-78 ha due serbatoi rimovibili da 18\u00a0230 litri installati nel vano carico, il che porta ad avere un carico trasferibile di 85\u00a0720\u00a0kg con i serbatoi supplementari e 57\u00a0720\u00a0kg senza serbatoi aggiuntivi. Il rifornimento in volo, controllato dalla postazione del cannoniere di coda, dalla quale sono state rimosse tutte le dotazioni di armamento, pu\u00f2 essere condotto con tre aerei in contemporanea. Vengono utilizzate le sonde di rifornimento tipo UPAZ-1A (Il-78) / UPAZ-1M (Il-78M) poste sull'esterno delle ali e nella parte posteriore della fusoliera. In alternativa, quattro aeromobili possono essere riforniti contemporaneamente a terra, utilizzando tubi carburante che si conservano nell'aerocisterna.\nA causa dell'alto peso al decollo, che in un'emergenza costringerebbe ad un atterraggio in condizioni di sovraccarico, eccedendo il peso massimo accettabile, sull'aereo sono state installate delle valvole all'estremit\u00e0 delle ali per scaricare in caso di emergenza il combustibile prima dell'atterraggio."}
{"id": "2093503", "revid": "42571197", "url": "https://it.wikipedia.org/wiki?curid=2093503", "title": "Mumbay", "text": ""}
{"id": "2093506", "revid": "767487", "url": "https://it.wikipedia.org/wiki?curid=2093506", "title": "Henry Davray", "text": "Biografia.\nSciveva critiche al prestigioso giornale di Parigi nell'epoca vittoriana le Mercure de France, ha tradotto dall'inglese al francese opere di de Wells, Kipling, Oscar Wilde, Yeats, \u00e8 stato corrispondente di guerra e delegato ufficiale del governo francese. Nel 1917 fonda la rivista anglo-francese society. \nMolto amico di Oscar seppe da Ernest Dowson il suo nuovo indirizzo, di quando dopo essere uscito di prigione and\u00f2 per un periodo a Napoli (si trovava a via Posillipo nella Villa Giudice) \nUna volta incontr\u00f2 lo scrittore irlandese per caso, quando egli era rimasto senza un soldo, verso la fine della sua vita, e per assecondarlo dovette rinunciare ad un suo appuntamento, alla fine Wilde gli chiese del denaro e per ottenerlo prese una copia di The Duchess of Malfi di Webster e gliela consegn\u00f2 con dedica.\nOpere.\nFra le sue opere pi\u00f9 importanti:"}
{"id": "2093509", "revid": "686936", "url": "https://it.wikipedia.org/wiki?curid=2093509", "title": "Dylan Gandy", "text": "Carriera professionistica.\nIndianapolis Colts.\nGandy fu scelto al quarto giro del Draft 2005 dagli Indianapolis Colts. Firm\u00f2 un contratto triennale del valore di 1,313 milioni di dollari di cui 298.900 di bonus alla firma. Chiuse giocando 16 partite di cui 2 da titolare. Nel 2006 gioc\u00f2 16 partite di cui 11 da titolare, vincendo il Super Bowl XLI. Nel 2007 gioc\u00f2 10 partite di cui una da titolare.\nDenver Broncos.\nIl 6 aprile 2008 firm\u00f2 un contratto annuale del valore di 480.000 dollari con i Broncos. Ma non scese mai in campo prima di esser svincolato in novembre.\nOakland Raiders.\nIl 26 novembre 2008 firm\u00f2 con i Raiders ma il 4 dicembre venne svincolato.\nDetroit Lions.\nIl 6 aprile 2009 firm\u00f2 un contratto annuale del valore di 620.000 dollari con i Lions. Gioc\u00f2 15 partite di cui 5 da titolare. Il 16 aprile 2010 firm\u00f2 un altro anno per 1,176 milioni di dollari, chiuse con 16 partite giocate. Il 29 luglio 2011 firm\u00f2 un contratto biennale del valore di 3,285 milioni. Gioc\u00f2 16 partite recuperando un fumble. Nel 2012 termin\u00f2 la stagione con 16 partite all'attivo. Il 15 marzo 2013 firm\u00f2 un altro anno per 905.000 dollari."}
{"id": "2093510", "revid": "767487", "url": "https://it.wikipedia.org/wiki?curid=2093510", "title": "Anna de Br\u00e9mont", "text": "Biografia.\nContessa, di origine sudafricane, grande amica di Lady Wilde e di suo figlio Oscar Wilde, scrittrice dell'epoca vittoriana, descrive, fra le tante sua opere, la vita di Wilde e il rapporto con sua madre. Inoltre \u00e8 famosa per i suoi lavori sul popolo del Sudafrica.\nIncontro con Oscar Wilde.\nWilde uscito di prigione dopo essere stato rinchiuso per atti di sodomia aveva iniziato a frequentare dei vari caff\u00e8 letterari, ormai non produceva da tempo opere di spessore. In uno di questi caff\u00e8 incontr\u00f2 la contessa, ma la donna inizialmente si nascose. La notte non riusc\u00ec a dormire e la mattina si svegli\u00f2 di buon ora scese e percorse per intero gli Champs-Elys\u00e9es, arrivato ad un molo, prese senza pensare un battello e qui sent\u00ec una voce chiamarla era Oscar Wilde che le chiese se fosse sorpresa di vederla. La donna le chiese cosa le premesse di pi\u00f9, il perch\u00e9 non scriveva e lui rispose:\nOpere.\nFra le sue opere pi\u00f9 importanti:"}
{"id": "2093512", "revid": "1005847", "url": "https://it.wikipedia.org/wiki?curid=2093512", "title": "Gerusalemme Est", "text": "Gerusalemme Est (; ), capitale proclamata dello Stato di Palestina, \u00e8 la parte orientale di Gerusalemme, unilateralmente annessa da Israele nel 1967 dopo la guerra dei sei giorni.\nLa parte orientale della citt\u00e0 include la Citt\u00e0 Vecchia di Gerusalemme e alcuni dei luoghi considerati santi dalle religioni abramitiche (ebraismo, cristianesimo, islam), quali il Monte del Tempio, il Muro Occidentale, la moschea al-Aqsa, la basilica del Santo Sepolcro. Per \"Gerusalemme Est\" si pu\u00f2 intendere tanto la zona sotto il dominio giordano nel periodo 1949-1967 (estesa su 6,4\u00a0km\u00b2), quanto tutta la zona successivamente annessa da Israele (estesa su 70\u00a0km\u00b2).\nSecondo il piano di spartizione dell'ONU del 1947 tutta Gerusalemme avrebbe dovuto costituire un territorio internazionalizzato, enclave all'interno dello Stato arabo. Israele firm\u00f2 il piano di spartizione, ma gli arabi lo rifiutarono. A seguito della guerra arabo-israeliana del 1948, Gerusalemme si ritrov\u00f2 divisa in due zone: quella occidentale, abitata principalmente da popolazione ebraica, controllata da Israele; quella orientale, abitata principalmente da popolazione araba, controllata dalla Giordania. Gli arabi che vivevano nei sobborghi della zona occidentale, come Katamon e Malha, dovettero fuggire; lo stesso avvenne agli ebrei che vivevano nella zona orientale, come la Citt\u00e0 Vecchia o la Citt\u00e0 di David. L'unica zona orientale che Israele mantenne nei 19 anni del dominio giordano fu il monte Scopus, dove \u00e8 situata l'Universit\u00e0 Ebraica di Gerusalemme, che costitu\u00ec un'enclave e pertanto non viene considerato parte di Gerusalemme Est.\nNel 1967, in seguito alla guerra dei sei giorni, la Cisgiordania venne occupata da Israele; lo stesso accadde per Gerusalemme Est ed alcuni villaggi circostanti.\nNel novembre 1967 il Consiglio di Sicurezza delle Nazioni Unite approv\u00f2 la risoluzione 242, non vincolante, che chiedeva il \u00abritiro delle forze israeliane dai territori occupati nel corso del recente conflitto\u00bb.\nNel 1980, il parlamento israeliano approv\u00f2 la cosiddetta \"legge fondamentale\" che proclamava unilateralmente \u00abGerusalemme, unita e indivisa [\u2026] capitale di Israele\u00bb .\nIl Consiglio di Sicurezza dell'ONU nella risoluzione 478 del 1980, non vincolante, ha definito la \"legge fondamentale\" \u00abnulla e priva di validit\u00e0\u00bb, \u00abuna violazione del diritto internazionale\u00bb e un \u00abserio ostacolo al raggiungimento della pace in Medio Oriente\u00bb.\nStoria.\nGerusalemme sotto mandato britannico.\nNel 1922, con un apposito Mandato, la Societ\u00e0 delle Nazioni affid\u00f2 l'amministrazione della Palestina al Regno Unito; tuttavia, nell'ottica della costituzione dell'ONU, la Societ\u00e0 delle Nazioni venne sciolta e, in particolare, il 18 aprile 1946 \u00able sue funzioni rispetto ai territori mandatari\u00bb vennero dichiarate \u00abterminate\u00bb.\nIn una situazione incerta dal punto di vista legale (in assenza di un esplicito trasferimento di competenza sui mandati dalla Societ\u00e0 delle Nazioni all'ONU) ed incandescente dal punto di vista geopolitico (con l'aggravarsi delle tensioni nei confronti della potenza mandataria, e nel quadro dei conflittuali intenti, arabo ed ebraico, di costruire un proprio Stato in Palestina), nel febbraio del 1947 il Regno Unito manifest\u00f2 la propria intenzione di rinunciare unilateralmente al Mandato.\nL'Assemblea Generale cre\u00f2 cos\u00ec un'apposita commissione (denominata UNSCOP, e formata da soli Paesi \"minori\" per prevenire un'eventuale posizione interessata sulla questione) deputata a decidere sullo status da attuare a partire dall'imminente ritiro britannico (fissato per il 14 maggio 1948); fu elaborato un piano di spartizione, in base al quale la Palestina veniva suddivisa in tre zone: uno Stato arabo, uno Stato ebraico, e una zona sotto amministrazione fiduciaria corrispondente alla popolosa area intorno a Gerusalemme (all'epoca abitata in modo rilevante sia da ebrei che da arabi). Quest'ultima avrebbe dovuto costituire un corpus separatum in cui sarebbe stato garantito il libero accesso a tutti i luoghi sacri; dopo dieci anni di status internazionale un referendum avrebbe risolto il problema della sovranit\u00e0 di Gerusalemme in accordo coi nuovi principi fondanti delle Nazioni Unite, in particolare quello di autodeterminazione dei popoli.\nLa proposta dell'UNSCOP fu formalizzata nella risoluzione 181 dell'Assemblea generale delle Nazioni Unite, approvata il 29 novembre con la contrariet\u00e0, tra gli altri, di tutti i paesi arabi e con la significativa astensione della Gran Bretagna, che giudicava il piano inadeguato. Il giorno successivo la Palestina fu scossa da gravi scontri fra arabi ed ebrei, che dettero inizio ad una guerra civile: ci\u00f2 precluse la messa in atto di quanto previsto dalla risoluzione.\nGerusalemme Est sotto occupazione giordana (aprile 1949 - giugno 1967).\nIl 14 maggio 1948, un giorno prima che terminasse il mandato britannico, gli ebrei (che al momento controllavano parte della zona ovest della citt\u00e0) proclamavano per il giorno successivo la nascita dello Stato di Israele; in quel momento gli ebrei controllavano una zona sostanzialmente coincidente con quella prevista dal Piano di partizione, e una lingua di terra che giungeva sino a Gerusalemme, nella quale era interamente controllata la zona degli insediamenti ebraici. Il 15 maggio gli eserciti dei paesi arabi confinanti invasero il neonato Stato d'Israele.\nAl termine dei combattimenti (marzo 1949) diversi accordi armistiziali suddivisero \"de facto\" la Palestina nelle zone controllate dai belligeranti al momento del cessate il fuoco: Israele, dopo alterne vicende, si era ulteriormente allargato estendendosi praticamente su tutta la Palestina ad eccezione della striscia di Gaza, controllata dall'Egitto, e della Cisgiordania, controllata dalla Giordania; in assenza di trattati internazionali tra le parti in causa (come pure di reciproco riconoscimento) le linee di demarcazione non divennero mai dei confini \"de jure\"; in particolare la \"Linea Verde\" che separava le zone israeliana e giordana fin\u00ec per dividere Gerusalemme in una parte est, contenente la citt\u00e0 vecchia con i luoghi sacri pi\u00f9 alcuni quartieri orientali minori, sotto il controllo giordano, e una parte ovest, di pi\u00f9 recente edificazione e sede dei principali insediamenti ebraici, sotto quello israeliano.\nNel 1950 Israele proclam\u00f2 Gerusalemme propria capitale, trasferendo i principali enti amministrativi nella parte ovest della citt\u00e0; successivamente la Giordania proclam\u00f2 l'annessione della Cisgiordania, dunque anche di Gerusalemme Est.\nGerusalemme riunita sotto amministrazione israeliana (giugno 1967 - oggi).\nLa situazione nel settore rimase congelata sino al giugno 1967 quando, al termine della guerra dei sei giorni, Israele controllava una regione pi\u00f9 ampia della Palestina mandataria (comprendente pure il Sinai egiziano e il Golan siriano); delle nuove conquiste, la sola regione su cui Israele abbia rivendicato la propria sovranit\u00e0 sarebbe stata proprio Gerusalemme Est. La susseguente risoluzione 242 del Consiglio di Sicurezza tracci\u00f2 le linee guida del futuro processo di pace in termini del \u00abritiro delle forze israeliane\u00bb (interpretato da alcuni come ritiro totale, da altri come ritiro parziale) e del contestuale diritto (in particolare di Israele) \u00aba vivere in pace all'interno di frontiere sicure e riconosciute\u00bb (senza per\u00f2 in alcun modo specificare n\u00e9 le linee di frontiera, n\u00e9 l'iter per il reciproco riconoscimento tra i vari attori).\nDa allora la Cisgiordania \u00e8 considerata, invece che territorio conteso, territorio sotto occupazione militare israeliana soggetto alla Quarta Convenzione di Ginevra; quindi, poich\u00e9 generalmente con il termine Cisgiordania (in inglese West Bank, sponda ovest del Giordano) si fa riferimento alla zona di occupazione giordana nel ventennio 1949-1967, anche Gerusalemme Est viene considerata di conseguenza territorio occupato.\nDa parte israeliana sia l'etichetta di territorio occupato, sia l'applicabilit\u00e0 della Convenzione di Ginevra sono state contestate pi\u00f9 volte e a vari livelli; esiste anche la diffusa tendenza a non considerare l'area metropolitana di Gerusalemme ad est della Linea Verde come parte della Cisgiordania (pensandola piuttosto come parte integrante di Israele), quindi quand'anche da parte israeliana di tanto in tanto si sia convenuto sullo status di territorio occupato per la Cisgiordania, non necessariamente quell'attribuzione ha riguardato Gerusalemme Est.\nNel 1980 con la risoluzione 478 del Consiglio di Sicurezza dell'ONU si invit\u00f2 ogni Stato membro a non accettare la nuova legge e a spostare le proprie missioni diplomatiche fuori dalla citt\u00e0; dal 1980 al 1984 e di nuovo a partire dal 2006 la municipalit\u00e0 di Gerusalemme non ha ospitato alcuna ambasciata straniera.\nNegli anni novanta la questione della sovranit\u00e0 su Gerusalemme, in particolare su Gerusalemme Est, \u00e8 stata un punto cruciale del processo di pace tra Israele ed Autorit\u00e0 Nazionale Palestinese (ANP); proprio l'incapacit\u00e0 di raggiungere un accordo su Gerusalemme Est \u00e8 stata decisiva nel far arenare i negoziati.\nA partire dal 1967 le autorit\u00e0 israeliane hanno incentivato il processo di insediamento residenziale della popolazione ebraica nei territori di Gerusalemme Est. Dal 1967 a oggi sono state costruite circa 51.000 abitazioni destinate alla popolazione ebraica (gran parte delle quali realizzate con il sostegno e il finanziamento pubblico). Oggi a Gerusalemme Est risiedono circa 200.000 ebrei (il 39% della popolazione ebraica della citt\u00e0). I piani urbanistici prevedono per il futuro un ulteriore incremento di tale quota (ad esempio il \"Jerusalem Master Plan\" prevede la realizzazione di circa 38.000 nuove abitazioni ebraiche a Gerusalemme Est). Secondo Romann e Weingrod, studiosi israeliani, lo scopo di questo processo di insediamento ebraico \u00e8 quello di \u00abprevenire ogni futuro tentativo di ridividere la citt\u00e0 o di sottrarre il territorio di Gerusalemme Est della sovranit\u00e0 e dal controllo di Israele\u00bb.\nStatus.\nNel 1980 il parlamento israeliano ha emanato una legge fondamentale che proclamava Gerusalemme \u00abunita ed indivisa\u00bb capitale di Israele; la risoluzione 478 del Consiglio di Sicurezza dell'ONU giudic\u00f2 quest'atto contrario alle leggi internazionali.\nNella Dichiarazione di Indipendenza della Palestina, proclamata dall'OLP nel 1988, si stabilisce che Gerusalemme \u00e8 la capitale dello Stato di Palestina; nel 2000 l'ANP ha promulgato una legge che designa Gerusalemme Est come tale, e nel 2002 tale legge \u00e8 stata ratificata dal presidente Arafat.\nLa posizione ufficiale palestinese su Gerusalemme prevede:\nLa risoluzione 478 dell'agosto del 1980 del Consiglio di Sicurezza delle Nazioni Unite su Gerusalemme favorisce la sopra citata legge dell'ANP rispetto alla, pur precedente, legge fondamentale israeliana:\nLa risoluzione 2334 del 23 dicembre del 2016 del Consiglio di Sicurezza delle Nazioni Unite chiede ad Israele di porre fine alla sua politica di insediamenti nei territori palestinesi, inclusa Gerusalemme est e:\nSociet\u00e0.\nSindaci di Gerusalemme Est.\nFino al 1967 ci fu un'amministrazione giordana, poi il sindaco fu unico per l'intera Gerusalemme.\nAmministrazione.\nAmministrativamente Israele la include nel Distretto di Gerusalemme, l'ANP nel Governatorato di Gerusalemme."}
{"id": "2093513", "revid": "287204", "url": "https://it.wikipedia.org/wiki?curid=2093513", "title": "Gerusalemme Ovest", "text": "Gerusalemme Ovest \u00e8 la parte occidentale di Gerusalemme che rimase sotto il controllo israeliano dopo la guerra arabo-israeliana del 1948, le cui linee di cessate il fuoco delimitarono il confine con il resto della citt\u00e0, che era sotto il controllo giordano. Un certo numero di paesi occidentali come il Regno Unito riconosce \"de facto\" l'autorit\u00e0 israeliana, ma rifiuta il riconoscimento \"de jure\". L'affermazione di Israele della sovranit\u00e0 su Gerusalemme Ovest \u00e8 pi\u00f9 ampiamente accettata della sua rivendicazione su Gerusalemme Est."}
{"id": "2093516", "revid": "438678", "url": "https://it.wikipedia.org/wiki?curid=2093516", "title": "Seymour Hicks", "text": " Inoltre \u00e8 stato sceneggiatore, impresario teatrale e scrittore.\nBiografia.\nLa prima interpretazione di Hicks si \u00e8 avuta all'et\u00e0 di sedici anni in una recita a Islington. Nel 1889, si fece ingaggiare da una compagnia teatrale condotta da una coppia di coniugi i signori Kendal, con i quali inizi\u00f2 una tourn\u00e9e americana. \nNel 1893, si spos\u00f2 con l'attrice Ellaline Terriss. Hicks lavor\u00f2 anche per il cinema: il suo primo film risale al 1913. Diretto da Leedham Bantock, vi interpretava il ruolo di Ebenezer Scrooge, il gretto protagonista del racconto di Dickens. Un ruolo che avrebbe ripreso nel 1935 in un film di Henry Edwards.\nDopo una parentesi che dur\u00f2 dal 1915 al 1923, durante la quale si assent\u00f2 dallo schermo, torn\u00f2 al cinema con \"Always Tell Your Wife\", un film tratto da un suo lavoro teatrale di cui fu interprete e produttore. Sul set, licenzi\u00f2 il regista Hugh Croise, per assumerne un altro, molto giovane e inesperto: Alfred Hitchcock. \nNella sua carriera cinematografica che si chiuse nel 1949, Hicks interpret\u00f2 venticinque film in molti dei quali recitava a fianco della moglie. Appare come sceneggiatore o soggettista in quasi una ventina di pellicole. Saltuariamente, fu produttore e regista.\nRiconoscimenti.\nHicks \u00e8 stato l'unico attore britannico a recitare in Francia durante le due guerre mondiali, ricevendo inoltre per due volte la croce di guerra per i suoi servizi al regno. In seguito, fu insignito, nel 1935, del titolo di cavaliere."}
{"id": "2093521", "revid": "640277", "url": "https://it.wikipedia.org/wiki?curid=2093521", "title": "Threskiornithidae", "text": "I Treschiornitidi (Threskiornithidae ) sono una famiglia di uccelli dell'ordine dei Pelecaniformi.\nVivono in paludi, rive lacustri, pianure e savane di Nordamerica meridionale, Sudamerica, Europa meridionale, Asia, Africa e Australia.\nDescrizione.\nIbis e spatole sono uccelli di media corporatura.\nLa maggiore peculiarit\u00e0 di questi uccelli \u00e8 il becco lungo, sottile e arcuato negli ibis, largo e appiattito, pi\u00f9 dilatato all'estremit\u00e0, nelle spatole. I rappresentanti di questa famiglia hanno testa priva di penne e l'ibis sacro ha nudo anche il collo. Di livrea per lo pi\u00f9 uniforme, sono dotati di ornamenti specifici, come le allungate penne secondarie dell'ibis sacro, il rosso vivo della pelle dell'ibis bianco americano, o i tubercoli sgargianti sul capo dell'ibis faccianera. I maschi sono in generale di mole pi\u00f9 ragguardevole delle femmine.\nEvoluzione.\nLa divergenza delle spatole dagli ibis rappresenta il momento fondamentale dell'irradiazione nell'ambito della famiglia. Nonostante l'esiguit\u00e0 dei reperti paleontologici, molti rinvenimenti dalle Hawaii e Giamaica evidenziano la ripetuta evoluzione sulle isole dell'incapacit\u00e0 al volo. \u00c8 probabile che l'intervento dell'uomo abbia determinato l'estinzione in tempi relativamente recenti di questi rappresentanti insulari.\nBiologia.\nAlimentazione.\nFrequentatori di paludi, stagni e savane, ibis e spatole si nutrono di una variet\u00e0 di insetti, rane, crostacei e pesci, affidandosi pi\u00f9 al senso del tatto che alla vista. Gli ibis infilano il lungo becco inquisitorio nel fango, nei buchi o sotto la vegetazione. Le specie tipicamente acquatiche, di becco in genere pi\u00f9 lungo di quelle terrestri, catturano prede poco mobili o ancorate al fondo. L'ibis bianco americano \u00e8 specializzato in gamberi d'acqua dolce e piccoli granchi costieri; l'ibis eremita mangia insetti e vermi terricoli; l'ibis sacro inghiotte pezzetti di carogne, insetti, uova e pulcini di altri uccelli, batraci e piccoli rettili. Le spatole muovono da un capo all'altro il largo becco aperto per acchiappare pesci e insetti acquatici.\nRiproduzione.\nLa nidificazione \u00e8 in genere coloniale, talora con decine di migliaia di individui. Qualcuno, come l'ibis hadada, preferisce riprodursi in solitudine, ma per il resto conduce vita sociale.\nIl ciclo di nidificazione dura di solito dai 2 ai 3 mesi e comporta talora un secondo tentativo in caso di insuccesso. Quanto al sito prescelto, la variabilit\u00e0 \u00e8 di rigore. L'ibis bianco americano allestisce il suo nido sugli alberi, tra i cespugli o i canneti, o anche al suolo in acquitrini e paludi. L'ibis eremita e l'ibis calvo optano per le scogliere; l'ibis hadada in mancanza di meglio si accomoda su un palo telegrafico. L'ibis faccianera si appropria del nido di un rapace. L'ibis collocamoscio nidifica appartato sulle palme venezuelane e sulle scogliere nella \u00abpuna\u00bb, ma in colonie sul suolo argentino. La scarsit\u00e0 di predatori terrestri induce sovente a preferire luoghi isolati quali alberi o isole circondate da paludi o acque libere.\nAll'epoca della formazione delle coppie la colorazione e gli accessori di parata, come la sacca golare dell'ibis bianco americano e il nero piumaggio dell'ibis sacro, raggiungono il loro massimo fulgore stagionale. Nelle poche specie studiate, il maschio si posa su un sito potenzialmente adatto e comincia la sua pantomima a base di inchini e orientamenti del becco. Le femmine che azzardano un atterraggio vengono in un primo momento respinte, ma scelta la compagna ideale, la coppia si impegna in una serie di cerimonie rituali quali la lisciatura delle penne e una serie di piegamenti del capo. Le specie solitarie emettono suoni aspri per mantenere il contatto e spesso protraggono il sodalizio per tutto l'anno.\nIl maschio di solito procura i materiali per il nido, presentandoli con fare cerimonioso alla femmina. La difesa del luogo prescelto \u00e8 compito di entrambi. L'accoppiamento avviene sul posto e in certe specie sono frequenti le scappatelle \u00abextra-coniugali\u00bb. I due adulti si alternano all'incubazione e propongono cibo rigurgitato ai nidiacei, che se lo vanno a recuperare inserendo il becco nell'esofago dei genitori. Pi\u00f9 avanti i giovani abbandonano il nido e, nelle specie coloniali, salgono sui rami alti dove si appollaiano in gruppo. La buona riuscita di tutto il processo di nidificazione dipende dalle risorse alimentari, della zona. Ad esempio l'ibis sacro segue schemi riproduttivi diversi nelle varie regioni africane, in base all'andamento stagionale delle precipitazioni. La tabella di marcia della nidificazione in un'area pu\u00f2 subire cambiamenti da un anno all'altro. Particolarmente errabondo \u00e8 l'ibis bianco australiano, che si affretta a farsi il nido quando e dove le condizioni idriche lo consentono. In ogni caso la disponibilit\u00e0 di cibo \u00e8 legata alla presenza di acqua. Non tutte le specie in una zona nidificano contemporaneamente. In Venezuela, l'ibis verde sceglie per la cova la stagione umida, mentre l'ibis collocamoscio quella asciutta, si presume in relazione a un dissimile regime alimentare.\nEcologia.\nMolte specie sia di ibis, sia di spatole, si muovono in schieramenti compatti o in lunghe linee sinuose, alternando batter d'ali a planate. Presso i migliori siti di foraggiamento si insediano comunit\u00e0 promiscue di cui fanno parte anche aironi, cicogne e cormorani. I posatoi possono essere temporanei, cio\u00e8 legati alla durata delle risorse alimentari, o permanenti.\nConservazione.\nLa sopravvivenza di ibis e spatole dipende dalla conservazione dell'habitat e dalle misure protezionistiche che si intendono mettere in atto. L'ibis sacro, per millenni residente stagionale lungo le sponde del Nilo, \u00e8 scomparso dall'Egitto sin dalla prima met\u00e0 del XIX secolo. L'ibis eremita ha nidificato nell'area alpina dell'Europa centrale quanto meno dall'Et\u00e0 della Pietra al XVII secolo, ma \u00e8 ormai circoscritto a ridotte aree dell'Africa settentrionale e del Medio Oriente. Il suo declino, affrettato dagli inevitabili mutamenti ambientali, \u00e8 stato decretato dalla caccia illegale. Da tempo scomparso in Europa, questo splendido uccello, che oggi non arriva a un totale di 1500 esemplari, venne ritrovato in Asia minore sul finire del XIX secolo. La specie pi\u00f9 minacciata \u00e8 l'ibis crestato, di cui sopravvivono meno di 360 esemplari di individui in Cina e in Giappone. La sua diffusione era capillare in questi due paesi sino agli inizi del XX secolo, e in Corea sino alla seconda guerra mondiale. Si pu\u00f2 presumere che la perdita di una nicchia ecologica idonea - foreste di pini attorniate da zone acquitrinose - abbia contribuito alla sua rovina. Sull'orlo dell'estinzione \u00e8 anche l'ibis gigante, confinato alle basseterre dell'Asia sud-orientale, mentre la spatola faccianera si va facendo sempre pi\u00f9 rara."}
{"id": "2093523", "revid": "1573940", "url": "https://it.wikipedia.org/wiki?curid=2093523", "title": "Ammodorcas clarkei", "text": "Il dibatag (Ammodorcas clarkei ), noto anche come gazzella di Clarke, \u00e8 un'antilope africana della sottofamiglia degli Antilopini. \u00c8 l'unica specie del genere Ammodorcas . Il nome \u00abdibatag\u00bb deriva dalle parole somale \"dabu\" (\u00abcoda\u00bb) e \"tag\" (\u00abverticale\u00bb), e si riferisce alla coda tenuta eretta dall'animale quando corre.\nDescrizione.\nIl dibatag ha una lunghezza testa-corpo di 152\u2013168\u00a0cm, una coda di 30\u201336\u00a0cm, un'altezza al garrese di 80\u201388\u00a0cm, e un peso di 22\u201335\u00a0kg. Le regioni superiori, pi\u00f9 scure, sono di colore rossiccio-purpureo, le regioni inferiori sono bianche, e le natiche sono di colore chiaro; lungo i fianchi non \u00e8 presente alcuna striscia scura. Lungo la parte mediana della faccia corre una striscia di colore castano carico; la coda \u00e8 nera. La particolare tonalit\u00e0 purpurea del manto rossiccio si fonde cos\u00ec bene con l'ambiente circostante da rendere questo animale molto difficile da avvistare.\nIl dibatag ha una costituzione snella e ricorda le specie del genere \"Gazella\" nella forma del corpo e quelle del genere \"Redunca\" nella struttura della corna. Il collo e la coda sono lunghi, il cranio appiattito e gli zoccoli piccoli. Le corna, presenti unicamente nei maschi, misurano 15\u201325\u00a0cm di lunghezza; la loro met\u00e0 basale \u00e8 anellata e rivolta all'indietro, mentre quella terminale \u00e8 liscia e rivolta in avanti. Diversamente dal gerenuk, ha orecchie arrotondate, non appuntite.\nDistribuzione e habitat.\nIl dibatag \u00e8 endemico della regione dell'Ogaden (Etiopia orientale) e delle zone adiacenti della Somalia settentrionale e centrale.\nBiologia.\nIl dibatag frequenta aree sabbiose con cespugli spinosi e ciuffi d'erba sparsi. Non \u00e8 facile da avvistare nel suo ambiente naturale, in quanto \u00e8 solito nascondersi dietro la vegetazione e osservare i dintorni da sopra la sua sommit\u00e0. Il collo \u00e8 cos\u00ec sottile, la testa cos\u00ec appuntita, e la colorazione cos\u00ec simile a quella del paesaggio che l'animale \u00e8 praticamente invisibile. Fino a quando non viene scoperto rimane pressoch\u00e9 immobile. Mentre fugge, il dibatag corre con la testa ripiegata all'indietro e la coda volta in avanti, mentre il gerenuk corre con testa e coda posizionate allo stesso livello del corpo. Il lungo collo dell'animale, che gli consente di raggiungere una certa altezza mentre bruca tra gli arbusti, svolge la stessa funzione di quello della giraffa. Spesso rimane ritto sulle zampe posteriori, con quelle anteriori appoggiate all'albero, s\u00ec da poter raggiungere la massima altezza possibile. Anche il labbro superiore allungato \u00e8 di grande aiuto nel brucare. Probabilmente il dibatag pu\u00f2 sopravvivere senza bere.\nIl dibatag occupa e difende territori che marca con urina, feci e secrezioni delle ghiandole preorbitali. Generalmente si sposta da solo o in piccoli gruppi familiari composti da tre-sei esemplari. Si ritiene che le femmine partoriscano in ottobre e novembre. Il periodo di gestazione \u00e8 di circa 204 giorni.\nConservazione.\nLa IUCN classifica \"A. clarkei\" tra le specie vulnerabili (\"Vulnerable\"). Il numero di esemplari sembra aver subito una netta diminuzione in seguito all'intenso bracconaggio, alla pressante siccit\u00e0 e alla competizione con il bestiame domestico."}
{"id": "2093527", "revid": "125768508", "url": "https://it.wikipedia.org/wiki?curid=2093527", "title": "Bos gaurus", "text": "Il gaur o bovino delle giungle (Bos gaurus ) \u00e8 un bovino selvatico diffuso in India, Indocina e Birmania, mentre \u00e8 estinto in Tibet, nello Sri Lanka e nel sud della Cina. La forma domestica del gaur \u00e8 detta gayal (\"Bos frontalis\"), ma rispetto alla sua controparte selvatica \u00e8 di dimensioni leggermente minori.\nDescrizione.\nIl gaur \u00e8 lungo 250-340\u00a0cm, \u00e8 alto al garrese circa 170\u2013220\u00a0cm, la coda \u00e8 lunga 70\u2013100\u00a0cm, il peso dell'animale varia dai 650\u00a0kg degli esemplari pi\u00f9 piccoli, fino ai grossi maschi che in alcuni casi possono arrivare a pesare oltre una tonnellata e compete col bisonte per il primato del pi\u00f9 imponente bovino selvatico. Il suo pelo \u00e8 di colore bruno scuro-nero, con lunghe gambe di color bianco nella met\u00e0 inferiore. Le sue corna, che crescono in entrambi i sessi, sono lunghe sino ad 80\u00a0cm, di color giallo alla base via via sempre pi\u00f9 nere all'estremit\u00e0, crescendo tendono ad avvicinarsi l'una all'altra.\nI gaur presentano dimorfismo sessuale: i maschi sono mediamente pi\u00f9 grandi del 25% rispetto alle femmine; molto pronunciata nei maschi \u00e8 anche la caratteristica cresta muscolare all'altezza delle spalle e la \"giogaia\" che porta sotto la gola che arriva fino all'altezza delle zampe anteriori, ricorda quella di un altro bovide asiatico, il kouprey; le femmine hanno uno sviluppo muscolare meno marcato e appaiono meno massicce. Nonostante le dimensioni, si muove con una certa agilit\u00e0.\nBiologia.\nComportamento.\nI gaur si spostano in cerca di cibo in piccole mandrie generalmente da 8-11 individui, ma possono raggiungere anche 40 capi, sono formate da femmine con i vitelli, sub-adulti e da un maschio dominante, che si svolge anche un ruolo difensivo mentre \u00e8 la femmina pi\u00f9 anziana a guidare il gruppo alla ricerca del cibo. I maschi adulti privi di harem conducono una vita solitaria o in piccoli gruppi. Vivono nei boschi ombrosi con sottobosco rado sino a 2000 metri di quota e nelle foreste di bamb\u00f9. I gaur si nutrono di erba e frutti durante il giorno, mentre di notte ritornano ai loro giacigli per dormire; sono animali diurni, tuttavia nelle zone dove maggiore \u00e8 la presenza dell'uomo, essendo disturbati tendono ad assumere abitudini notturne.\nNon esitano ad attaccare la tigre, il leopardo o clan di cuon, se manifestano ostili intenzioni nei confronti di questi bovini selvatici e della loro prole. Il gaur riesce sovente a tener testa alla tigre anche perch\u00e9 \u00e8 l'unico bovino in grado di colpire lateralmente con la testa quando attacca. \u00c8 difficile prendere di sorpresa un gruppo di gaur: le loro sentinelle, infatti, danno l'allarme sbuffando ed emettendo sonori muggiti. Talvolta si crea una simbiosi tra questi bovidi e i galli bankiva, che razzolano fra i gaur cibandosi dei loro parassiti e collaborando nell'individuare i pericoli.\nRiproduzione.\nNella stagione degli amori, per delimitare il territorio ed attirare le femmine, i maschi di gaur emettono lunghi, rumorosi muggiti, udibili a oltre 1500 metri di distanza, solitamente i maschi non giungono a scontri violenti per contendersi le femmine, in quanto il principale fattore che determina la posizione dominante di un maschio sono le sue dimensioni. La maturit\u00e0 sessuale viene raggiunta al 2\u00ba o 3\u00ba anno di vita. La gestazione dura 275 giorni, nasce un piccolo per volta, i parti gemellari sono rari, i piccoli nascono tra agosto e settembre e vengono allevati per 7-9 mesi, le femmine dopo il parto tornano fertili nel giro di 3-6 mesi. I vitelli nascono durante tutto l'anno, tuttavia la maggior parte delle nascite avviene tra dicembre e giugno. Per proteggerli meglio, i gaur si dispongono intorno ad essi isolandoli all'interno. Tale formazione difensiva viene attuata anche durante il pascolo e gli spostamenti. In cattivit\u00e0 il gaur ha una longevit\u00e0 massima di 24 anni.\nLa forma domestica: il gayal.\nLa versione domestica del gaur \u00e8 il gayal (\"Bos frontalis\"). Oltre ad essere leggermente pi\u00f9 piccolo, il gayal presenta zampe pi\u00f9 corte (anch'esse bianche) e corna tozze di forma conica a base larga rivolte verso l'esterno. \u00c8 di indole docile e si adatta bene alla cattivit\u00e0. Anche gli esemplari rinselvatichiti dimostrano un carattere tranquillo e mansueto.\nConservazione.\nLa popolazione mondiale di gaur \u00e8 stimata tra i 13.000 e i 30.000 capi, con un drastico declino nel corso degli ultimi decenni dovuto al notevole incremento demografico della popolazione umana nel sud-est asiatico. I fattori determinanti includono il bracconaggio, la distruzione dell'habitat, la competizione per le risorse di cibo e di trasmissione delle malattie da bovini domestici. La peste bovina per esempio ha colpito pesantemente la popolazione indiana di gaur nel 1968. Piani di conservazione e di gestione per il gaur vengono promossi in Malesia e Vietnam, dove la popolazione gi\u00e0 frammentata \u00e8 quasi all'estinzione. C'\u00e8 stata una riduzione di almeno il 60% nella popolazione di gaur in Thailandia in soli 20 anni. Il bracconaggio, fatto allo scopo di vendere le corna come trofei, costituisce la principale causa dell'eccessiva diminuzione delle popolazioni di residue. Programmi di conservazione vengono messi in atto anche negli Stati Uniti e in Europa, tuttavia, queste popolazioni in cattivit\u00e0 sono troppo piccole e pericolosamente consanguinee. Nel 2001, un gaur fu clonato negli Stati Uniti, ma mor\u00ec dopo pochi giorni."}
{"id": "2093528", "revid": "1573940", "url": "https://it.wikipedia.org/wiki?curid=2093528", "title": "Bos javanicus", "text": "Il banteng (Bos javanicus ), chiamato anche bovino della Sonda, \u00e8 un bovino selvatico originario del Sud-est asiatico. \u00c8 il diretto antenato del bovino di Bali addomesticato dall'uomo, ma oggi gli esemplari selvatici sono gravemente minacciati. Le popolazioni pi\u00f9 consistenti vivono a Giava nel parco nazionale di Ujung Kulon e in Thailandia nel santuario faunistico di Huai Kha Khaeng.\nDescrizione.\nIl banteng \u00e8 notevolmente pi\u00f9 piccolo e leggero del gaur: ha una lunghezza testa-tronco di 180-200 cm, raggiunge un'altezza al garrese di 130-170 cm e pesa 500-900 kg. Rispetto a tale specie, il banteng ha una struttura corporea pi\u00f9 snella, le zampe pi\u00f9 lunghe e sottili, il rilievo dorsale pi\u00f9 schiacciato e allungato longitudinalmente. I maschi sono di circa un quarto pi\u00f9 grandi e pesanti delle femmine, e si differenziano moltissimo da queste anche per la colorazione del mantello e la forma delle corna. Il pelo \u00e8 corto, folto, schiacciato, bianchiccio nella parte terminale delle zampe e con uno \u00abspecchio\u00bb veramente caratteristico nella parte posteriore delle cosce. Le corna sono lisce, a sezione rotonda, terminanti a punta, molto grosse e appiattite alla base; nei maschi si ripiegano dapprima leggermente verso il basso, e si rivolgono quindi in alto, diritte o a forma di semicerchio, in modo che le punte sono rivolte all'interno; nei maschi pi\u00f9 anziani la pelle che ricopre la fronte \u00e8 priva di peli e indurita, e ricorda l'elmo del bufalo cafro.\nIl banteng viene giustamente considerato il pi\u00f9 bello di tutti i bovini selvatici. I singoli animali possono essere diversamente colorati; i maschi adulti hanno per lo pi\u00f9 il mantello di colore bruno, con sfumature tendenti al nero, talvolta addirittura al nero-azzurro, mentre le femmine hanno di solito una colorazione rosso-bruna. Nel 1952 Appelmann incontr\u00f2 tuttavia nella parte orientale dell'isola di Giava delle femmine dal mantello nero-azzurro e dei maschi di colore rosso-bruno. Nel 1955, in Birmania, lo svedese Bengt Berg abbatt\u00e9 alcuni banteng maschi, il cui mantello aveva un colore bruno pallido, simile a quello del capriolo. In Thailandia vivono dei banteng le cui parti scure sono cosparse di piccole macchie bianche; qualche volta la parte terminale delle zampe e lo \u00abspecchio\u00bb delle cosce non sono chiari, ma hanno una tinta uguale a quella del resto del corpo; in taluni territori infine, tra maschi e femmine non vi \u00e8 diversit\u00e0 di colore.\nTassonomia.\nVi sono tre sottospecie:\nDistribuzione e habitat.\nIl banteng era diffuso, con le sue tre sottospecie, dal Manipur, attraverso Birmania, Thailandia e penisola malese, all'Indocina centro-meridionale, e anche su Borneo, Giava e Bali. Oggi \u00e8 ridotto a poche migliaia di esemplari. Il \"B. j. birmanicus\" \u00e8 estinto nel Manipur e in Malesia e altrove sopravvive solo in parchi e riserve. Il \"B. j. lowi\" \u00e8 estinto in Sarawak e Brunei e sopravvive solo nel Sabah, mentre il \"B. j. javanicus\" \u00e8 ancora abbastanza diffuso su Giava e presente su Bali. I banteng addomesticati sono stati introdotti dall'uomo in numerose altre isole dell'Indonesia e, in numero molto minore, in altre parti del mondo (vedi Addomesticamento).\nIl banteng non \u00e8 riuscito ad adattarsi al nuovo ambiente creato dall'uomo, e pertanto evita il pi\u00f9 possibile la vicinanza delle zone agricole e delle piantagioni; abita l'inviolato territorio boscoso lungo le coste, ma si spinge fino a un'altitudine di circa 2000 metri. Predilige soprattutto le foreste paludose ricche di sottobosco e la giungla di bamb\u00f9, ma anche i boschi luminosi formati da alberi ad alto fusto aperti e le pianure sparse di cespugli.\nBiologia.\nCome il gaur, il banteng mangia in prevalenza erbe e tuberi giovani e succosi, foglie, fiori e germogli di alberi e cespugli, nonch\u00e9 i teneri germogli di bamb\u00f9.\nI branchi sono formati generalmente da due a tre maschi giovani, da un numero di femmine variabile da due a trenta, da piccoli e adolescenti; i maschi adulti si allontanano frequentemente dalla compagnia e vi fanno ritorno soltanto all'epoca degli amori, per cercare la vicinanza delle femmine. Anche nella suddivisione dell'attivit\u00e0 giornaliera il banteng ricorda molto da vicino il gaur: nelle prime ore del mattino, fin verso le nove, gli animali vanno alla ricerca del cibo sui pascoli aperti, facendo poi ritorno nell'ombra e nella protezione del bosco per ruminare con tranquillit\u00e0; nel tardo pomeriggio si mettono nuovamente in moto, ma talvolta sono attivi anche durante il mezzogiorno o la notte. A Ujung Kulon, la pi\u00f9 grande riserva giavanese, le nascite avvengono prevalentemente nei mesi di luglio e agosto e anche in altri territori esse si verificano all'inizio della stagione secca, dopo una gestazione di 270-280 giorni. I cuccioli hanno il mantello vistosamente colorato di giallo-bruno, solcato sul dorso da una striscia nera; il loro allattamento viene prolungato fino al nono mese, e verso i due-tre anni essi raggiungono la maturit\u00e0 sessuale.\nConservazione.\nIl banteng selvatico \u00e8 classificato dalla IUCN come \u00abspecie in pericolo\u00bb. Le cause della diminuzione delle popolazioni sono da attribuire alla distruzione delle foreste pluviali, all'incrocio con i buoi domestici o con i buoi di Bali e alle malattie trasmesse dai buoi domestici. Nella penisola indocinese il numero di esemplari \u00e8 diminuito drasticamente negli ultimi decenni. In Thailandia si ritiene che la popolazione abbia subito un calo dell'85% tra il 1980 e il 2000, mentre in Cina, Cambogia, Vietnam e Laos la specie \u00e8 quasi scomparsa. Nella penisola malese il banteng \u00e8 scomparso completamente negli anni '50. La popolazione \u00e8 invece ancora relativamente numerosa a Giava, mentre per quanto riguarda la Birmania non abbiamo numeri attendibili. La popolazione totale di banteng selvatici \u00e8 stimata tra i 5000 e gli 8000 capi. Nessuna popolazione \u00e8 costituita da pi\u00f9 di 500 esemplari e sono poche quelle formate da pi\u00f9 di 50 capi. Queste si trovano solamente a Giava e in Thailandia. Nel Borneo nord-orientale, nella regione costiera del Sabah, potrebbero essere rimaste alcune centinaia di animali. La popolazione del Borneo, comunque, potrebbe essere stata contaminata dall'incrocio con i buoi di Bali o con i buoi domestici.\nLe popolazioni pi\u00f9 consistenti di banteng selvatici vivono attualmente a Giava, in particolare nel parco nazionale di Ujung Kulon, dove vivono circa 300-800 animali (dati del 2003), e nel parco nazionale di Baluran, che ospita circa 200 capi (dati del 2002). L'unica popolazione al di fuori di Giava che conta con certezza pi\u00f9 di 50 animali vive nel santuario faunistico di Huai Kha Khaeng in Thailandia, dove negli ultimi anni \u00e8 stato registrato persino un aumento della popolazione. Altre popolazioni numerose si possono trovare nel parco nazionale di Kaeng Krachan in Thailandia, dove forse vivono anche pi\u00f9 di 50 esemplari, e nella riserva naturale di Kulamba nel Borneo nord-orientale, che ospita circa 100 animali.\nLa popolazione pi\u00f9 numerosa di banteng selvatici vive ora al di fuori dell'areale originario, nell'estremit\u00e0 settentrionale dell'Australia, nell'area del parco nazionale Garig Gunak Barlu, ed \u00e8 stimata in oltre 8000 capi. Gli esemplari in questione sono veri banteng selvatici, non buoi di Bali tornati allo stato brado.\nAddomesticamento.\nIl banteng \u00e8 una delle cinque specie di bovini che sono state addomesticate dall'uomo. La data esatta dell'addomesticamento \u00e8 sconosciuta, ma deve risalire almeno ad alcuni secoli prima della nascita di Cristo. Giava \u00e8 considerato il luogo pi\u00f9 probabile in cui l'uomo dom\u00f2 il banteng per la prima volta; nel continente non c'era bisogno di addomesticare questo animale, in quanto era gi\u00e0 diffuso il bufalo domestico. Dal momento che Bali \u00e8 stato il centro dell'allevamento del banteng per secoli, il banteng domestico \u00e8 divenuto noto come bue di Bali.\nLa forma domestica \u00e8 notevolmente pi\u00f9 piccola del banteng selvatico, le corna dei maschi non sono ripiegate all'interno, il cranio \u00e8 pi\u00f9 piccolo, e in certo modo \u00e8 rimasto allo stadio infantile, la regione del garrese \u00e8 pi\u00f9 appiattita; le differenze esteriori esistenti tra i sessi sono inoltre meno marcate. Il bue di Bali presente a Giava non si discosta tuttavia troppo dal banteng selvatico ed \u00e8 difficilmente distinguibile da quest'ultimo. Oggi vi sono in tutto circa 1,5 milioni di buoi di Bali.\nDa Bali gli esemplari domestici vennero introdotti in numerose isole dove il banteng selvatico non era mai stato presente, ad esempio a Sumatra, Sulawesi, Timor, Lombok e Sumbawa. Alcuni di questi esemplari sono tornati allo stato selvatico. I banteng presenti in Australia, che in passato si riteneva fossero buoi di Bali, sono risultati essere banteng di razza pura secondo recenti analisi genetiche. Furono introdotti in Australia nel 1849, e ora sono presenti con una popolazione di 8000-10.000 capi nel parco nazionale Garig Gunak Barlu nel Territorio del Nord.\nA Bali il banteng domestico viveva completamente isolato, mentre nelle isole limitrofe venne sovente incrociato con altri bovini. Attualmente gli ibridi nati dal connubio banteng-zeb\u00f9 sono diffusi in tutta l'Indonesia e in vaste zone dell'India. Lo sfruttamento economico dei buoi di Bali di razza pura e delle razze miste da essa derivate \u00e8 rilevante: in prevalenza questi bovini vengono usati come animali da tiro e da lavoro, spesso anche come cavalcature; forniscono notevoli quantit\u00e0 di latte, e sono inoltre impiegati su grande scala come animali da macello. Gli esemplari fuggiti o lasciati liberi dagli allevatori inselvatichiscono rapidamente; molti di essi si sono rifugiati nelle vaste savane meridionali di Sulawesi."}
{"id": "2093530", "revid": "1573940", "url": "https://it.wikipedia.org/wiki?curid=2093530", "title": "Atelocynus microtis", "text": "L'atelocino (Atelocynus microtis ), noto anche come cane dalle orecchie corte, \u00e8 un canide cerdocionino endemico del bacino del Rio delle Amazzoni. \u00c8 l'unica specie del genere Atelocynus .\nNelle regioni in cui vive \u00e8 nota con molti nomi, come \"cachorro-do-mato-de-orelha-curta\" in portoghese, \"zorro de oreja corta\", \"zorro ojizarco\", \"zorro sabanero\" e \"zorro negro\" in spagnolo, \"nomensarixi\" in chiquitano e \"u\u00e1laca\" in yucuna.\nTassonomia.\nLa storia evolutiva dell'atelocino \u00e8 simile a quella di altri Carnivori e di molti altri mammiferi placentati terrestri del Sudamerica. Dopo la formazione dell'istmo di Panama alla fine del Terziario (circa 2,5 milioni di anni fa, nel Pliocene), i Canidi migrarono dal Nordamerica verso il continente meridionale durante il cosiddetto grande scambio americano. Gli antenati dell'atelocino si adattarono a vivere nelle foreste pluviali tropicali, sviluppando gli aspetti morfologici e anatomici necessari. A parte la somiglianza superficiale con lo speoto, l'atelocino non sembra essere strettamente imparentata con nessun'altra specie di Canide, n\u00e9 simile alla volpe, n\u00e9 simile al lupo. \u00c8 uno dei Canidi pi\u00f9 insoliti. I sistematici moderni la classificano come una specie della trib\u00f9 dei Canini, e il suo parente attuale pi\u00f9 stretto \u00e8, probabilmente, il maikong, posta in un genere distinto. Ha 74 cromosomi (due coppie di 36 autosomi pi\u00f9 una coppia di cromosomi sessuali).\nQuesto albero filogenetico \u00e8 basato su una filogenia proposta nel 2005 in base al genoma mitocondriale dei cerdocionini, i canidi sudamericani:\nNe vengono riconosciute due sottospecie:\nDescrizione.\nL'atelocino \u00e8 un Canide di medie dimensioni con una grossa testa simile a quella di una volpe, brevi orecchie arrotondate all'estremit\u00e0, zampe relativamente corte e una lunga coda folta. \u00c8 ricoperta da un pelame fitto, liscio e scuro che pu\u00f2 assumere tonalit\u00e0 marroni, nere o grigie e schiarisce gradualmente fino a divenire bruno-rossastro uniforme sulle regioni inferiori. Tra i disegni del mantello ricordiamo un sottile collare nero, una banda scura che si estende lungo la sommit\u00e0 del dorso e della coda, e una macchia di peli di colore chiaro attorno alla regione pubica e alla parte inferiore della base della coda. I vari individui possono esibire colorazioni differenti, ma non sappiamo se queste variazioni siano dovute all'et\u00e0, alla distribuzione geografica, alla muta o ad altri fattori.\nProbabilmente a causa delle abitudini acquatiche, l'atelocino ha sviluppato degli abbozzi di membrane interdigitali. In una coppia di esemplari tenuti in cattivit\u00e0 \u00e8 stato descritto un \"tapetum lucidum\" ben visibile, che fa riflettere di bagliore gli occhi quando la luce \u00e8 scarsa.\nRispetto ad altre specie di volpi sudamericane ad essa imparentate, l'atelocino ha dimensioni maggiori. Dalla punta del naso alla base della coda \u00e8 lunga 72\u2013100\u00a0cm, ha una coda di 24\u201335\u00a0cm, un'altezza alla spalla di 35\u00a0cm e un peso che si aggira sui 9\u201310\u00a0kg. Ha zampe relativamente corte e orecchie piccole se paragonate a quelle di altre specie simili, e le femmine sono un po' pi\u00f9 grandi dei maschi.\nDistribuzione e habitat.\nL'atelocino \u00e8 originaria della parte settentrionale del Sudamerica e la sua presenza \u00e8 stata riscontrata nelle regioni amazzoniche di Brasile, Per\u00f9, Ecuador e Colombia. \u00c8 stata inoltre avvistata nel bacino superiore dell'Orinoco in Colombia e Venezuela e nel bacino superiore del Paran\u00e1 nel Mato Grosso (Brasile).\nPredilige le porzioni indisturbate di foreste pluviali di pianura della regione amazzonica. All'interno di tali aree, popola le foreste non inondate della cosiddetta \"terra firme\", le foreste paludose, i boschetti di bamb\u00f9 e le rive dei fiumi; talvolta \u00e8 stata vista nuotare in acqua e numerose impronte sono state trovate lungo le rive di fiumi e torrenti. Non sappiamo se riesca a sopravvivere anche in altri tipi di ambiente, ma un esemplare una volta \u00e8 stato avvistato in una foresta di pianura confinante con una savana. Gli avvistamenti nei pressi degli insediamenti umani sono molto rari.\nBiologia.\nA causa della sua natura sfuggente, non abbiamo molte informazioni sul comportamento in natura dell'atelocino. \u00c8 noto che sia una creatura perlopi\u00f9 solitaria, sebbene sia stata vista cacciare anche in coppie, e nonostante abbia abitudini perlopi\u00f9 diurne, si \u00e8 dimostrata attiva anche di notte. Ha una dieta incredibilmente varia; si nutre prevalentemente di pesce, ma mangia anche insetti, mammiferi (compresi aguti, marsupiali e piccoli roditori), uccelli, rettili, rane e frutta.\nLa quantit\u00e0 di pesce consumato nella sua dieta, cos\u00ec come gli abbozzi di membrana tra le dita dei piedi, fanno ipotizzare che l'atelocino abbia abitudini almeno parzialmente acquatiche.\nSi ritiene che la femmina dia alla luce i piccoli in maggio o giugno, utilizzando tane di altri animali o tronchi cavi come riparo per i piccoli.\nConservazione.\nL'atelocino compete per il cibo con giaguari, puma, ocelot, margay e lontre giganti e per il territorio con lo speoto.\nI cani randagi costituiscono un problema rilevante per le popolazioni di atelocino, dal momento che facilitano la diffusione di malattie come il cimurro canino e la rabbia alle popolazioni selvatiche. Anche l'uomo contribuisce allo sterminio della specie invadendo il suo habitat e distruggendo le foreste pluviali tropicali.\nL'atelocino \u00e8 attualmente classificata dalla IUCN tra le specie prossime alla minaccia."}
{"id": "2093531", "revid": "2136", "url": "https://it.wikipedia.org/wiki?curid=2093531", "title": "Goeffry chaucer", "text": ""}
{"id": "2093532", "revid": "22475", "url": "https://it.wikipedia.org/wiki?curid=2093532", "title": "Lupulella adustus", "text": "Lo sciacallo striato (Lupulella adustus) \u00e8 un canide lupino originario dell'Africa centrale e meridionale.\nDescrizione.\nLa colorazione dello sciacallo striato varia dal bruno grigiastro al marroncino, con una striscia bianca che va dalle zampe anteriori fino all'anca ed una coda scura con la punta bianca. Lo sciacallo striato pu\u00f2 pesare tra i 6 ed i 13\u00a0kg. I maschi tendono ad essere pi\u00f9 grandi delle femmine. Sono animali sociali che vivono in piccoli gruppi familiari, comunicando tra loro con guaiti, \u00abgrida\u00bb e versi simili a quelli del gufo. Sono notturni e sono raramente attivi durante il giorno.\nDistribuzione e habitat.\nGli sciacalli striati vivono nelle aree boschive umide ai confini con praterie, macchie e paludi.\nAlimentazione.\nSi nutrono di frutta, insetti e piccoli mammiferi, come ratti e lepri, ed uccelli. Possono nutrirsi anche dei piccoli di animali pi\u00f9 grandi, come facoceri e gazzelle. Seguono spesso i grandi felini per impadronirsi delle loro prede, ma non sono mai stati visti cacciare grosse prede da soli.\nRiproduzione.\nLa stagione degli amori dipende dalla posizione geografica; ad esempio, in Africa meridionale comincia a giugno e termina in novembre. Gli sciacalli striati hanno un periodo di gestazione che varia tra i 57 ed i 70 giorni, dopo i quali la femmina mette al mondo tra i 3 ed i 6 piccoli. Raggiungono la maturit\u00e0 sessuale tra i 6 e gli 8 mesi di et\u00e0 e si allontanano dalla madre ad 11 mesi. Gli sciacalli striati sono tra le poche specie di mammiferi che si accoppiano sempre con lo stesso partner, formando coppie monogame.\nTassonomia.\nEsistono sette sottospecie di sciacallo striato:"}
{"id": "2093556", "revid": "62748", "url": "https://it.wikipedia.org/wiki?curid=2093556", "title": "Cole Mitchell Sprouse", "text": ""}
{"id": "2093557", "revid": "326822", "url": "https://it.wikipedia.org/wiki?curid=2093557", "title": "Dylan Thomas Sprouse", "text": ""}
{"id": "2093558", "revid": "113614043", "url": "https://it.wikipedia.org/wiki?curid=2093558", "title": "Festival di Cannes 2000", "text": "La 53\u00aa edizione del Festival di Cannes si \u00e8 svolta a Cannes dal 10 al 21 maggio 2000.\nLa giuria presieduta dal regista francese Luc Besson ha assegnato la Palma d'oro per il miglior film a \"Dancer in the Dark\" di Lars von Trier."}
{"id": "2093559", "revid": "1573940", "url": "https://it.wikipedia.org/wiki?curid=2093559", "title": "Cerdocyon thous", "text": "Il maikong (Cerdocyon thous ), \u00e8 un canide cerdocionino originario del Sudamerica, unico rappresentante del genere \"Cerdocyon\". Viene classificato dalla IUCN tra le specie a rischio minimo, dato che \u00e8 relativamente comune lungo e largo il suo areale e, sebbene non ci siano stime sulle popolazioni, i suoi numeri sono considerati stabili.\nEtimologia e nomi.\nIl nome generico \"Cerdocyon\" combina le parole greche per \"volpe\" e \"cane\", mentre \"thous\" significa \"sciacallo\".\nIl nome volgare \"maikong\" deriva da \"maikang\", un sostantivo di origine makuxi. La specie viene anche chiamata karasissi, cerdocione, volpe dei boschi, volpe sciacallo, e volpe cancrivora.\nStoria evolutiva.\nSi riteneva, in base di fossili frammentari, che la specie ebbe origine circa 5.3 milioni di anni fa in Nordamerica. Un'analisi delle sequenze delle regioni HV1 e HV2 del DNA mitocondriale del maikong e le licalopecie, per\u00f2, rivel\u00f2 che il maikong si divise dalla stirpe delle licalopecie a circa 1-3 milioni di anni fa, dopo la formazione dell'istmo di Panama, e che i fossili precedentemente attribuiti alla specie in Nordamerica appartenessero pi\u00f9 probabilmente agli urocioni.\nQuesto albero filogenetico \u00e8 basato su una filogenia proposta nel 2005 in base al genoma mitocondriale delle specie odierne:\nDescrizione.\nIl maikong \u00e8 un canide di dimensioni medie, pesante 5-7 chili, con una coda moderatamente folta, spesso scura alla base e presentando una punta nera. La testa \u00e8 relativamente corta e snella, con un muso lungo e appuntito. I suoi seni frontali sono larghi, e i denti grandi, sebbene i canini non sono particolarmente lunghi. Il cieco \u00e8 quasi dritto, contrariamente agli altri canidi che ce l'hanno attorcigliato. Il colore della pelliccia varia generalmente dal grigio scuro al nero lungo la schiena, con fianchi e arti grigi o neri, talvolta presentando chiazze gialle o arancioni. La gola e il ventre variano dal crema al camoscio. La specie dimostra un'alta variazione geografica di colore, con esemplari quasi neri segnalati nel Venezuela settentrionale, l'Amazonia e il Brasile centrale, grigio argentato nelle pianure venezuelane, e grigio-giallastro fulvo chiaro nel Cear\u00e1.\n\u00c8 un animale monogamo, vivendo in coppia con 1-5 cuccioli di pi\u00f9 d'un anno d'et\u00e0. La grandezza d'un territorio tende a fluttuare stagionalmente, con una notevole contrazione durante le stagioni delle piogge, probabilmente in risposta all'incremento delle fonti di cibo. Produce una cucciolata all'anno, e entrambi i genitori si curano della prole. La gravidanza dura circa 52-59 giorni, e i cuccioli nascono pesanti 120-160 grammi. Cominciano a consumare cibo solido dopo 16-20 giorni, e sviluppano il mantello adulto dopo 45. I cuccioli cresciuti lasciano i genitori all'et\u00e0 di 18-24 mesi. Il maikong normalmente non si scava la propria tana, preferendo riposare e crescere i cuccioli in boscaglia fitta, sebbene sia stato segnalato talvolta ad occupare le tane abbandonate degli armadilli.\nI maikong sono piuttosto vocali. Se separati dalla famiglia, ristabiliscono contatto attraverso dei vocalizzi acuti, simili ai cinguetti degli uccelli. Altri vocalizzi segnalati sono ringhi stridenti o soffi quando arrabbiati. William Beebe descrisse come i maikong emettono di notte strilli acuti che egli paragon\u00f2 ai \"gemiti prolungati di una persona in agonia.\"\nEcologia.\nHabitat.\nIl maikong occupa numerosi habitat diversi, inclusi le paludi, le savane, \ncerrado, caatinga, le zone transizionali di Gran Chaco-cerrado-caatinga, la boscaglia, i boschi, le foreste aride e semi-decidui, le foreste a galleria, la foresta atlantica, i boschi di \"Araucaria\", le savane isolate entro la pianura amazzonica, e le foreste montane. Ci sono segnalazioni della specie occupando zone a 3,000 m s.l.m.. Si adatta bene alla deforestazione e allo sviluppo agricolo e orticolo. Nelle regioni aride del Chaco in Bolivia, Paraguay e Argentina, esso \u00e8 limitato alla periferia boscosa e le zone aperte.\nDieta.\n\u00c8 una specie onnivora ed opportunista, la cui dieta include frutta, insetti, anfibi, crostacei, uccelli e carogne. Nelle zone occupate dall'uomo, gran parte della sua dieta consiste in frutti coltivati, pollame domestico e spazzatura. Sul Maraj\u00f3, il maikong \u00e8 stato osservato a consumare la ghiaia, probabilmente per estrarne i minerali. \u00c8 un importante disseminatore di varie piante selvatiche e coltivate.\nNemici e concorrenti.\nI maikong sono stati segnalati a essere uccisi e consumati dagli anaconda, gli ocelotti e i cani domestici. \u00c8 probabile che vengono predati anche dagli jacar\u00e8, i caimani dal muso largo, i giaguari e i puma.\nMalattie e parassiti.\nLe malattie del maikong sono poco studiate. Sono state segnalate una manciata di casi di rabbia e cimurro, entrambi riconducibili ai cani domestici, e potrebbe svolgere un ruolo limitato nella diffusione di \"Leishmania infantum\". In cattivit\u00e0, dei casi di mortalit\u00e0 sono stati attribuiti alla scabbia, l'echinococcosi, le malattie respiratorie, gli ectoparassiti e la meningite.\nAreale.\nIl maikong \u00e8 relativamente comune, con una distribuzione geografica che comincia dalle regioni costali e montane della Colombia e del Venezuela settentrionale, scendendo a sud alla provincia di Entre R\u00edos e la parte adiacente di Buenos Aires in Argentina, e dalle colline orientali delle Ande in Bolivia e Argentina alle foreste atlantiche del Brasile orientale. Il suo areale centrale nella pianura amazzonica \u00e8 limitato alle zone a nordest del Rio delle Amazzoni e Rio Negro, sudest del Rio Amazon e del Rio Araguaia, e a sud di Rio Beni in Bolivia. Fu segnalato nel 1999 in Panama, e ulteriori incrementi nel suo areale sono stati segnalati in Venezuela e Brasile nel 2013, in Argentina nel 2010 e in Colombia nel 2015, con una possibile presenza in Ecuador.\nRapporti coll'uomo.\nViene considerato un animale nocivo per il pollame e gli agnelli, perci\u00f2 \u00e8 indiscriminatamante soggetto a cattura, uccisione per arma da fuoco o avvelenamento. Fino ai primi anni ottanta, una pelliccia di maikong valeva l'equivalente di 30 dollari americani in Bolivia. \u00c8 facilmente addomesticato, e i cuccioli vengono spesso catturati e tenuti come animali da compagnia. Certi contadini in Brasile usano le code di maikong come talismani contro i pipistrelli rabbiosi."}
{"id": "2093561", "revid": "715366", "url": "https://it.wikipedia.org/wiki?curid=2093561", "title": "Quartetto per archi n. 13 (Schubert)", "text": "Il Quartetto per archi n. 13 in la minore (detto Quartetto \"Rosamunde\") D.804, op. 29 n.1, fu scritto da Franz Schubert fra il febbraio ed il marzo 1824, quasi in contemporanea con l'altro grande quartetto schubertiano, il quartetto n. 14 in re minore \"La morte e la fanciulla\", emergendo circa tre anni dopo il suo precedente tentativo di scrivere per il quartetto d'archi, il \"Quartettsatz\" che non fu completato.\nSchubert dedic\u00f2 il quartetto al celebre violinista Ignaz Schuppanzigh, primo violino nel quartetto privato del conte Andrei Razumovsky. Schuppanzigh stesso partecip\u00f2 come primo violino alla prima esecuzione del quartetto, avvenuta il 14 marzo 1824.\nIl quartetto si compone di quattro movimenti e dura fra i 30 e i 40 minuti.\nIl primo movimento si apre in un modo che ricorda il tema malinconico da uno dei primi brani di Schubert, \"Gretchen am Spinnrade\". \u00c8 al secondo movimento, tuttavia, che si deve il nome \"Rosamunde\" del quartetto, dato che questo movimento \u00e8 basato su un tema dalla musica di scena per \"Rosamunde\", tema molto simile a quello che appare nell'\"Improvviso\" in si bemolle maggiore op. 142 D.935 - nella forma di tema e variazioni - scritto tre anni dopo. Il minuetto \u00e8 ispirato alla melodia di un'altra canzone di Schubert, \"Die G\u00f6tter Griechenlands\", D.677."}
{"id": "2093565", "revid": "125930079", "url": "https://it.wikipedia.org/wiki?curid=2093565", "title": "Ford Focus", "text": "La Ford Focus \u00e8 un'autovettura di segmento C prodotta dalla casa automobilistica statunitense Ford a partire dal 1998, in sostituzione della Ford Escort. Nel 2018 \u00e8 giunta alla quarta serie ed \u00e8 stata prodotta soprattutto in versione berlina, familiare e crossover.\nLanciata in Europa nel 1998 e in Nord America nel 2000, la Focus ha seguito due linee di sviluppo diversificate. La seconda serie venne introdotta in Europa nel 2004 e fu un modello completamente nuovo. Negli Stati Uniti d'America, invece, la prima serie venne pesantemente aggiornata nel 2007 finch\u00e9 non venne sostituita da un nuovo modello, la Focus terza serie, identico per tutti i mercati.\nNel 1999 \u00e8 stata giudicata Auto dell\u2019Anno in Europa. Con oltre un milione di pezzi venduti, \u00e8 stata l'auto pi\u00f9 venduta al mondo nel 2012.\nPrima serie: 1998-2005.\nLa prima serie della Focus venne introdotta nel 1998 per sostituire la Ford Escort ed era costruita sulla piattaforma C170. Il design esterno adottava le soluzioni del New Edge Design lanciato con la Ford Ka nel 1996, ovvero linee tese e spigolose. Furono introdotti importanti accessori per la sicurezza passiva quali gli airbag frontali e l'ABS di serie in tutte le versioni. La lista degli optional (alcuni disponibili solo sulla versione Ghia) comprendeva l'aria condizionata, autoradio con lettore CD, il computer di bordo, il Tempomat, i sedili a regolazione elettrica, i finestrini elettrici (di serie sugli allestimenti maggiori) e anche l'ESP.\nLa produzione della Focus mkI venne collocata a Saarlouis (Germania) e a Valencia (Spagna). Dal luglio 2002 la produzione venne estesa anche a San Pietroburgo (Russia), a Hermosillo (Messico), a General Pacheco (Argentina) e a Wayne (USA), aumentando la diffusione ad altri mercati.\nL'auto venne venduta in vari allestimenti: Ambiente (la versione base), lo sportiveggiante Trend (successivamente denominato Zetec) e l'elegante e pi\u00f9 costoso Ghia. Questi allestimenti si distinguevano per via di differenze riguardanti gli esterni e gli interni del veicolo. Quello pi\u00f9 ricco era il Ghia che si distingueva esternamente non solo grazie alla presenza del logo sulle portiere posteriori, ma anche per gli inserti cromati nel porta targa posteriore e tra il paraurti anteriore e la mascherina. Negli interni il cruscotto era bicolore con la parte superiore scura e quella inferiore chiara, cos\u00ec come i sedili e i pannelli porta. La plancia era in simil-radica, mentre la selleria era in velluto. Il volante, i pomelli del cambio e del freno a mano erano rivestiti in pelle e le maniglie per l'apertura delle porte erano cromate. I finestrini posteriori erano elettrici cos\u00ec come gli specchietti retrovisori. La luce centrale anteriore aveva tre lampadine, quindi era pi\u00f9 luminosa rispetto agli altri modelli.\nSubito sotto l'allestimento Ghia si trovava il Trend, che successivamente venne rinominato Zetec (come i motori). Era pi\u00f9 sportiva rispetto alle altre versioni ed era distinguibile solo dalla differente mascherina a nido d'ape, dalla presenza di fendinebbia e dai cerchi in lega da 15 pollici a 5 razze sdoppiate.\nInternamente presentava la plancia, il pomello del cambio e altri dettagli in plastica color grigio opaco. Inoltre il quadro strumenti aveva un caratteristico sfondo color titanio.\nOltre al modello 5 porte, nei primi mesi del 1999 vennero commercializzati il modello 3 porte e la versione station wagon, la quale fu la variante che vendette di pi\u00f9. In alcuni mercati dell'Europa orientale e dell'America Latina (ma non in Italia) fu inoltre venduta la versione a 3 volumi, chiamata \"Focus Sedan\". La prima serie venne sottoposta ai crash test dell'Euro NCAP nel 1999 ottenendo il risultato di 4 stelle e diventando la macchina pi\u00f9 sicura nel segmento in quel periodo.\nRestyling: 2001-2005.\nNel novembre 2001, la Focus ricevette un leggero restyling con nuovi fari anteriori con frecce integrate e anabbaglianti allo xeno come optional, paraurti differenti, migliorie negli interni e alcuni cambiamenti nelle connessioni elettriche (in particolare l'installazione di alcuni sistemi della General Electric gi\u00e0 in uso su altri modelli Ford).\nDal restyling nacque anche la \"Focus ST 170\", equipaggiata con un 2.0 litri benzina da 173 CV, cambio a sei rapporti, luci anteriori sportive, dischi dei freni maggiorati e telaio irrigidito.\nI sedili vennero sostituiti da altri pi\u00f9 sportivi e avvolgenti della Recaro. Nel novembre del 2002 venne introdotta anche la versione con propulsore funzionante a gas. La produzione della \"Focus Mk1\" termin\u00f2 nel 2005, ma continu\u00f2 fino al 2007 in Nord America e fino al 2008 in Sud America.\nFord Focus RS: 2002-2003.\nSempre nel 2002 venne introdotta una versione sportiva denominata \"Focus RS\" (RS significa Rally Sport) che si ispirava al modello da corsa WRC allora guidato da Colin McRae, Carlos Sainz e Markko M\u00e4rtin per gareggiare nel rally mondiale. La RS manteneva la base estetica del primo modello, quello non ristilizzato, ma con una linea pi\u00f9 sportiveggiante.\nTale mezzo venne costruito partendo dal prototipo T230 realizzato in collaborazione con le aziende Mountune, GMD e Gordon Spooner Racing. Realizzato in otto esemplari, il mezzo, derivato dalla Focus 2.0L Zetec trae il nome dal fatto che il propulsore fosse di tipo turbo e che produceva la potenza di 230 CV. I cerchi erano in lega nella misura di 17\", mentre il turbocompressore era fornito dalla Garret. Quest'ultimo era abbinato ad un intercooler della Quaife LSD Custom. Il veicolo era fornito di un body-kit ispirato alla vettura da rally originale.\nLa Focus RS era equipaggiata con il motore Duratec RS turbo 2,0\u00a0cm\u00b3, derivato dal Duratec 16V da 130\u00a0CV che rappresentava il top di gamma tra le normali motorizzazioni a benzina. L'RS possedeva quindi una potenza massima 215\u00a0CV (158\u00a0kW) a 5.500 giri/min e una coppia massima di 310 N\u00b7m a 3.500 giri/min. Questi dati si traducevano in un'accelerazione 0\u2013100\u00a0km/h in 6,7 secondi e in una velocit\u00e0 massima di circa 232\u00a0km/h. Grazie ai freni sportivi, l'RS passava da 160\u00a0km/h fino al completo arresto in soli 93 metri.\nVenne equipaggiata con numerosi componenti sportivi, tra i pi\u00f9 famosi nel mondo delle competizioni: come i sedili avvolgenti griffati Sparco, i cerchi in lega leggera OZ Racing da 18\" con pneumatici Michelin 225/40 R18 a profilo ribassato e i freni Brembo con dischi ventilati e pinze a quattro pistoncini. Il differenziale sportivo era della Quaife con compensazione automatica della coppia che individuava l'eventuale riduzione di coppia su una ruota anteriore, ridistribuendola per evitare il pattinamento, il turbocompressore era della Garrett Systems, gli ammortizzatori della Sachs e il cambio era a leva corta con cinque rapporti corti. La Focus RS venne limitata a 4.501 esemplari in tutto il mondo con solo due colorazioni: Blue Imperiale o Racing Blue. Ogni RS aveva il numero di serie stampato nella console centrale. La produzione termin\u00f2 l'11 settembre 2003.\nFord Focus WRC: 1999-2005.\nLa prima Focus WRC venne realizzata nel 1999 per sostituire la Ford Escort WRC. Debutt\u00f2 nel campionato del mondo rally 1999 al rally di Monte Carlo con Colin McRae e Simon Jean-Joseph come piloti delle due vetture. Arrivarono immediatamente alle prime posizioni, registrando tempi record nei vari settori, ma l'uso di un componente illegale per il regolamento fece squalificare le due automobili dall'evento.\nLa Focus vinse la prima volta grazie a Colin McRae al Safari Rally 1999 con 15 minuti di distacco dalla seconda posizione, occupata dalla Toyota Corolla WRC di Didier Auriol.\nNel mondiale 2003, per le competizioni della seconda parte della stagione, Ford realizz\u00f2 una nuova versione chiamata Focus RS WRC 03. La vettura, grazie a un corpo alleggerito e a una nuova aerodinamica dei paraurti e alettoni, vinse diverse gare con Markko M\u00e4rtin. Le versioni realizzate nel 2004 e 2005, non erano nient'altro che evoluzioni della 03.\nSeconda serie: 2004-2011.\nLa seconda serie, nominata in codice \"C307\", fu presentata al Motor Show di Parigi il 25 settembre 2004 e utilizz\u00f2 la piattaforma Ford C1 condivisa con le Volvo S40, V50, C70, con la Mazda 3 e con la Focus C-MAX. La Focus 2 fu pi\u00f9 larga della progenitrice di 13,8\u00a0cm, pi\u00f9 lunga di 16,8\u00a0cm e pi\u00f9 alta di 8\u00a0mm. Come risultato, gli interni e il volume del bagagliaio aumentarono. Proprio la volumetria interna costitu\u00ec il pregio maggiore delle Ford Focus di seconda serie. Nuove tecnologie includevano il sistema KeyFree, finestrini termo a riflettenti, luci anteriori adattive, connettivit\u00e0 Bluetooth per cellulari e comandi vocali. Altre caratteristiche comprendevano un cambio Durashift a 6 rapporti manuale e un Durashift 4 rapporti automatico. Stilisticamente, rispetto al vecchio modello, la seconda serie presentava un design pi\u00f9 pulito e razionale, sia negli interni che negli esterni. I primi seguirono le orme della Mondeo, in quanto possedevano una buona qualit\u00e0 delle plastiche e davano l'impressione di solidit\u00e0. Nel novembre 2004 iniziarono le vendite della seconda generazione e la variante Station wagon usc\u00ec qualche settimana dopo. Questa versione della Ford Focus era riservata al mercato europeo, asiatico, sudafricano ed oceanico (e dal 2008 al 2013 anche a quello latinoamericano), ed \u00e8 stata progettata e realizzata da una delle filiali europee del gruppo Ford, quella tedesca, meglio nota come Ford Werke AG. Nel mercato nordamericano, invece, ha continuato ad essere prodotta la prima generazione della Focus. Come la prima serie, anche la seconda fu commercializzata in versione berlina 3 volumi \"Sedan\", nell'Europa dell'Est e nell'America Latina, e tale fatto avverr\u00e0 per le serie successive.\nLa motorizzazione della Focus II fu un mix di motori nuovi e vecchi. Tutti i benzina Zetec vennero aggiornati e migliorati, al punto tale che vennero rinominati Duratec Ti-VCT per via dell'introduzione del \"Twin Independent Variable Camshaft Timing\". Inizialmente era previsto che le versioni diesel fossero solo equipaggiate con 2 nuovi propulsori prodotti dal gruppo PSA, di cui il gruppo Ford aveva acquisito i diritti per l'utilizzo tramite una joint venture. Questi 2 propulsori erano un 1560\u00a0cm\u00b3 in due varianti di potenza, 90 e 110 CV, con e senza filtro antiparticolato FAP, anch'esso di origine PSA, e 1995\u00a0cm\u00b3 e 136 CV. Tuttavia, visto l'enorme successo della vettura ed il prolungarsi dei tempi di attesa, visto che i propulsori diesel continuavano ad essere assemblati da PSA nel suo stabilimento di Mulhouse in Alsazia e forniti alle fabbriche che producevano la Focus finiti, Ford Europa decise di riproporre il vecchio 1.8 TDCI gi\u00e0 montato sulla serie precedente della Focus. Ad un nuovo crash test Euro NCAP effettuato nel 2004, la seconda versione della Focus riusc\u00ec a raggiungere le 5 stelle.\nPer il solo mercato italiano la Focus venne commercializzata con un'unica versione di allestimento in versione berlina 5 o 3 porte e familiare.\nFocus ST.\nLa versione sportiva fu la \"Focus ST\" (dove \"ST\" sta per \"Sport Technologies\"), che fu presentata nel 2005 e motorizzata con lo stesso motore delle Volvo (il Volvo T5 sviluppato e prodotto dalla Ford), ovvero un 2.5 litri turbo 5 cilindri in linea con 225\u00a0CV. In Australia e in Nuova Zelanda, la ST veniva indicata come XR5, dato il grande successo in questi paesi del brand XR (che Ford utilizzava per le versioni turbo delle proprie auto negli anni '80 in Europa), ma dopo l'ottobre 2016 (quando la fabbricazione della Falcon fin\u00ec), il nuovo brand ST \u00e8 stato uniformato anche in Oceania.\nLa Ford Focus ST fu dotata di una vernice speciale metallizzata color \"arancione elettrico\". La Focus ST fu sottoposta come le altre varianti a inizio 2008 a un aggiornamento estetico e alla fine dell'estate 2010 la produzione \u00e8 stata interrotta.\nFocus CC.\nLa Coup\u00e9-Cabriolet venne presentata al Salone di Ginevra nel 2006 e commercializzata nell'ottobre 2006.\nOriginariamente, il prototipo venne chiamato Vignale dai designer della Pininfarina e venne presentato al salone di Francoforte nel 2005; la Focus CC fu realizzata, progettata e disegnata negli stabilimenti della Pininfarina a Torino. Fu la prima convertibile della Ford in Europa con un tettuccio hardtop.\nCi\u00f2 che rese particolare quest'auto fu la presenza di un tettuccio rigido retrattile elettricamente e suddiviso in due parti in acciaio, che poteva essere aperto o chiuso in 29 secondi. La cabrio era dotata del motore a benzina 1.6 litri con 74 kW (101 CV), del benzina da 2,0 litri con 107 kW (145 CV) e del motore diesel da 2,0 litri con 100 kW (136 CV).\nLa Coup\u00e9-Cabriolet fu sottoposta ad un aggiornamento estetico e tecnico poco dopo gli altri modelli della Focus nel mese di aprile del 2008; il nuovo frontale adottava il \"Kinetic Design,\" in particolare per\u00f2 a differenza degli altri modelli Focus, i pannelli laterali e posteriori non furono cambiati. Nel luglio 2010 fu cessata la produzione della Focus CC, che non ottenne un buon successo commerciale.\nRestyling (LT): 2007-2009.\nL'11 ottobre 2007, al Sydney International Motor Show, Ford presenta una versione leggermente rivista della Focus, definita come LT, destinata ad alcune zone mondiali. La revisione consiste nell'introduzione del paraurti della Focus CC per tutte le versioni, mentre gli specchietti vengono modificati inglobando gli indicatori laterali, pi\u00f9 nuovi airbag interni, sistemi ABS e EDB e controllo di stabilit\u00e0 e trazione pi\u00f9 pacchetto EBA. Inoltre, anche in Australia inizia ad essere venduta la gamma diesel TDCI, permettendo alla Focus di essere la prima vettura venduta in Australia ad essere dotata di una gamma di motori diesel.\nRestyling (LV): 2008-2011.\nNel 2008 fu effettuato un restyling definito \"LV\", gi\u00e0 presentato al Salone di Francoforte dell'anno prima (durato dal 13 al 23 settembre), che port\u00f2 la Focus in linea con il \"Kinetic Design\" visto sulle nuove Ford Mondeo, S-MAX e Galaxy. Esteticamente, ogni pannello esterno (ad eccezion fatta del tetto) sub\u00ec una modifica: le principali novit\u00e0 furono all'anteriore con la grande presa d'aria inferiore di forma trapezoidale e la mascherina pi\u00f9 sottile con un inedito fregio cromato, i gruppi ottici inferiori ridisegnati con nuovi fendinebbia, i nuovi fanali anteriori dalla forma accigliata, gli indicatori laterali sugli specchietti retrovisori esterni, i fari posteriori con una disposizione interna diversa dei riflettori, i passaruota maggiorati, il nuovo cofano motore pi\u00f9 scolpito e elaborato, il lunotto con una nuova forma, il portellone posteriore sagomato e la rimozione di tutte le modanature laterali in plastica grezza. Negli interni venne fatto un maggior uso di plastiche soffici al tatto, la console strumenti e controlli interni vennero revisionati e dotati di illuminazione arancione (mentre prima era verde) con tachimetro e contagiri incassati in una struttura a \"binocolo\". Il nuovo disegno della console centrale divenne simile a quello della Focus C-Max restyling, mentre la cornice della console divenne disponibile anche in alluminio satinato. Inoltre venne proposto come optional un cambio a doppia frizione \"Powershift\" disponibile solo per motori diesel con cilindrata di 2,0 litri; vennero introdotti per la prima volta i fanali posteriori a LED, l'avviamento senza chiave attraverso il pulsante \"Ford Power\" e venne anche migliorata la sicurezza, con l'introduzione del controllo di stabilit\u00e0 ESP di serie su tutte le versioni. Questo restyling non era destinato inizialmente ai mercati di Sudafrica, Cina e Australia (dove era in vendita la versione LT), dove inizier\u00e0 ad essere commercializzato dal 2009.\nSempre al Salone di Francoforte nel settembre 2007, come parte della gamma restyling la Ford present\u00f2 la \"Focus ECOnetic\", che era un modello a basso impatto ambientale, simile a quanto fatto dalla Volkswagen con la gamma \"BlueMotion\", utilizzando il motore 1.6 Duratorq TDCi da 109 CV con il filtro anti-particolato (DPF); caratteristiche peculiari di questa versione sono l'attenzione all'aerodinamica, con un nuovo kit carrozzeria specifico e pneumatici a bassa resistenza al rotolamento per ridurre i consumi a 4,3 l/100 km con emissioni di CO2 pari a 115 g/km. Inoltre, per i Paesi Bassi, dalla versione \"Wagon\", fu creata la \"Focus X-Road\", simile ad un SUV, e prodotta in all'incirca 500 esemplari.\nLa Focus seconda serie, dopo la presentazione nel 2011 della terza generazione, continua ad essere costruita e venduta in America latina ed in alcuni mercati dell'Asia come \"Focus Classic\" fino al 2014, e sostituita da una vettura realizzata sul suo pianale, la Escort, riservata ai mercati orientali come Cina e Taiwan.\nFocus RS MkII: 2009-2010.\nNel luglio 2008, durante il British International Motor Show svoltosi a Londra, venne presentata la nuova \"Ford Focus RS\". Nel 2009 inizi\u00f2 la produzione. La vettura montava in comune lo stesso motore delle Volvo e della \"Focus ST\", il Volvo T5 (sviluppato e prodotto da Volvo sulla piattaforma del modulare B5254T5), un benzina da 2.522\u00a0cm\u00b3, a cui furono cambiati i pistoni ora in alluminio-silicio, l'albero a camme, le bielle, le canne, il sistema di aspirazione e scarico che furono maggiorati, l'intercooler, l'albero a gomiti, i cilindri ora rivestiti in grafite forgiata, la fasatura variabile della potenza e il turbocompressore (un Borg Warner K16 che ora offre una spinta doppia di quello del motore da 225 CV della ST) maggiorato con una pressione di esercizio fino a 1,4 bar; il propulsore fu potenziato al punto tale da erogare 305\u00a0CV di potenza a 6500/min e 440 Nm di coppia tra i 2300-5500/min con un rapporto di compressione pari a 8.5:1.\nNonostante l'elevato numero di cavalli, la vettura utilizzava la trazione anteriore, ma per ridurre la perdita di controllo in accelerazione, la nuova RS utilizz\u00f2 un particolare differenziale meccanico autobloccante a slittamento limitato chiamato \"Quaife Automatic Torque Biasing LSD\" dotato di sei ingranaggi planetari e una particolare sospensione MacPherson sulle ruote anteriori, chiamata \"RevoKnuckle\". Quest'ultima permise di ridurre le interferenze agenti sull'assetto, principalmente riducendo il valore di offset dello sterzo. Al posteriori c'erano invece delle sospensioni multilink equipaggiate con barre antirollio, molle e ammortizzatori irrigiditi. L'impianto frenante \u00e8 stato anch'esso migliorato dotandolo all'anteriore di due dischi autoventilati da 336 mm di diametro e di due posteriori da 302 mm; anche gli pneumatici sono stati adattati all'incremento di potenza, con dei Continental con un battistrada incrementato di 4 centimetri rispetto alla ST, dalla misura di 235/35/19. Esteticamente la nuova RS venne basata sulla Focus II restyling, ma presentava in pi\u00f9 una presa d'aria trapezoidale anteriore nera molto pi\u00f9 grande, i parafanghi furono ampliati per ospitare insieme alle carreggiata pi\u00f9 ampie i grandi cerchi da 19 pollici, i paraurti anteriori e posteriori furono ridisegnati, il cofano fu dotato di due feritoie per migliorare il raffreddamento del motore ed al posteriore era presente un diffusore ed una grande ala per aumentare il carico aerodinamico sull'asse posteriore. Internamente l'abitacolo, appositamente sviluppato, aveva due sedili Recaro da corsa per offrire un maggior sostegno laterale e un buon sostegno per la schiena; la Focus RS era dotata inoltre di tre strumenti aggiuntivi (per misurare la pressione del turbo, la temperatura e la pressione dell'olio), un tachimetro con fondo scala a 280 km/h, loghi RS su sedili e volante e finiture della console in carbonio.\nLa nuova RS fu testata da numerose riviste quali Evo, Fifth Gear e Top Gear ottenendo ottimi risultati soprattutto nell'handling, facendo sorprendere i numerosi detrattori iniziali non convinti della trazione anteriore. La velocit\u00e0 di punta si attestava sui 264\u00a0km/h e lo 0-100\u00a0km/h venivano eseguiti in 5,9 secondi. La vettura pesava 1467\u00a0kg ed era lunga 4402\u00a0mm, larga 2020\u00a0mm e alta 1484\u00a0mm. La trasmissione era manuale a sei rapporti, mentre il serbatoio conteneva 62 litri di benzina con consumi piuttosto bassi per la categoria, appena 9,4 litri ogni 100\u00a0km. Le emissioni di CO2 si attestavano sui 225 g/km. I colori disponibili erano solo tre: Ultimate Green, Performance Blue e Frozen White. Anche se inizialmente limitata a 8000 esemplari, la Ford ne aument\u00f2 la produzione a causa dell'inaspettato elevato numero di ordini per un totale di 11.000 veicoli.\nFocus RS500.\nIl 9 aprile 2010 al salone di Lipsia venne presentata la Ford Focus \"RS500\", una versione limitata a soli 500 esemplari (da cui il nome \"RS500\") destinata a celebrare la fine della produzione della Focus seconda serie; ogni \"RS500\" portava una placca di metallo sulla console centrale incisa a mano con un numero di identificazione unico tra 001-500, che stava ad indicare numerazione degli esemplari. La \"RS500\" montava lo stesso motore della RS standard, ma con prestazioni superiori, che gli permettevano di erogare 350 CV a 6000 giri/min e 460 Nm di coppia massima da 2.500 a 4.500 giri/min.\nLa maggiore potenza fu ottenuta tramite diverse migliorie tecniche tra cui: un intercooler e un tubo di scarico di dimensioni maggiorate che consentivano di avere un rapporto di compressione pi\u00f9 elevato, un filtro dell'aria modificato, una nuova pompa del carburante e una nuova centralina elettronica con una calibrazione software aggiornata per ottimizzare le prestazioni del motore.\nLa \"Focus RS500\" aveva la stessa velocit\u00e0 massima della RS ma raggiungeva i 100\u00a0km/h con partenza da fermo in 5,3 secondi. Si distingueva inoltre anche per la sua particolare colorazione nera opaca metallizzata chiamata \"Black Panther\", ottenuta tramite l'applicazione di una speciale pellicola al di sopra della carrozzeria. L'interno delle \"RS500\" era caratterizzato da sedili Recaro avvolgenti che erano coperti con un mix di pelle Alcantara nera e dotati di uno schermo touch screen. Le carreggiate della Focus \"RS500\" furono ampliate di ulteriori 40 mm con nuovi pneumatici sportivi. Le pinze dell'impianto frenante ad alte prestazioni furono dipinte di rosso. Il motore della RS500 \u00e8 stato modificato dalla sezione \"Ford Team RS\", in collaborazione con \"Revolve Technologies\", la societ\u00e0 di ingegneria automobilistica che sviluppa le Ford ad alte prestazioni attraverso il suo marchio Mountune Racing.\nFord Focus RS WRC: 2006-2010.\nNell'ultimo rally del 2005, la Ford pubblicizz\u00f2 il nuovo modello, ovvero la Focus RS WRC 06. Il motore equipaggiato fu un Duratec elaborato dallo specialista francese Pipo Moteur. La vettura vinse 7 rally nel corso della stagione 2006 con il pilota Marcus Gr\u00f6nholm, terminato secondo in classifica generale dietro al campione S\u00e9bastien Loeb, e and\u00f2 a podio per 12 volte, risultati che le permisero di vincere il titolo costruttori per la seconda volta nella storia della casa americana.\nLa Focus RS WRC 07 era basata sul modello del 2006 con alcune modifiche riguardanti l'alleggerimento del corpo vettura e l'assetto, pi\u00f9 stabile a elevate velocit\u00e0. Debutt\u00f2 egregiamente al Rally di Finlandia del 2007, in quanto entrambe le automobili guidate da Marcus Gr\u00f6nholm e Mikko Hirvonen ottennero una doppietta. La WRC 07 fu anche l'auto da rally guidata da Jari-Matti Latvala, il pi\u00f9 giovane pilota della storia a vincere una gara del WRC.\nAnche la Focus RS WRC 08 si bas\u00f2 sulla versione precedente del 2007 e incluse sia un cambiamento della livrea, sia un miglioramento del motore. Ad esempio il frontale venne dotato di una presa d'aria trapezoidale simile alla Focus RS Mk II. La Focus RS WRC vinse 4 volte nel 2008 totalizzando 36 vittorie nel WRC fin dalla sua prima apparizione nel 1999.\nLa WRC 09 ottenne piccoli cambiamenti estetici, in particolare le luci anteriori e il paraurti posteriore, che la resero molto simile alla Focus RS Mk II stradale.\nA partire dal 2011, la necessit\u00e0 di ridurre i costi nel rally e l'introduzione dei nuovi regolamenti, port\u00f2 la Ford a dover sostituire la Focus WRC con la Fiesta.\nTerza serie: 2011-2018.\nNel mese di marzo 2011, \u00e8 entrata in commercio la \"Ford Focus 3\u00aa serie\" nelle versioni berlina 5 porte e familiare. \nPresentata al Salone dell'automobile di Detroit nel gennaio 2010, il modello di terza generazione della Focus (nome in codice di sviluppo \"DYB\"), si basa sul sottoscocca e telaio del seconda generazione della Ford C-MAX, sviluppato dalla casa americana a partire dalla fine del 2010. Esteticamente evolve le linee del \"Kinetic Design\" presentando fari anteriori pi\u00f9 taglienti e prolungando sulla fiancata quelli posteriori. Le maggiori innovazioni stilistiche si hanno tuttavia negli interni. A livello tecnico \u00e8 stata montata una nuova sospensione posteriore multilink e un'innovativa funzione per l'asse anteriore che ottimizza la distribuzione della coppia per ridurre il sottosterzo, oltre che la chiusura automatica della griglia anteriore per ridurre la resistenza aerodinamica e migliorare consumi e prestazioni. I motori sono i benzina 1.6 da 105 o 125 CV, l'Ecoboost Turbo 1.6 da 150\u00a0CV e il diesel TDCi 1.6\u00a0cm\u00b3 Duratorq da 95 e 115\u00a0CV (questi ultimi con cambio manuale a 6 marce). Nel 2012 \u00e8 stato reso disponibile anche il nuovo 1.0 turbo benzina Ecoboost a tre cilindri, in grado di erogare 125 CV.\nGli allestimenti disponibili sono due: Plus e Titanium, il quale presenta vetri oscurati, cerchi maggiorati e cromature esterne. Tra la dotazione di serie \u00e8 possibile trovare il controllo elettronico della stabilit\u00e0, il TVC, il climatizzatore, i retrovisori esterni elettrici, il sistema start e stop e il filtro attivo antiparticolato. Numerosi sono gli optional: cerchi in lega da 17\", navigatore satellitare, active park assist, abbaglianti automatici, sistema di mantenimento della corsia, riconoscimento dei segnali stradali e controllo del livello di attenzione del conducente.\nDal listino, come annunciato dalla Ford, scompaiono le varianti 3 porte e cabrio-coup\u00e9 presenti nella vecchia serie, producendo solo la versione 5 porte, la 4 porte \"Sedan\" e la station wagon.\nLa Focus terza serie \u00e8 tornata ad essere una vettura globale. Ha rimpiazzato non solo la Focus europea, asiatica, sudafricana e australiana, ma pure quella nordamericana, la cui vita si era separata da quella europea dopo il 2004. Anche in alcuni Paesi latinoamericani viene venduta, spesso accanto alla seconda serie, prodotta fino al 2013.\nRestyling 2014-2018.\nA novembre 2014 \u00e8 stato effettuato il restyling di met\u00e0 carriera sia per la versione berlina sia per la station wagon, che era stato anticipato nel marzo 2014 al Salone di Ginevra. Le modifiche alla carrozzeria nella parte anteriore riprendendo l'estetica delle recenti Fiesta e Mondeo e si ispirano al prototipo Ford Evos del 2011, con un frontale ridisegnato con una mascherina esagonale a listelli orizzontali (cromati sulla Titanium e Titanium X e nera sulle altre versioni) con i fari pi\u00f9 stretti, sottili e allungati, con fendinebbia squadrati e posti pi\u00f9 in basso e un cofano motore pi\u00f9 sagomato per dare alla parte anteriore un aspetto pi\u00f9 sportiva rispetto al modello precedente ed nuovi gruppi ottici posteriori a LED. La nuova versione \u00e8 anche denominata \"MY2015\" o \"MK3.5\". Gli allestimenti disponibili sono tre: Plus, Titanium e Titanium X. Miglioramenti meccanici al restyling della Ford Focus sono stati una generale revisione del telaio su tutte le versioni, per rendere la vettura pi\u00f9 stabile sulla strada e lo sterzo \u00e8 stato reso pi\u00f9 diretto rispetto al modello pre-restyling, offrendo allo stesso tempo una migliore feedback per una maggiore precisione di guida e leggerezza in manovra.\nL'abitacolo \u00e8 stato rivisto con un generale miglioramento delle qualit\u00e0 delle plastiche degli interni, con un nuovo volante a tre razze, nuovo cruscotto pi\u00f9 pulito e leggibile, la modifica del tunnel centrale ora con meno pulsanti disposti e con l'aggiunta del display touchscreen da 8\" per l'infotainment denominato SYNC 2 che permette di controllare la navigazione, la radio, le funzioni dell'aria condizionata regolabile sia attraverso il touch screen nella consolle centrale o tramite comando vocale.\nUn'altra novit\u00e0 sono i numerosi sistemi di assistenza e di sicurezza alla guida. \u00c8 presente il parcheggio automatico e l\"'Active City Stop\" che rileva le collisioni imminenti fino a 50 km/h (in precedenza erano fino a 30 chilometri all'ora).\nPer quanto riguarda i motori Diesel, il 1.6 TDCi di origine Peugeot lascia il posto al nuovo 1.5 TDCi costruito interamente dalla Ford con potenze di 95 e 120 CV ed il 2.0 TDCi passa da 163 CV a 150 CV per far posto alla versione diesel ST. Per quanto riguarda i motori a benzina, il 1.6 EcoBoost da 150 CV lascia il posto al nuovo 1.5 EcoBoost da 150 e 180 CV, sempre nell'ottica del downsizing.\nFocus ST.\nNell'estate 2012, Ford ha lanciato la versione turbo ST, che ora \u00e8 alimentata non pi\u00f9 con il 2.5 Duratec turbo 5 cilindri da 225 CV della Focus ST del 2005, ma con un nuovo motore 2.0 EcoBoost 4 cilindri benzina da 250 CV, dotato di un cambio manuale a 6 marce, capace di erogare 188 kW e di produrre 360 Nm. La ST si distingue dalla versione originale per la presenza di un frontale leggermente modificato, dotato di nuove minigonne laterali aerodinamiche, una griglia ovale pi\u00f9 grande e leggermente rialzata e il logo Ford \u00e8 leggermente pi\u00f9 piccolo. Ridisegnato anche il posteriore, dotato di nuovi paraurti rinforzati, il tubo di scappamento spostato al centro e un alettone posteriore incorporato. Disponibile solitamente nella versione 2 volumi, in Europa \u00e8 offerta anche la versione wagon, negli Stati Uniti, dove la ST \u00e8 disponibile in tre diversi allestimenti, invece \u00e8 presente anche la versione 3 volumi.\nNel 2015 sono state presentate le versioni rinnovate nell'estetica e negli interni della ST, che ora \u00e8 disponibile con due motori differenti, dove un 2.0 TDCi da 185 CV e 400 Nm di coppia diesel affianca il gi\u00e0 presente 2.0 EcoBoost da 250 CV a benzina, tutte con di serie un cambio manuale a 6 marce. Inoltre \u00e8 disponibile anche in versione station wagon. Per la prima volta nella gamma Ford un motore diesel debutto nella gamma sportiva denominata ST, seguendo le orme di quanto fatto dalla Volkswagen con la Golf GTD e dalla Seat con la Leon FR, proponendo una variante sportiva con motorizzazione diesel. Per l'aspetto esteriore, il design della nuova Focus ST incorpora la caratteristica griglia esagonale in stile Aston Martin di tutti i modelli Ford, ma qui \u00e8 stata allargata e presenta una trama a nido d'ape color nero lucido.\nFocus RS Mk III 2015-2018.\nCon il restyling debutta al Salone di Ginevra del 2015 anche la versione sportiva RS che mancava dal listino dal 2011. Quest'ultima abbandona il 5 cilindri di origine Volvo a favore di un 2.3 EcoBoost 4 cilindri, lo stesso montato anche sulla Mustang, che grazie a un nuovo turbocompressore Twin-Scroll e a un pi\u00f9 grande intercooler eroga una potenza maggiore rispetto alla Mustang, con 350 CV e 440 Nm di coppia sfruttabili dai 2200 giri/min ai 4500 giri/min, che diventano 470 Nm attraverso un overboost che dura solo per 15 secondi. Grazie al peso di 1534 kg riesce a scattare da 0 a 100 km/h in 4.7 secondi e a raggiungere la punta massima di 266 km/h. \nRispetto alle antenate, \u00e8 la prima Focus RS ad aver la trazione integrale che \u00e8 gestita da un sistema chiamato dalla Ford \"Dynamic Torque Vectoring\" ed \u00e8 esclusivamente disponibile a cinque porte. Rispetto alle altre versioni di serie le sospensioni e freni sono stati potenziati e la nuova Focus RS \u00e8 dotata di un selettore delle modalit\u00e0 di guida, tra cui \u00e8 presente una modalit\u00e0 chiamata \"Drift\" che permette di sovrasterzare in modo controllato; non manca inoltre il Launch Control.\nLa RS esteticamente ha un pacchetto aerodinamico specifico per questo modello che aiuta a differenziarlo dagli altri modelli della Focus, presentando un nuovo design del frontale ridisegnato, incorporando nuovi fari bruniti, griglia frontale maggiorata di colore nero opaco dal taglio esagonale pi\u00f9 ampio, fendinebbia a LED dalla forma verticale e al posteriore un alettone sopra il lunotto con un estrattore d'aria che integra 2 terminali di scarico.\nFord Focus RS RX.\nAgli inizi del 2016, la \"Ford Performance\" (sezione dedicata ai veicoli ad alte prestazioni della casa americana) ha comunicato che avrebbe partecipato al campionato Rallycross 2017 con una vettura derivante dalla Focus RS, la Ford Focus RS RX. Quest'auto \u00e8 stata creata insieme ai Team M-Sport e Hoonigan Racing Division (scuderia che la porta in gara) ed \u00e8 stata sviluppata in nove mesi, con alla guida i piloti Ken Block e Andreas Bakkerud.\nQuarta serie: 2018-.\nLa quarta serie della Focus destinata ai mercati europeo e asiatico \u00e8 stata presentata il 10 aprile 2018 a Londra e in seguito esposta al salone dell'automobile di Pechino con le prime consegne iniziate l'estate successiva.\nCome per le generazioni precedenti, \u00e8 disponibile con carrozzeria berlina a tre volumi, hatchback e familiare, equipaggiate con propulsori tra 1 e 2 l sia benzina che diesel. Gli ingombri esterni non hanno subito modifiche di rilievo rispetto alla serie precedente.\nCon questa serie \u00e8 cessata la commercializzazione della Focus nel mercato nordamericano. Inizialmente prevista, si \u00e8 deciso in extremis di sopprimerla perch\u00e9 la versione con le specifiche americane avrebbe dovuto essere prodotta in Cina, ma a causa dei dazi introdotti dall'amministrazione Trump tale produzione sarebbe stata troppo rischiosa.\nL'impianto di produzione europeo \u00e8 quello di Saarlouis.\nStruttura e meccanica.\n\u00c8 la prima autovettura della Ford basata sulla piattaforma C2, che porta un aumento della rigidit\u00e0 torsionale del 20% con gli attacchi delle sospensioni pi\u00f9 rigidi del 50% per migliorare la guidabilit\u00e0, con il passo che \u00e8 stato aumentato di 53 millimetri e gli sbalzi sono stati ridotti. Sulla Focus Mk4 per aumentare la rigidit\u00e0 della struttura posteriore viene utilizzata una schiuma estrusa che viene inserita umida in una cavit\u00e0 del sottoscocca posteriore durante il processo di assemblaggio, che asciugandosi ed espandendosi con il calore del processo di essiccazione della vernice fornisce una rigidit\u00e0 laterale locale maggiore del 10% con un peso aggiuntivo minimo. \nLa sospensione anteriore \u00e8 del tipo MacPherson, quella posteriore varia in base al tipo di carrozzeria e alla potenza del motore: per tutte le motorizzazioni con carrozzeria station wagon e per la 5 porte con i soli motori 1,5 EcoBoost e 2,0 EcoBlue il retrotreno \u00e8 un multilink a 3 bracci e mezzo, mentre la 5 porte con i motori 1,0 EcoBoost e 1,5 EcoBlue montano un ponte torcente derivato dalla settima generazione della , ottimizzato utilizzando un sistema che evita i cambiamenti di geometria del ponte stesso migliorando stabilit\u00e0, agilit\u00e0 e reattivit\u00e0. Per i modelli a cinque porte dotati di sospensioni multilink \u00e8 stata introdotta per la prima volta la tecnologia CCD di Ford, che ogni 2 millisecondi monitora le sospensioni, il corpo vettura, lo sterzo, la frenata e regola la risposta di smorzamento degli ammortizzatori per una qualit\u00e0 di guida migliore. Il sistema CCD supporta anche la tecnologia Drive Mode, le modalit\u00e0 Normal, Sport ed Eco sono offerte per la prima volta su tutte le versioni di Focus, consentendo di regolare la risposta del pedale dell'acceleratore, il cambio automatico a otto rapporti, il servosterzo e il cruise control adattivo; il CCD offre in pi\u00f9 anche le modalit\u00e0 di guida Comfort ed Eco-Comfort e regola di conseguenza le sospensioni, tale sistema aiuta anche a ridurre l'impatto delle buche, rilevando il bordo di una buca e frenando l'ammortizzatore in modo che la ruota non cada all'interno, evitando di colpire duramente il lato opposto della buca. Inoltre \u00e8 in grado di regolare le sospensioni posteriori in modo che possano rispondere ancora pi\u00f9 velocemente: basandosi attraverso un segnale proveniente dalla ruota anteriore pu\u00f2 adattare l\u2019ammortizzatore posteriore ben prima che la ruota raggiunga la buca. \nDiversi assetti sono disponibili in base all\u2019allestimento: la ST-Line ha un assetto ribassato di 10 millimetri, barre stabilizzatrici, molle e ammortizzatori specifici, Active ha un assetto rialzato di 30 millimetri e portamozzi sia anteriori che posteriori specifici. Sulla Mk4 \u00e8 stata migliorata l\u2019aerodinamica, con un valore del Cx dichiarato di 0,273 per la 5 porte e 0,284 per la station wagon; inoltre alcune motorizzazioni sono dotate della griglia attiva che si chiude automaticamente per ridurre il Cx quando non \u00e8 necessario raffreddare il radiatore. Lo sterzo ha un raggio di sterzata di 11 m (cerchi da 16 e 17 pollici) o 11,6 m (cerchi da 18 pollici) con un rapporto di 14.3:1 e la servoassistenza variabile del tipo elettrica con Torque Steer Compensation.\nTutti i cambi manuali sono a 6 rapporti mentre per alcune motorizzazioni \u00e8 disponibile un cambio automatico con convertitore di coppia a 8 rapporti con Adaptive Shift Scheduling che ottimizza i tempi di cambiata rilevando la presenza di curve, lo stile di guida, le salite e le discese, l\u2019Adaptive Shift Quality Control che valutando le informazioni relative al veicolo e allo stile di guida impostato aiuta a regolare la pressione della frizione per cambi marcia pi\u00f9 fluidi. L\u2019impianto frenante prevede dischi anteriori ventilati e posteriori pieni, sistema antibloccaggio (ABS) con distribuzione elettronica della forza frenante (EBD), controlla elettronico di stabilit\u00e0 (ESP) con Torque Vectoring Control, frenata di emergenza assistita (EBA), frenata automatica di emergenza (AEB) e Pre-Collision Assist con rilevamento pedoni. La distanza di frenata da 100 km/h \u00e8 stata ridotta fino a 1 metro, con il nuovo servofreno elettrico disponibile in determinati modelli che aumenta la forza di azionamento del pedale e al quale conferisce una sensazione pi\u00f9 solida e consistente. \nMotori.\nAl lancio sono disponibili le seguenti motorizzazioni:\nFocus ST.\nLa ST \u00e8 disponibile con il motore a benzina EcoBoost da 2.3 litri da 280 CV con 420 Nm di coppia e con il motore diesel EcoBlue da 2.0 litri da 190 CV con 400 Nm di coppia.\nOltre che con il cambio manuale a 6 marce, la versione a benzina \u00e8 disponibile anche con la trasmissione automatica a 7 rapporti con comandi al volante. La Focus ST presenta diverse novit\u00e0 tra le quali quattro modalit\u00e0 di guida selezionabili: Active (superfici a bassa aderenza), Normal, Sport e Track (Circuito). Ciascun assetto ottimizza le prestazioni della vettura modificando la mappatura del motore, la sensibilit\u00e0 dell'acceleratore e del pedale del freno e la risposta dello sterzo.\n\u00c8 inoltre disponibile in opzione il \"Performance Pack\" che include il sistema \"rev-match\" per cambio manuale che permette di rendere pi\u00f9 veloce e fluido la cambiata in scalata, ottimizzando il regime del motore e facendo una sorta di \"doppietta\" automatica, le pinze dei freni verniciate di rosso e il launch control. La vettura viene equipaggiata con un differenziale elettronico a slittamento limitato (eLSD). Il sistema analizza costantemente i dati provenienti da una serie di sensori e pu\u00f2 regolare la distribuzione della coppia tra le ruote motrici nel giro di pochi millisecondi. Ci\u00f2 migliora la trazione, la tenuta di strada e la stabilit\u00e0, garantendo un maggior controllo in curva anche a velocit\u00e0 elevate. \u00c8 dotata di un sistema frenante ad alte prestazioni, con pinze anteriori a doppio pistoncino e dischi freno pi\u00f9 grandi rispetto alle altre versioni. \nFocus EcoBoost Hybrid.\nPresentata nel settembre del 2019 al Salone di Francoforte e introdotta sul mercato a giugno 2020, \u00e8 una versione mild hybrid abbinata al motore 1.0 EcoBoost da 125 o 155 CV, che incorpora un piccolo motore elettrico con una batteria da 48 volt che contribuisce a migliorare l\u2019efficienza. Il motore elettrico fornisce un supporto aggiuntivo al motore a benzina quando \u00e8 necessario, contribuendo al contempo a ridurre consumi ed emissioni. La ricarica delle batterie avviene tramite la frenata rigenerativa, recuperando l'energia cinetica durante le decelerazioni. Ulteriori aggiornamenti alla gamma riguardano l'introduzione degli allestimenti ST-Line X e Active X, il cruscotto digitale con schermo da 12,3 pollici con grafica personalizzabile e il sistema multimediale Ford Pass Connect, connesso ad internet e dotato della funzione Local Hazard, che avvisa il guidatore se vi sono situazioni di pericolo lungo la strada che percorre.\nRestyling 2021.\nIl restyling della quarta generazione \u00e8 stato presentato nell'ottobre 2021 per poi essere esposto al pubblico durante il salone di Zurigo ad inizio novembre.\nVarie parti del frontale, con la griglia del radiatore e i fari ora dotati di fanaleria Full LED di serie, sono stati rivisti in modo simile a quelli della Ford Fiesta VII. I fari alogeni non sono pi\u00f9 disponibili, mentre i fendinebbia ora sono montati e integrati nei gruppi ottici principali. Come optional sono disponibili i fari Matrix LED. \nAll'interno il display del sistema multimediale cresce fino a toccare i 13,2 pollici ed \u00e8 abbinato all'ultima versione del sistema Sync4. Inoltre sul fronte delle motorizzazioni, nella gamma benzina ci sono solo unit\u00e0 ibride leggere a 3 cilindri EcoBoost da 125 o 155 CV, mentre a gasolio rimane solo il motore diesel con cilindrata da 1,5 litri da 88 kW (120 CV).\nFord Focus Americana.\nPrima serie.\nLa Focus venne venduta anche in America a partire dal 2000 con motorizzazioni pi\u00f9 potenti e nelle versioni sedan 4 porte e SW.\nDopo il 2005, la versione americana venne venduta negli USA, in Canada, in Messico e in altri stati latino-americani, mentre la nuova versione europea era gi\u00e0 disponibile. La Focus 2 europea rimpiazz\u00f2 la Focus Americana nel mercato messicano a partire dai primi mesi del 2007, mentre in Canada e negli USA, la Focus statunitense sub\u00ec un pesante restyling. La Focus \u00e8 la pi\u00f9 piccola delle berline Ford.\nSeconda serie.\nLa Focus \u00e8 stata completamente riprogettata nel 2008 includendo la griglia anteriore cromata come le altre Ford americane. \u00c8 stata presentata al North American International Auto Show.\nPer la prima volta verr\u00e0 venduta una due porte con carrozzeria coupe, assieme alla berlina a 4 porte.\nAnche gli interni sono stati completamente ridisegnati, caratterizzati da un display nella parte superiore del cruscotto che indica le informazioni della radio.\nIl 2.3 litri Duratec \u00e8 stato eliminato, lasciando solamente il 2.0 litri per migliorare i consumi. Il telaio \u00e8 stato alleggerito e irrobustito."}
{"id": "2093569", "revid": "1573940", "url": "https://it.wikipedia.org/wiki?curid=2093569", "title": "Hippotragus niger", "text": "L'antilope nera (Hippotragus niger ()) \u00e8 una antilope africana, appartenente alla sottofamiglia Hippotraginae.\nDescrizione.\n\u00c8 un'antilope di grandi dimensioni. Fino a tre anni, maschi e femmine sono pressoch\u00e9 indistinguibili; poi le corna dei maschi si fanno pi\u00f9 possenti e il mantello diventa scuro. \nI maschi adulti presentano una colorazione bruno - nera mentre le femmine e i piccoli sono di colore pi\u00f9 chiaro tendente al rossastro. Le parti inferiori sono bianche, in netto contrasto con il mantello, cos\u00ec come alcuni disegni sul muso e l'interno delle orecchie.\nLe corna delle antilopi nere sono incurvate all'indietro e nei maschi superano mediamente il metro di lunghezza. \nDistribuzione e habitat.\nLa specie \u00e8 diffusa in Angola, Botswana, Repubblica Democratica del Congo, Kenya, Malawi, Mozambico, Namibia, Sudafrica, Tanzania, Zambia e Zimbabwe.\nL'ambiente preferito \u00e8 quello della savana mista, con alternanza di bosco e prateria.\nSottospecie.\nEsistono tre sottospecie di antilopi nere:\nConservazione.\nA causa della sua bellezza, \u00e8 una preda molto ambita dai \u201ccacciatori di trofei\u201d, tuttavia non corre pericolo di estinzione. Negli ultimi decenni, il suo areale \u00e8 addirittura in espansione (specialmente in Namibia, Zimbabwe e Sudafrica) perch\u00e9 molte fattorie e riserve di caccia hanno iniziato ad \u201callevare\u201d l'antilope nera per soddisfare le molteplici richieste dei \u201ccacciatori di trofei\u201d."}
{"id": "2093573", "revid": "155634", "url": "https://it.wikipedia.org/wiki?curid=2093573", "title": "Coppa Italia 2008-2009 (pallavolo femminile)", "text": "La Coppa Italia di pallavolo femminile 2008-2009 \u00e8 stata la 31\u00aa edizione della coppa nazionale d'Italia e si \u00e8 svolta dal 22 ottobre 2008 all'8 febbraio 2009. Alla competizione hanno partecipato 14 squadre e la vittoria finale \u00e8 andata per la prima volta al Robursport Volley Pesaro."}
{"id": "2093579", "revid": "339392", "url": "https://it.wikipedia.org/wiki?curid=2093579", "title": "Intoccabile", "text": ""}
{"id": "2093580", "revid": "125939637", "url": "https://it.wikipedia.org/wiki?curid=2093580", "title": "Craxismo", "text": "Craxismo \u00e8 un termine politico e giornalistico, talvolta utilizzato in senso dispregiativo, riconducibile all'azione dell'ex segretario del Partito Socialista Italiano Bettino Craxi.\nEsso affonda le sue radici nel governo Craxi, in un periodo caratterizzato anche dalla popolarit\u00e0 di Sandro Pertini, 7\u00ba Presidente della Repubblica Italiana.\nAttualmente \u00e8 anche utilizzato in senso di ideologia politica, in riferimento ai partiti politici che vedono nel pensiero politico ed economico di Bettino Craxi una propria base ideologica, primo fra tutti il Nuovo PSI, oltre ad Area Socialista, movimento fondato dal figlio dello statista milanese, Bobo Craxi, nel 2017, e al Partito Socialista Italiano che vede nel leader socialista milanese un punto di riferimento.\nPolitiche.\nPolitica economica e interna.\nL'esecutivo guidato da Craxi var\u00f2 significative riforme economiche e sociali. Tra le maggiori ci furono:\nUn altro ambizioso obiettivo riguard\u00f2 \u2013 sulla scorta di analoghe operazioni effettivamente realizzate negli anni settanta in Grecia e, negli anni cinquanta, nella Germania di Konrad Adenauer \u2013 la \"lira pesante\", un progetto per la parit\u00e0 uno a mille della valuta, si disse con la possibile coniazione di una moneta con l'effigie di Garibaldi; l'operazione non ebbe alcun seguito.\nCon i potentati economici del Nord il rapporto fu sempre all'insegna della dialettica civile e talvolta aspra: al congresso della CGIL del 1986 accus\u00f2 gli industriali di voler \"lucrare senza pagare\", ricevendo dalla platea sindacale un caloroso applauso e dando in tal modo l'impressione di un'efficacia redistribuiva maggiore di quella che \u2013 dopo la marcia dei quarantamila, che aveva visto spuntarsi le armi del sindacalismo confederale \u2013 era promessa dal massimalismo del PCI.\nDi contro la Confindustria evidenzi\u00f2 polemicamente che da un lato si chiedeva agli industriali un contributo al benessere della collettivit\u00e0, ma a ci\u00f2 non corrispondeva una buona condotta della politica nella gestione del denaro pubblico. Infatti, dagli anni settanta la spesa pubblica decoll\u00f2 e il sistema partitico non fece nulla per porvi un freno.\nDecisamente criticati, in quanto all'interno di una nozione di ingerenza dello Stato nell'economia, furono gli interventi del suo governo per giungere ad una rimozione del mandato di Enrico Cuccia quale presidente di Mediobanca (elusa dal consiglio di amministrazione con la sua nomina a presidente onorario) e l'opposizione alla vendita del complesso alimentare dell'IRI \u2013 la SME \u2013 negoziata direttamente dal suo presidente Romano Prodi e smentita da una direttiva del Governo.\nPolitica estera.\nNella politica estera, il governo Craxi e il personale intervento del Presidente del Consiglio \"si caratterizzarono per scelte coraggiose volte a sollecitare e portare avanti il processo d'integrazione europea, come apparve evidente nel semestre di presidenza italiana (1985) del Consiglio Europeo\".\nSi tratta di un indirizzo che prosegu\u00ec anche nei successivi governi a partecipazione socialista e che port\u00f2 al deciso avallo del trattato di Maastricht nel 1992 (nonostante questo trattato contenesse \"in nuce\" la fine della politica economica di debito pubblico su cui si era fondata la Prima Repubblica, compreso il quindicennio di governi a partecipazione socialista); in seguito egli critic\u00f2 il trattato per via delle sue imperfezioni, che, a suo parere, anzich\u00e9 unire l'Europa l'avrebbero resa una comunit\u00e0 burocratica opposta ai suoi stessi principi.\nCraxi prosegu\u00ec inoltre la scelta inequivocabilmente atlantista dei suoi predecessori, ai quali aveva dato l'appoggio del suo partito per l'installazione in Sicilia degli \"euromissili\" posizionati contro l'URSS; secondo Zbigniew Brzezinski, l'ex segretario di Stato di Carter, \u201dsenza i missili Pershing e Cruise in Europa la guerra fredda non sarebbe stata vinta; senza la decisione di installarli in Italia, quei missili in Europa non ci sarebbero stati; senza il PSI di Craxi la decisione dell'Italia non sarebbe stata presa. Il Partito Socialista italiano \u00e8 stato dunque un protagonista non irrilevante, ma assolutamente determinante, in un momento decisivo\u201d.\nNel contempo, per\u00f2, Craxi mantenne una linea di attenzione ad alcune cause terzomondiste, come gi\u00e0 lasciava prevedere - prima del suo arrivo alla guida del Governo - il sostegno dato all'Argentina, all'epoca sotto la dittatura militare della giunta del generale Leopoldo Galtieri, nella Guerra delle Falkland, senza per\u00f2 interferire in alcun modo nel conflitto.\nStipul\u00f2 accordi con i governi della Jugoslavia e della Turchia; sostenne anche il dittatore somalo Mohammed Siad Barre, segretario del Partito Socialista Rivoluzionario Somalo.\nConvinto filo-arabo, forn\u00ec un appoggio convinto alla causa palestinese e intrecci\u00f2 relazioni diplomatiche con l'OLP e con il suo leader Yasser Arafat, di cui divenne amico personale, sostenendone le iniziative.\nUno dei principali motivi del \"filoarabismo\" di Craxi (che divenne estremamente visibile nella crisi di Sigonella con gli Stati Uniti d'America) era quello di rafforzare la Comunit\u00e0 economica europea a patto che questa prestasse molte attenzioni alle nazioni del Mar Mediterraneo, quali Grecia, Spagna, oltre che Italia, che strinse anche accordi con altre nazioni mediterranee quali Tunisia, Algeria, Egitto e Libia; con quest'ultima ruppe i rapporti in seguito al bombardamento di Lampedusa, venendo criticato duramente da Giulio Andreotti, pi\u00f9 attento alle istanze statunitensi, che in seguito ricucir\u00e0 i rapporti con la Libia.\nPolitica istituzionale.\nFra i progetti lungamente accarezzati e non realizzati vi fu la mancata riforma delle istituzioni. \nCome ricord\u00f2 anni dopo il presidente della Repubblica Giorgio Napolitano, \"il discorso sulle riforme istituzionali che aveva rappresentato, gi\u00e0 prima dell'assunzione della Presidenza del Consiglio, l'elemento maggiormente innovativo della riflessione e della strategia politica dell'on. Craxi (...) non si tradusse in risultati effettivi di avvio di una revisione della Costituzione repubblicana. La consapevolezza della necessit\u00e0 di una revisione apparve condivisa (...) ma (...) non segu\u00ec alcuna iniziativa concreta, di sufficiente respiro, in sede parlamentare. Si prepar\u00f2 piuttosto il terreno per provvedimenti che avrebbero visto la luce pi\u00f9 tardi, come la legge ordinatrice della Presidenza del Consiglio e, su un diverso piano, significative misure di riforma dei regolamenti parlamentari\". \nRimase quindi \"un inutile abbaiare alla luna\" - come lo defin\u00ec Craxi stesso con amarezza - il progetto di una \"grande riforma\" costituzionale in senso presidenzialista, che desse maggiore efficienza in senso decisionista ai poteri pubblici italiani; non si raggiunse mai in Parlamento la maggioranza necessaria anche solo per affacciare l'ipotesi di approvazione di un testo, sul quale peraltro vi erano forti oscillazioni nello stesso \"entourage\" craxiano (vi era chi optava per il presidenzialismo all'americana e chi per quello alla francese).\nNel 1992 un'autorit\u00e0 in tema di scienza politica come Norberto Bobbio osserv\u00f2 che, rispetto alle riforme costituzionali, \"non si poteva negare che Craxi fosse stato un precursore\"; eppure, nel suo giudizio retrospettivo, Craxi riteneva il bipolarismo \u201cun\u2019offesa alla democrazia e una rappresentazione falsa della reale societ\u00e0 politica\u201d.\nGiudizi politici.\nSovente la figura di Craxi viene dipinta come vicina alla corruzione e accusata di aver aumentato il debito pubblico, che effettivamente registr\u00f2 un incremento durante il suo mandato, anche a causa degli effetti di precedenti governi.\nNon bisogna per\u00f2 dimenticare gli effetti positivi delle politiche di Craxi sull'economia italiana: infatti, fu proprio sotto il suo governo che l'Italia entr\u00f2 nel G7 delle nazioni pi\u00f9 industrializzate e l'economia crebbe.\nSi \u00e8 anche sostenuto che il craxismo sia stato vittima di \"un'analisi fenomenologica approssimativa, e orientata\noltretutto da categorie (...) deformanti come l'edonismo\nindividualistico e la spettacolarizzazione della politica,\ncon annesso corollario del socialismo craxiano come prima\nespressione della \u00abnuova politica\u00bb postmoderna, testimoniata\nappunto da Silvio Berlusconi dopo il 1994. Una sorta di lettura copernicana\ndi un pi\u00f9 complesso universo tolemaico, come ha\nben evidenziato Giovanni Orsina pi\u00f9 di recente. Pi\u00f9 che un'analisi\nstorica, un sillogismo sofistico\".\nIl governo Craxi, in realt\u00e0, si rivel\u00f2 riformista, non solo per le politiche attuate dal suo governo, ma anche per la sua capacit\u00e0 di attirare consensi. La sua corporatura robusta e la sua altezza davano un segno di autorit\u00e0, cos\u00ec come il suo timbro vocale e la sua decisione nei dibattiti (il vignettista Giorgio Forattini era solito disegnarlo vestito da Mussolini, che indicava il carattere del leader socialista).\nBench\u00e9 la nascita della personalizzazione della politica, in Italia, sia attribuita a Berlusconi, Craxi fu il primo a credere che l'aspetto fisico fosse importante per attirare consensi, tanto che la sua personalit\u00e0 risaltava in ogni discussione.\nFu anche il primo \"leader\" a rendersi conto dell'importanza dell'utilizzo dei mass media e delle tecniche della modernit\u00e0 come mezzi di divulgazione: pi\u00f9 volte il TG2, diretto principalmente, durante gli anni '80, da giornalisti in quota PSI, ne appoggi\u00f2 le politiche; durante il congresso del PSI nel 1987, Filippo Panseca cre\u00f2 un televisore triangolare dove veniva proiettata l'immagine di Craxi, intento a fare un discorso. Questa piramide venne riproposta in successivi congressi del PSI, come allo spazio Ansaldo di Milano nel 1989.\nCraxi rivoluzion\u00f2 anche esteticamente il simbolo del PSI: inizialmente, nel 1978, in una fase di revisionismo, fece cambiare i simboli del Partito Socialista Italiano, che sostitu\u00ec all'originale simbolo, il sole nascente della Seconda Internazionale, un garofano rosso, simbolo dell'omonima rivoluzione portoghese contro la dittatura dell'Unione Nazionale, oltre che fiore usato storicamente dai movimenti operai dei primissimi anni del XX secolo.\nSuccessivamente, nel 1987, fece togliere anche la falce ed il martello, lasciando solo un garofano con nel contorno il logo \"Partito Socialista - PSI\". Nel 1991, con la caduta del Muro di Berlino e del comunismo sovietico, Craxi fece cambiare ancora la scritta del cerchio che contornava il logo, che pass\u00f2 da \"Partito Socialista - PSI\" a \"Unit\u00e0 Socialista - PSI\" che durer\u00e0 fino al 1993 quando, dopo le dimissioni di Craxi da segretario del partito, a causa degli scandali di Tangentopoli che avevano colpito il PSI e lo stesso Craxi, il logo verr\u00e0 modificato di nuovo, sostituendo al garofano una rosa.\nGiudizio storico e giustizia penale.\nIl tramonto dell'esperienza storica craxiana \u00e8 legato alle inchieste di \"Mani pulite\", che provocarono l'abbandono della vita politica da parte del suo protagonista. \"La spiegazione complottista della sua caduta per mano di servizi americani che non lo amavano per via dell\u2019incidente di Sigonella, o forse sovietici per via del suo ruolo nel sostegno\na Solidarno\u015b\u0107 (per dare un aiuto a papa Wojtyla) non trova\ncredito\".\nAnche sotto il profilo strettamente giurisdizionale, le procedure seguite appaiono per lo pi\u00f9 legittime: rispetto alla congerie di lamentele sollevate a Strasburgo sin dal 16 giugno 1994 dall'ex presidente del Consiglio dei ministri italiano, nessuna delle doglianze riguardanti la sostanza dei procedimenti penali cui fu assoggettato, a partire dal 1992, ha ricevuto accoglienza sin dalle fasi preliminari dell\u2019istruttoria della Corte europea dei diritti dell'uomo, che con decisione dell'11 ottobre 2001 ha dichiarato irricevibili buona parte delle doglianze che affacciavano vizi processuali integranti gli estremi della \u201cpersecuzione giudiziaria\u201d lamentata dal ricorrente.\nSu limitati profili, la Corte ha ritenuto per\u00f2 di investire il suo \"plenum\": il 5 dicembre 2002 la Corte europea dei diritti dell'uomo di Strasburgo ha emesso una sentenza che condanna la giustizia italiana per la violazione dell'articolo 6 paragrafo 1 e paragrafo 3 lettera d) (diritto di interrogare o fare interrogare i testimoni) della Convenzione europea dei Diritti dell'Uomo in ragione dell'impossibilit\u00e0 di \u00abcontestare le dichiarazioni che hanno costituito la base legale della condanna\u00bb, condanna formulata \u00abesclusivamente sulla base delle dichiarazioni pronunciate prima del processo da coimputati (Cusani, Molino e Ligresti) che si sono astenuti dal testimoniare e di una persona poi morta (Cagliari)\u00bb. Tuttavia, la Corte ha rilevato anche che i giudici, obbligati ad acquisire le dichiarazioni di questi testimoni dal codice di procedura penale, si sono comportati in conformit\u00e0 al diritto italiano. Per quanto riguarda gli altri ricorsi valutati (diritto ad un equo processo, diritto di disporre del tempo e delle facilitazioni necessarie alla difesa) la Corte non ha rilevato violazioni. Per la violazione riscontrata la corte non ha comminato nessuna pena, in quanto ha stabilito che \u00abla sola constatazione della violazione comporta di per s\u00e9 un'equa soddisfazione sufficiente, sia per il danno morale che materiale\u00bb.\nLa Corte ha emesso una seconda sentenza il 17 luglio 2003, questa volta riguardante la violazione dell'articolo 8 della Convenzione (diritto al rispetto della vita privata). La Corte ha rilevato infatti che \u00ablo Stato italiano non ha assicurato la custodia dei verbali delle conversazioni telefoniche n\u00e9 condotto in seguito una indagine effettiva sulla maniera in cui queste comunicazioni private sono state rese pubbliche sulla stampa\u00bb e che \u00able autorit\u00e0 italiane non hanno rispettato le procedure legali prima della lettura dei verbali delle conversazioni telefoniche intercettate\u00bb. Come equa soddisfazione per il danno morale, la Corte ha elargito un risarcimento di 2000 \u20ac per ogni erede di Bettino Craxi.\nEredi politici del craxismo.\nI suoi eredi politici, in seguito allo scioglimento del partito nel 1994, scelsero percorsi totalmente differenti:\nAttualmente degli esponenti trovano spazio nella rinata Forza Italia, nel Nuovo PSI e nella fondazione \"Riformismo e Libert\u00e0\", mentre una dinamica minoranza ha aderito al PSI di Riccardo Nencini.\nI \"craxiani di destra\" continuano ad apprezzarne il suo pensiero antimarxista e i sentimenti autenticamente legati all'identit\u00e0 nazionale; i \"craxiani di sinistra\" sottolineano invece la sua cultura socialista e la sua costante attenzione rivolta alle disuguaglianze sociali.\nAmbedue ne sottolineano comunque gli aspetti critici e le responsabilit\u00e0."}
{"id": "2093581", "revid": "834", "url": "https://it.wikipedia.org/wiki?curid=2093581", "title": "Gli intoccabili", "text": ""}
{"id": "2093583", "revid": "486946", "url": "https://it.wikipedia.org/wiki?curid=2093583", "title": "Gli intoccabili (1968)", "text": ""}
{"id": "2093585", "revid": "154639", "url": "https://it.wikipedia.org/wiki?curid=2093585", "title": "Ontologia (fisica)", "text": "L'elaborazione di un'ontologia in fisica (detta talvolta anche \"ontologia primitiva\") nasce dall'esigenza di postulare quali possano essere gli eventuali fatti ed enti \"fondamentali\", almeno rispetto ad una determinata teoria fisica che abbia immediati riflessi filosofici, a cui fare riferimento per l'elaborazione di una Weltanschauung. Da un punto di vista pi\u00f9 generale e squisitamente filosofico, non solo l'utilit\u00e0 ma la necessit\u00e0 concettuale di elaborare un'ontologia di tipo non metafisico (in particolare di una metafisica della trascendenza) appare ineludibile.\nLimitata, in quanto scienza empirica, al mondo dei fenomeni e al suo metodo sperimentale-osservativo e matematico, la fisica in passato ha cercato di astenersi dalle speculazioni di carattere ontologico, pur presupponendole per molti aspetti, e ricorrendovi solo qualora le teorie fisiche lo rendessero strettamente necessario. Oggi l'ontologia fisica si va configurando come una branca della filosofia, che ha accantonato le basi concettuali dell'ontologia metafisica tradizionale, basata su argomentazioni logico-dialettiche discorsive, per fare invece riferimento alle evidenze scientifiche.\nFondamenti teorici.\nIn un'ontologia filosofica che faccia riferimento alla fisica ad emergere non \u00e8 la pretesa di stabilire una volta per tutte che cosa esista e che cosa non esista, e se tutto ci\u00f2 che esiste sia, in ultima analisi, di natura fisico-materiale, ma \u00e8 posta una metodologia di approccio ai problemi fondativi che nascono in seno alle teorie fisiche. Lasciata al suo destino una riflessione sulle \"cose ultime\" di carattere metafisico, la quale ha peraltro una sua legittimit\u00e0 di natura logico-dialettica, per definizione, al di l\u00e0 dell'ambito dell'empirico, sebbene non necessariamente del reale, un'ontologia fisica \u00e8 altra cosa rispetto all'ontologia metafisica. L'ontologia metafisica, d'altra parte, nella sua ricerca di un fondamento del fisico, ritenuto spesso \"non fondamentale\", vede esso ci\u00f2 che trascende la sfera della fisicit\u00e0. Ci\u00f2 significa che la metafisica si \u00e8 storicamente occupata del fisico per lo pi\u00f9 come un mero \"accidente fenomenico\" o \"ente transeunte\" e lo relega in un ambito non-fondamentale o insosteanziale dell'essere.\nIl dibattito intorno al concetto di \"ontologia\" o di \"ontologia fondamentale\" soffre di una situazione confusa, in cui pi\u00f9 discipline relativamente sconnesse (matematica, fisica, teoria dell'informazione, metafisica, ecc) rivendicano una loro \"fondamentalit\u00e0\" ontologica, spesso senza possibilit\u00e0 di conciliazione. Secondo un'impostazione marcatamente fisicalista la fisica (attuale o futura), in quanto scienza alla base di tutte le altre scienze, pu\u00f2 essere ritenuta la candidata migliore per porsi filosoficamente come \"fondamentale\". Tale approccio \u00e8 per\u00f2 non da tutti condiviso, ad esempio non lo \u00e8 dai metafisici (fisici, filosofi o teologi) che spesso si rifanno a concetti come quelli di emergenza vitalistica, olismo, salto ontologico, ecc, e in generale avversano le impostazioni ritenute riduzioniste di stampo fisicalistico.\nOntologia e filosofia della natura.\nD'altra parte una riflessione ontologica sulle odierne teorie fisiche (e biologiche) pu\u00f2 essere considerata una ripresa contemporanea di indagini tipiche della filosofia naturale o filosofia della natura, una specifica disciplina filosofico-scientifica di grande importanza storica, che ha incominciato a tramontare all'inizio del XIX secolo in seguito alla critica (in direzioni opposte) tanto dell'Idealismo tedesco (da Hegel in particolare, ma con l'eccezione di Schelling) che del positivismo scientista. La \"filosofia naturale\" per molti secoli, in particolare prima della nascita della scienza moderna, aveva sempre accompagnato (spesso in maniera confusa) l'indagine scientifica, sia teorica che osservativa e sperimentale.\nSarebbe poi opportuno distinguere una filosofia (e quindi un'ontologia) della natura fisica da una filosofia della natura biologica (talvolta chiamata anche filosofia dell'organismo o biologia filosofica).\nPremessa storico-semantica.\nIl termine ontologia reca il significato letterale di \u201cstudio dell'essere\u201d, dove per \"essere\" si deve ritenere \u201cci\u00f2 che \u00e8\u201d o \u201cci\u00f2 che esiste\u201d. L'espressione greca originaria alla base del termine \"ontologia\" \u00e8 infatti \u03c4\u03ac \u03cc\u03bd\u03c4\u03b1, che significa appunto \"ci\u00f2 che realmente esiste\", e quindi \u00e8 questo il suo significato lessicale corretto, che pu\u00f2 esser anche parafrasato in: \"studio sulla realt\u00e0\". Per di pi\u00f9 \u03cc\u03bd\u03c4\u03c9\u03c2, che ne \u00e8 ragionevolmente origine ancora anteriore, ha il preciso significato avverbiale di \"realmente\" o \" effettivamente\".\nI problemi nascono quando i filosofi si dividono, per diverse impostazioni metafisiche, sul significato del termine \"reale\".\nDunque cruciale nella storia della filosofia \u00e8 stata la definizione dei rapporti tra metafisica e ontologia. Se da un punto di vista logico-semantico le due discipline trovano un comune terreno di intersezione pur distinguendosi, la parola \u201contologia\u201d, che dovrebbe correttamente riguardare anche (se non soprattutto) il reale, \u00e8 diventata nella storia della filosofia una sottodisciplina della metafisica o la metafisica stessa. Questa deviazione dal significato proprio ha determinato non pochi equivoci. La metafisica infatti, (traduzione di Andronico di Rodi dell'espressione aristotelica \u201cfilosofia prima\u201d) ha finito per occuparsi storicamente per lo pi\u00f9 del fondamento \u201cnon-fisico\u201d del \u201cfisico\u201d: dello spirituale, dell'ideale, del divino. Uno studio filosofico del reale, inteso nell'accezione di reale-naturale-fenomenico-materiale-immanente \u00e8 divenuto, per lo meno nella filosofia occidentale, per molti aspetti marginale, almeno sino alla nascita della scienza moderna sulle ceneri della filosofia naturale.\nCorrettezza logico-semantica vorrebbe quindi che, distinguendo campi di indagine differenti, si parlasse di una \"ontologia della natura (fisica)\" (eventualmente distinguendola da una \"ontologia della natura biologica\") e di una \"ontologia metafisica\" (spesso intesa come ontologia teologica), per evitare equivoci concettuali ed interpretativi che possono essere assai gravi e di notevole nocumento per la filosofia stessa. Usando un'altra terminologia pi\u00f9 diffusa ma per molti aspetti pi\u00f9 incline ai fraintendimenti, un'ontologia della natura (fisica o biologica) potrebbe essere intesa come una metafisica dell'immanenza, da distinguersi da una metafisica della trascendenza.\nVa per\u00f2 anche ricordato che gi\u00e0 in Parmenide l'essere concepito come il \"fondamento spirituale del ci\u00f2 che \u00e8\" e non \"il ci\u00f2 che \u00e8 percepibile\" del mondo fisico reale, che, in quanto mutevole, era considerato \"non-essere\". L'ontologia, \"discorso sull'\"essere\" o \"studio dell'essere\", \u00e8 diventato cos\u00ec intrinseco alla metafisica e in tal modo portato fuori del suo significato pi\u00f9 complessivo, diventando una riflessione spesso piegata ai soli scopi della teologia. Aristotele stesso precisa (Metafisica, VI [\u0395], 1, 1026a, 17-21):\nE cinque capitoli dopo (Metafisica, XI [\u039a], 7, 1064 b, 39-45):\nQuando il termine \u201contologia\u201d fa la sua apparizione agli inizi del XVII secolo da parte di Jacob Lorhard, nella prima edizione della sua opera \"Ogdoas Scholastica\" (1606) e successivamente utilizzato da Rudolph G\u00f6ckel per il suo \"Lessico filosofico\" (1613), esso \u00e8 gi\u00e0 gravato dalla teologia e quindi ristretto al suo significato metafisico. \nMa se l'ontologia deve esser considerata \"anche\" come \u201cstudio dell'essere reale\u201d, ovvero di \u201cci\u00f2 che \u00e8\u201d in senso fisico-materiale, ci si accorge che manca un termine per indicarlo e da ci\u00f2 la necessit\u00e0 di porre una \"ontologia (della natura) fisica\" per distinguerla da una ontologia di carattere metafisico.\nE ci\u00f2 tanto pi\u00f9 che ormai discipline hanno gi\u00e0 accostato al termine ontologia degli aggettivi qualificativi che la precisano, ma nel tempo stesso la snaturano. In questo modo, oggi, il termine ontologia affonda nella confusione, nello stesso tempo manca un termine per indicare lo \u201cstudio dell'essere fisico\u201d da un punto di vista filosofico, mentre sono correnti termini del tipo \u201contologia matematica\u201d, \u201contologia dell'informazione\u201d, \u201contologia informatica\u201d e cos\u00ec via.\nOntologia e teorie fisiche moderne.\nIl problema fondamentale nel cercare di definire delle ontologie consistenti per le moderne teorie fisiche sta nel fatto che le due principali, la relativit\u00e0 generale e la meccanica quantistica, sembrano suggerire approcci differenti se non incompatibili. A tutt'oggi non disponiamo di una teoria fisica generale per tutti i fenomeni fisici (una TOE = \"theory of everything\") ma solo di teorie 'parziali', la cui interpretazione filosofica \u00e8 ancora oggetto di discussione.\nLa ricerca di un'ontologia consistente per la fisica quantistica \u00e8 poi complicata dal fatto che l'interpretazione 'standard' del formalismo quantistico, l'Interpretazione di Copenaghen, aggira il problema, spostando l'intera problematica dal livello ontologico a quello epistemologico e per certi aspetti rinunciando a discutere le questioni ontologiche fondamentali. Al contrario, interpretazioni alternative, come quella di Bohm, implicano un'ontologia ben definita, ma presentano problemi concettuali e teorici che la rendono del tutto minoritaria (come l'invocazione di \"variabili nascoste\" o \"livelli profondi\", l'esistenza di onde pilota, ecc).\nOltre a ci\u00f2 la relativit\u00e0 e la fisica quantistica hanno mutato profondamente l'idea di materia, di massa, di energia, di forza, di spazio, di tempo e dei costituenti elementari della materia, non pi\u00f9 concepibili come atomi ma come quanti, entit\u00e0 fluttuanti tra l'essere un'onda e un corpuscolo nel senso tradizionale del termine. Il dualismo onda/particella implica alcune considerazioni ontologiche particolari, essendo sia l'onda che il corpo di una particella subatomica inconfrontabili con le pi\u00f9 piccole parti immaginabili del mondo ordinario e macroscopico. Ci\u00f2 soprattutto perch\u00e9 nel mondo macroscopico prevale (\"prima facie\") il determinismo e la rispondenza a leggi non operanti in quello microscopico. In questo prevale l'indeterminismo e la fenomenologia \u00e8 determinata dal carattere della funzione d'onda e dai limiti messi in luce dai postulati della teoria, in particolare dalla lunghezza d'onda di De Broglie associata (quale parametro che rende conto del carattere quantistico di un oggetto), dal principio di indeterminazione, dall'esistenza di stati energetici discreti e di livelli minimi (i quali ad esempio spiegano la stabilit\u00e0 della materia), ecc.\nLe particelle elementari hanno molte particolarit\u00e0 assenti (o assai difficilmente rilevabili) nel mondo delle loro aggregazioni, da quella atomica in su, e non \u00e8 affatto scontato che siano realmente gli enti \"fondamentali\" del reale fisico (alcune teorie considerano ad esempio fondamentali i campi). Esse godono di propriet\u00e0 peculiari come l'esser insieme onda e corpuscolo, essere il loro stato il frutto del rapporto massa/energia e specialmente la non localit\u00e0, cio\u00e8 il poter essere (prima di una misura e del collasso della funzione d'onda) contemporaneamente qui e l\u00e0 (o meglio, il non avere una posizione ben definita), e l'entanglement, ovvero l'intima correlazione tra le particelle interagenti, indipendentemente dalla distanza.\nTutte queste caratteristiche indicano uno status ontologico peculiare, che ha alimentato accesi dibattiti e che si \u00e8 prestato a varie interpretazioni, alcune delle quali dal netto carattere olistico, senza che allo stato attuale delle conoscenze e delle evidenze fisiche esse mostrino alcuna plausibilit\u00e0 ontologica. In altre parole, l'ontologia fisica mostra inequivocabilmente due aspetti inseparabili e dirimenti: l'indeterminismo e il pluralismo.\nIl concetto di \"sistema\".\nL'atteggiamento filosofico dell'ontologia fisica introduce nelle sue considerazioni ed enunciazioni oltre al concetto di ente quello di sistema, fisico, chimico o biologico. Ci\u00f2 significa che la realt\u00e0 viene vista non tanto come costituita da una collezione di enti pi\u00f9 o meno correlati, ma proprio dalla loro correlazione o interrelazione. Un insieme di enti interagenti tra loro non vede pi\u00f9 l'azione di cause singole quanto quella del sistema che le include, che diventa un sistema causale.\nNella definizione di sistema in ontologia assume un ruolo determinante la complessit\u00e0, la quale concerne tutte le categorie di enti che sono frutto di assemblaggi a partire da una certa soglia che \u00e8 quella molecolare. Se le particelle elementari, gli atomi e le molecole possono essere considerati entit\u00e0 reali \"semplici\" la plurimolecolarit\u00e0 corrisponde gi\u00e0 a complessit\u00e0.\nIl sistema \u00e8 quindi un contesto di riferimento causale e processuale, spazialmente e temporalmente determinato, all'interno del quale hanno luogo fenomeni e processi di trasformazione evolutiva. Le cause agenti all'interno del sistema si qualificano come variabili del sistema stesso e ad esse viene fatto riferimento per studiare i loro effetti sistemici complessivi."}
{"id": "2093589", "revid": "33689", "url": "https://it.wikipedia.org/wiki?curid=2093589", "title": "Untouchables", "text": ""}
{"id": "2093590", "revid": "767487", "url": "https://it.wikipedia.org/wiki?curid=2093590", "title": "I giorni contati", "text": "I giorni contati \u00e8 un film del 1962 diretto da Elio Petri. Di carattere neorealista, la pellicola \u00e8 considerata tra le massime espressioni del cinema di Petri e offre in assoluto una delle migliori interpretazioni di Salvo Randone.\nTrama.\nRoma. Cesare, stagnaro romano cinquantatreenne, dopo la prematura scomparsa della moglie si ritrova a provare la vera solitudine. Un giorno assiste in tram alla morte per infarto di un passeggero che aveva all'incirca la sua et\u00e0. L'episodio turba profondamente Cesare, che lascia la sua occupazione di idraulico e, ossessionato dal pensiero di avere i giorni contati, decide di recuperare il tempo perduto. Comincia cos\u00ec un cammino che lo porta in posti precedentemente a lui negati per via del suo lavoro, come aeroporti e stabilimenti balneari; partecipa quindi a mostre d'arte e si mette alla ricerca degli affetti (Giulia, la sua amante di un tempo) e dei luoghi (il paese natale) dimenticati. Ma \u00e8 ormai troppo tardi e ogni tentativo di riabbracciare la giovinezza svanita si rivela un fallimento.\nNon percependo alcuno stipendio, presto esaurisce il denaro che aveva conservato e che in parte aveva dato ad una giovane conoscente perch\u00e9 essa non si prostituisse. Vaga per la citt\u00e0 ai confini della legalit\u00e0, tra la piccola malavita romana e coloro che si dedicano all'accattonaggio nel tentativo di sottrarsi alle dure leggi dell'esistenza, cui, tuttavia, \u00e8 costretto ad arrendersi nuovamente. Non avendo il coraggio di farsi spezzare un braccio in un tentativo di truffa ai danni della compagnia di assicurazione, si redime e torna a lavorare. Giorni dopo, assopitosi durante un viaggio di ritorno in tram, viene scosso dal controllore, ma Cesare non risponde.\nAnalisi del film.\nA questo secondo film di Petri non sono estranee esperienze autobiografiche: anche il padre del regista a 50 anni aveva lasciato il lavoro.\nEvidente, in un film che tratta di quotidiana alienazione, costruito su di un lungo pedinamento del protagonista con riprese (anche a mano) di una macchina mobile e curiosa, in set reali, sorpresi nella loro prosaica quotidianit\u00e0, il debito con la Nouvelle vague, eloquentemente indicato da Tullio Kezich: \"...Petri \u00e8 il primo regista italiano che sovrappone alla lezione neorealistica le insofferenze di ripresa e di montaggio della Nouvelle vague: il taglio delle sue scene si rif\u00e0 a Godard, il senso di immediatezza che hanno molti episodi deriva da una tecnica sbrigativa ed improvvisa di ispirazione francese; il regista non si preoccupa di costruire (come in \"L'assassino\"), preferisce aggredire la realt\u00e0 senza pregiudiziali narrative\".\nLa descrizione di uno sbandamento esistenziale trova il sostegno della fotografia di Ennio Guarnieri, in particolare nella sovraesposizione delle riprese alla luce del giorno, con effetti di abbagliamento e insostenibilit\u00e0 sul protagonista (ad. es. all'uscita dal tram in cui \u00e8 morto il passeggero o negli stabilimenti balneari)."}
{"id": "2093591", "revid": "1573940", "url": "https://it.wikipedia.org/wiki?curid=2093591", "title": "Colobini", "text": "I colobi (Colobini ) costituiscono una trib\u00f9 di primati appartenenti alla famiglia dei Cercopitecidi (Cercopithecidae). Sia il nome comune italiano che quello scientifico (colobi e \"Colobus\") si riferiscono ad una loro particolarit\u00e0 anatomica, il pollice regredito, cio\u00e8 \u00abmutilato\u00bb (dal greco \"\u03ba\u03bf\u03bb\u03bf\u03b2\u03cc\u03c2\" per \u00abmutilato\u00bb). La trib\u00f9 \u00e8 suddivisa in tre generi con oltre 20 specie.\nDescrizione.\nI colobi sono primati relativamente grandi e snelli dotati di lunga coda e arti lunghi e sottili. Hanno teste piuttosto piccole e rotonde e sono privi di guance. Il pollice \u00e8 regredito ad un piccolo moncone nei colobi bianchi e neri (\"Colobus\") e nel colobo verde (\"Procolobus verus\"), mentre nei colobi rossi (\"Piliocolobus\") anche questo \u00e8 del tutto assente. Il pollice residuo dei colobi viene spesso associato ad uno stile di vita arboricolo: una struttura simile \u00e8 presente anche nelle scimmie ragno dell'America meridionale, un gruppo di primati non imparentato con i colobi. Il colore della pelliccia varia a seconda della specie. Le femmine dei colobi rossi e verdi presentano un significativo gonfiore della regione genitale (gonfiore mestruale) durante il periodo fertile. I maschi subadulti di entrambi i generi presentano una caratteristica simile, denominata \"gonfiore pseudo-sessuale\".\nDistribuzione e habitat.\nLa patria dei colobi \u00e8 l'Africa occidentale, centrale e orientale: il loro areale si estende dal Senegal al Kenya e, verso sud, si spinge fino all'Angola e allo Zambia.\nBiologia.\nQueste scimmie abitano prevalentemente nelle foreste, per lo pi\u00f9 pluviali e di mangrovie, ma a volte si incontrano anche nelle praterie alberate. Sono animali diurni che trascorrono gran parte della loro vita sugli alberi. I colobi vivono in gruppi caratterizzati da comportamenti sociali diversi a seconda della specie.\nAlimentazione.\nI colobi si nutrono principalmente di foglie, ma mangiano anche frutta e fiori. Hanno uno stomaco a quattro camere, le cui due superiori fungono da \u00abcamere di fermentazione\u00bb: in esse si trovano dei batteri speciali in grado di scindere la cellulosa; solo allora il cibo predigerito entra nello stomaco inferiore, dove viene ulteriormente scomposto prima di passare nell'intestino. Questo sistema digestivo costituisce un adattamento ad una dieta di foglie povera di nutrienti e si trova in una forma simile anche nei ruminanti.\nRiproduzione.\nIl periodo di gestazione \u00e8 di circa cinque o sei mesi, trascorsi i quali nasce solitamente un unico piccolo. Nei colobi bianchi e neri le femmine del gruppo si prendono cura tutte insieme della prole, mentre presso gli altri generi la madre \u00e8 l'unica responsabile dell'allevamento dei piccoli. I giovani raggiungono la maturit\u00e0 sessuale dopo tre o quattro anni (femmine) o quattro o sei anni (maschi).\nConservazione.\nLa principale minaccia per i colobi \u00e8, da un lato, la caccia cui sono fatti oggetto per la carne e la pelliccia e, dall'altro, la perdita dell'habitat a causa della distruzione delle foreste. A peggiorare le cose, molte specie vivono in paesi dell'Africa occidentale e centrale dove il benessere degli animali viene messo in secondo piano da guerre e tragedie umanitarie. Quasi tutte le specie vengono elencate come vulnerabili, in pericolo o in pericolo critico dalla IUCN.\nTassonomia.\nSi distinguono tre generi per un totale di 23 specie, che differiscono tra loro soprattutto per quanto riguarda il colore della pelliccia:"}
{"id": "2093598", "revid": "1571097", "url": "https://it.wikipedia.org/wiki?curid=2093598", "title": "Tanti saluti", "text": "Tanti saluti \u00e8 un disco del gruppo musicale italiano degli Ex-Otago, pubblicato nel 2007 dalla Riotmaker Records e distribuito dalla Warner.\nPubblicato quattro anni dopo il precedente \"The Chestnuts Time\" il disco segna una svolta nello stile musicale del gruppo, che passa dal pop acustico ad uno ricco di arrangiamenti, orchestrali ed elettronici."}
{"id": "2093601", "revid": "767487", "url": "https://it.wikipedia.org/wiki?curid=2093601", "title": "Lente di Stanhope", "text": "La lente Stanhope o microscopio Stanhope \u00e8 un microscopio a singolo pezzo progettato nel 1779 dallo scienziato e politico inglese Charles Stanhope (1753 -1816) ed impiegato originariamente in ambito biologico.\nEsso \u00e8 formato da una piccola semisfera di vetro crown incollata ad una bacchetta di vetro cilindrica; questa semplice combinazione permette di ottenere degli ingrandimenti molto elevati.\nL'osservazione con lo Stanhope \u00e8 molto semplice. Occorre inumidire il lato piatto del cilindro di vetro e posarvi sopra l'oggetto da esaminare, che deve necessariamente essere molto sottile e trasparente, oppure porre una goccia d'acqua con dei protozoi o delle diatomee."}
{"id": "2093606", "revid": "30610", "url": "https://it.wikipedia.org/wiki?curid=2093606", "title": "Highlander II, il ritorno", "text": ""}
{"id": "2093608", "revid": "729019", "url": "https://it.wikipedia.org/wiki?curid=2093608", "title": "Assedio di Breda (1637)", "text": "Nel 1637, durante la guerra delle Fiandre che la Repubblica delle Sette Province Unite conducevano contro la Spagna al fine di conseguire la propria indipendenza, la citt\u00e0 di Breda, sotto il controllo spagnolo, fu assediata dalle truppe olandesi sotto il comando di Federico Enrico d'Orange.\nL'assedio, della durata di quasi tre mesi, si concluse con la resa della guarnigione spagnola e l'occupazione della citt\u00e0 da parte delle forze olandesi. A partire da questo momento Breda pass\u00f2 definitivamente a far parte delle Provincie Unite olandesi.\nContesto.\nNel 1566-68 nelle provincie del nord dei Paesi Bassi, parte del Impero spagnolo, cominci\u00f2 una serie di rivolte contro la Spagna che sfociarono nella guerra degli ottant'anni o guerra delle Fiandre, nella quale gli olandesi lottavano per conseguire la loro indipendenza dalla corona spagnola. Nel 1579 queste provincie si riunirono nell'Unione di Utrecht formando la Repubblica delle Sette Province Unite, che nel 1581 dichiar\u00f2 unilateralmente la sua indipendenza mediante il cosiddetto atto d'abiura.\nLa guerra tra la Spagna e le Provincie Unite (con l'appoggio dell'Inghilterra) si prolung\u00f2 durante il primo terzo del XVII secolo, richiedendo a entrambe le parti elevati costi economici ed umani. Nel 1618 inizi\u00f2 in Europa la guerra dei trent'anni e nel 1635 la Francia dichiarava la guerra alla Spagna. Felipe IV regnava in Spagna e Ferdinando d'Austria era governatore dei Paesi Bassi spagnoli.\nFederico Enrico d'Orange era statolder delle Province Unite. Al principio del 1630, Federico-Enrico persegu\u00ec la politica di conquistare \u2014 o liberare, secondo il punto di vista olandese \u2014 gran parte dei Paesi Bassi spagnoli con l'appoggio francese. Riusc\u00ec in parte nei suoi intenti avanzando lentamente lungo la valle della Mosa ad est, e occupando Venlo, Roermond e Maastricht.\nBreda.\nLa citt\u00e0 di Breda, nella provincia de Brabante, era stata oggetto di varie battaglie e assedi durante la guerra. Dopo l'assedio di Breda del 1577, nel 1581 la presero le forze spagnole; nel 1590 la ripresero gli olandesi, e nel 1625 Ambrogio Spinola l'aveva conquistata nuovamente per la Spagna dopo l'assedio di Breda del 1624/25. Omer Fourdin era governatore della citt\u00e0, incaricato della difesa.\nPer marciare verso Bruxelles, Federico Enrico doveva recuperare Breda, la \"daga che punta al cuore della Repubblica\" ed anticamente il possesso pi\u00f9 importante della Casa d'Orange nei Paesi Bassi.\nPreparativi.\nSu istanza dell'ambasciatore di Richelieu, agli inizi del maggio 1637 gli Stati Generali della Repubblica delle Sette Province Unite avevano riunito a Fort Rammekens una grande flotta con un esercito di circa 14.000 uomini e 4.000 cavalli, il cui obiettivo era attaccare Dunkerque. Impossibilitati a salpare a causa delle condizioni climatiche avverse che durarono varie settimane e tenendo conto dei preparativi che gli spagnoli avevano fatto contro questo piano, Federico Enrico decise di annullare l'attacco a Dunkerque e marciare con le sue forze verso Breda.\nAssedio.\nIl 21 luglio 1637, le truppe olandesi sotto il comando di Enrico Casimiro di Nassau-Dietz cercarono di prendere la citt\u00e0 con un assalto di sorpresa per\u00f2 furono respinte. Il 23 luglio, con l'arrivo di Federico Enrico inizi\u00f2 l'assedio vero e proprio. Guglielmo II d'Orange, che aveva solo 13 anni, accompagnava suo padre Federico Enrico.\nFerdinando d'Asburgo stava marciando con il grosso delle sue forze in soccorso di Landrecies e dell'Hainaut che le truppe francesi stavano assediando. Invi\u00f2 il conte Giovanni di Nassau (cugino di Guglielmo di Nassau-Siegen, che combatteva nelle file dei Paesi Bassi) a capo di una forza di 5.000 fanti e 2.000 cavalli con l'intenzione di entrare a Breda per soccorrerla. Giovanni di Nassau non fu in grado di attraversare le linee olandese e dovette ritirarsi.\nL'esercito olandese circond\u00f2 la citt\u00e0 con un sistema di trincee, che permise di avanzare fino alle porte al coperto. Il 1\u00ba settembre, il fossato era stato riempito in due posti ma la guarnigione continuava a resistere ferocemente, tenendo gli attaccanti fuori. Il 6 de ottobre, obbligato dalla mancanza di munizioni e dalle malattie sofferte dagli assediati durante il tempo che dur\u00f2 l'assedio, il governatore Fourbin propose agli olandesi la sua resa e il ritiro con onore, che fu concessa da Federico Enrico ed l'11 ottobre alle 11 della mattina lasciarono la citt\u00e0 con il rullare dei tamburi, ritirandosi a Malines.\nDurante l'assedio, l'artiglieria olandese spar\u00f2 23.000 proiettili contro le fortificazioni della citt\u00e0.\nConseguenze.\nLa presa di Breda, sommata alla presa di Boscoducale nel 1629 e alla cattura di Maastricht, nel 1632 permise agli olandesi di rendere sicuro il commercio della Zelanda e le frontiere olandesi contro gli attacchi delle forze spagnole. La citt\u00e0, il cui controllo era passato dall'uno all'altro contendente varie volte durante la guerra delle Fiandre, rimase definitivamente sotto il dominio delle Provincie Unite.\nLa vittoria olandese conferm\u00f2 lo stadholder Federico Enrico d'Orange nel suo ruolo di capo militare, per essere riuscito a conquistare in solo sette settimane la stessa citt\u00e0, mentre Ambrogio Spinola aveva impiegato undici mesi, durante l assedio di Breda del 1625. Dopo la conquista, Federico Enrico ordin\u00f2 di riparare e migliorare le fortificazioni della citt\u00e0 per renderla sicura contro possibili attacchi spagnolo.\nL'appoggio della Francia alle Province Unite, che costitu\u00ec un importante aiuto nella lotta contro la Spagna, lo scoppio nel 1640 della guerra di restaurazione portoghese e la sollevazione della Catalogna del 1640, aggravando la situazione militare spagnola, furono la causa del progressivo ritiro del tercio spagnolo dai nei Paesi Bassi. La guerra delle Fiandre si prolungher\u00e0 fino al 1648, quando con la pace di Vestfalia fu dichiarata definitivamente l'indipendenza delle Provincie Unite.\nL'assedio di Breda del 1637 serv\u00ec come fonte d'inspirazione per pittori e incisori fiamminghi, tra cui Jan van Hilten e Hendrick de Meijer: (\"Uscita delle truppe spagnole da Breda\")."}
{"id": "2093609", "revid": "71433", "url": "https://it.wikipedia.org/wiki?curid=2093609", "title": "La r\u00e8gle du jeu", "text": ""}
{"id": "2093612", "revid": "339392", "url": "https://it.wikipedia.org/wiki?curid=2093612", "title": "Partie de campagne", "text": ""}
{"id": "2093616", "revid": "834", "url": "https://it.wikipedia.org/wiki?curid=2093616", "title": "Le Hameau de la Reine", "text": ""}
{"id": "2093618", "revid": "486946", "url": "https://it.wikipedia.org/wiki?curid=2093618", "title": "Amministrazioni pubbliche", "text": ""}
{"id": "2093619", "revid": "125870269", "url": "https://it.wikipedia.org/wiki?curid=2093619", "title": "Tornante", "text": "Il tornante, anche detto tourniquet o curva di ritorno, \u00e8 la parte curvilinea di un tracciato stradale o ferroviario, la cui proiezione orizzontale presenta un angolo centrale prossimo a 180\u00b0, con andamento medio similare a quello di una semicirconferenza.\nDescrizione.\nLa denominazione deriva dal fatto che i due rettifili congiunti da questo tipo di curva hanno un andamento pressappoco parallelo e, pertanto, chi segue il tracciato si trova ad ogni rettifilo in direzione opposta rispetto a quello precedente, con l'impressione di tornare al punto di partenza. \nFino alla prima met\u00e0 del XX secolo era pi\u00f9 utilizzata la parola: \"tourniquet\", mutuata dalla lingua francese nella quale tuttavia il termine ha un significato completamente diverso."}
{"id": "2093623", "revid": "767487", "url": "https://it.wikipedia.org/wiki?curid=2093623", "title": "Fermaglio", "text": "Il fermaglio (a volte chiamato anche con il suo equivalente inglese clip) \u00e8 un oggetto che serve a mantenere i capelli in una determinata acconciatura, tramite un sistema di apertura e chiusura \"a pinza\". \nContemporaneamente alla loro pi\u00f9 immediata utilit\u00e0 pratica i fermagli hanno molto spesso anche una funzione decorativa, tramite forme e colori particolari.\nRealizzati in svariati materiali, che vanno dal ferro al legno, fino ad arrivare a quelli pi\u00f9 economici realizzati in plastica, i fermagli venivano utilizzati gi\u00e0 dagli antichi assiri ed egiziani per decorare e mantenere la propria acconciatura. Alcuni di questi oggetti erano di gran lusso, spesso realizzati in materiali preziosi. I fermagli moderni invece nascono nel 1901 da un'invenzione del neozelandese Ernest Godward. "}
{"id": "2093625", "revid": "6923", "url": "https://it.wikipedia.org/wiki?curid=2093625", "title": "Solido stradale", "text": "Il solido stradale \u00e8 tutta la composizione che sta al di sotto della strada ed \u00e8 suddivisa in pavimentazione (che protegge il tutto dagli agenti atmosferici) e dalla fondazione (che resiste a tutto il carico).\nNella fondazione (generalmente profonda un metro) si trovano, in ordine, gli strati di terreno compatto, terreno di riporto, strato anticapillare e misto granulometrico calcareo. Subito sopra la fondazione si trovano gli strati di pavimentazione che in ordine sono: misto granulometrico bituminato, strato chiuso e il tappetino di usura.\nLa piattaforma o solido stradale \u00e8 composta dalla carreggiata (la superficie dove transitano i veicoli), suddivisa in corsie, dalle banchine (fasce laterali che possono essere opere di drenaggio o zone di emergenza) e dalle delimitazioni (possono essere rigide o flessibili)."}
{"id": "2093633", "revid": "228587", "url": "https://it.wikipedia.org/wiki?curid=2093633", "title": "Municipalit\u00e0 locale di Naledi", "text": ""}
{"id": "2093638", "revid": "37401", "url": "https://it.wikipedia.org/wiki?curid=2093638", "title": "De Republica", "text": ""}
{"id": "2093642", "revid": "339392", "url": "https://it.wikipedia.org/wiki?curid=2093642", "title": "Ritmi", "text": ""}
{"id": "2093644", "revid": "20377083", "url": "https://it.wikipedia.org/wiki?curid=2093644", "title": "Arrangiamenti", "text": ""}
{"id": "2093645", "revid": "729019", "url": "https://it.wikipedia.org/wiki?curid=2093645", "title": "Mark Vanderloo", "text": "Carriera.\nDopo aver studiato storia all'universit\u00e0 di Amsterdam, Mark Vanderloo entra casualmente nel mondo della moda all'et\u00e0 di 22 anni.\n\u00c8 stato il principale modello per le campagne pubblicitarie di Hugo Boss dal 2005 in poi, ed ha lavorato in seguito anche per importanti marchi come Calvin Klein, Donna Karan, Armani, Valentino, Trussardi e Guess?. Attualmente Vanderloo \u00e8 sotto contratto per la Wilhelmina Models, una agenzia di New York. Tra la fine del 2009 e l'inizio del 2010 ha partecipato alla pubblicit\u00e0 di Calzedonia uomo.\nOltre alle sue attivit\u00e0 nel mondo della moda, Vanderloo ha prestato i propri lineamenti per la creazione del personaggio principale, il comandante Shepard, della serie di videogiochi \"Mass Effect\".\nVanderloo \u00e8 recentemente comparso nell'undicesima stagione del reality show \"America's Next Top Model\".\nVita privata.\nDopo essere stato sposato con la collega Esther Ca\u00f1adas, Vanderloo ha attualmente una relazione con la fotomodella Robine van der Meer, dalla quale ha avuto due figli: Emma Paula (2004) e Mark (2005)."}
{"id": "2093648", "revid": "1543377", "url": "https://it.wikipedia.org/wiki?curid=2093648", "title": "Municipalit\u00e0 locale di Kagisano", "text": "La municipalit\u00e0 locale di Kagisano (in inglese Kagisano Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Dr Ruth Segomotsi Mompati, nella provincia del Nordovest.\nNel 2016 \u00e8 stata soppressa e accorpata alla municipalit\u00e0 locale di Molopo per costituire la municipalit\u00e0 locale di Kagisano/Molopo.\nIl suo territorio si estendeva su una superficie di ed era suddiviso in 12 circoscrizioni elettorali (\"wards\"). Il suo codice di distretto era NW391.\nGeografia fisica.\nConfini.\nLa municipalit\u00e0 locale di Kagisano confinava a nord e a nordest con quella di Molopo, a est con quella di Naledi, a sud con quella di Greater Taung e a ovest con quella di Joe Morolong (Kgalagadi - Capo Settentrionale)."}
{"id": "2093650", "revid": "834", "url": "https://it.wikipedia.org/wiki?curid=2093650", "title": "How to Lie with Statistics", "text": ""}
{"id": "2093653", "revid": "144796", "url": "https://it.wikipedia.org/wiki?curid=2093653", "title": "Simone da Corbetta", "text": "Biografia.\nDi lui si sa che visse nella piena et\u00e0 della lombarda trecentesca, aggiungendovi accenti cortesi, pur mantenendo una cultura antiquata, conforme ai modelli della cultura corrente gradita ai Visconti nel Trecento. Fu vicino alla scuola del senese Simone Martini, di cui forse fu anche allievo.\nOriginario di Corbetta (MI) oper\u00f2 prevalentemente in ambito milanese, dipingendo personalmente alcuni affreschi nella chiesa di Santa Maria dei Servi di Milano di cui l'opera maggiore \"Madonna col Bambino, santa Caterina, sant'Orsola, san Giorgio ed il devoto Teodorico da Coira\" realizzato nel 1382, che si trova oggi alla Pinacoteca di Brera, nella prima sala, dopo essere passato di propriet\u00e0 dal Museo Archeologico di Milano appena dopo la demolizione della Chiesa di Santa Maria dei Servi nel 1847.\nCon la propria scuola realizz\u00f2 l'Affresco della Crocefissione per la Cappella Ducale della Chiesa di San Cristoforo sul Naviglio.\nNel paese natale gli \u00e8 stata dedicata la locale scuola media e un tratto della ex SS11 che attraversa il territorio comunale."}
{"id": "2093654", "revid": "1543377", "url": "https://it.wikipedia.org/wiki?curid=2093654", "title": "Municipalit\u00e0 locale di Molopo", "text": "La municipalit\u00e0 locale di Molopo (in inglese Molopo Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Dr Ruth Segomotsi Mompati, nella provincia del Nordovest.\nNel 2016 \u00e8 stata soppressa e accorpata alla municipalit\u00e0 locale di Kagisano per costituire la municipalit\u00e0 locale di Kagisano/Molopo.\nIl suo territorio si estendeva su una superficie di ed era suddiviso in 4 circoscrizioni elettorali (\"wards\"). Il suo codice di distretto era NW395.\nGeografia fisica.\nConfini.\nLa municipalit\u00e0 locale di Molopo confinava a est con quella di Rat Lou (Ngaka Modiri Molema), a sudest con quella di Naledi, a sud con quella di Kagisano, a sudovest con quella di Joe Morolong (Kgalagadi/Capo Settentrionale), a ovest con Area della Gestione del Distretto NCDMA45 e a nord e a ovest con il Botswana."}
{"id": "2093657", "revid": "339392", "url": "https://it.wikipedia.org/wiki?curid=2093657", "title": "Curva circolare", "text": ""}
{"id": "2093662", "revid": "767487", "url": "https://it.wikipedia.org/wiki?curid=2093662", "title": "Curva a raggio variabile", "text": "Si dice a raggio variabile una curva conformata in modo tale da permettere la transizione continua dal raggio di curvatura infinito (curvatura nulla) che caratterizza il tratto rettilineo, fino al valore (finito) del raggio della tratto di curva circolare: il problema che si pone \u00e8 quello di evitare la discontinuit\u00e0 nel passaggio del raggio di curvatura dall'uno all'altro dei due valori, che si ripercuote in una dannosa discontinuit\u00e0 dell'accelerazione centripeta. Il problema \u00e8 di interesse per questioni connesse alla sicurezza stradale e ferroviaria.\nAl disegno della curva \u00e8 affidato anche il compito di introdurre gradualmente la sopraelevazione ferroviaria o stradale, vale a dire il sollevamento del margine esterno del profilo della curva, utilizzato per creare una pendenza verso l'interno che contrasti gli effetti dell'accelerazione centrifuga sui veicoli in moto.\nMatematica e fisica delle curve di transizione.\nPer comprendere meglio la natura del fenomeno si pu\u00f2 prendere ad esempio il semplice caso di un mezzo che percorra a velocit\u00e0 di modulo costante un rettilineo (cosiddetto \"moto rettilineo uniforme\"), al termine del quale sia presente una curva circolare da percorrere anch'essa a velocit\u00e0 costante in modulo (cosiddetto \"moto circolare uniforme\"): nel punto di raccordo fra i due tratti si avr\u00e0 il passaggio istantaneo da un'accelerazione centripeta nulla (tratto rettilineo) a un'accelerazione centripeta di valore (costante) diverso da zero(tratto circolare). In questo caso, l'accelerazione passer\u00e0 istantaneamente da zero a un valore il cui modulo \u00e8 pari a \"v\"2/\"r\", in cui \"r\" indica il raggio della curva (costante, in questo esempio) e \"v\" il valore scalare della velocit\u00e0 (anch'essa supposta costante in modulo). \nLa ragione matematica profonda che permette all'accelerazione di presentare delle discontinuit\u00e0 risiede nel fatto che le equazioni del moto, in base alle leggi di Newton, si ottengono come soluzioni di equazioni differenziali del secondo ordine. Non \u00e8 assicurata quindi l'esistenza di una derivata della legge oraria del moto di ordine superiore al secondo, che sarebbe in grado di garantire, \"a fortiori\", la continuit\u00e0 dell'accelerazione. \nPer evitare la discontinuit\u00e0 del raggio, lo strumento teorico utilizzato allo scopo \u00e8 costituito dalle spirali di Eulero, cio\u00e8 quelle curve la cui curvatura \u00e8 una funzione lineare della lunghezza d'arco: un esempio molto comune \u00e8 fornito dalla clotoide. Altri esempi sono la parabola cubica e la lemniscata. Nella pratica, si utilizzano anche altre curve che costituiscono approssimazioni empiriche o interpolazioni delle vere spirali.\nEffetti della discontinuit\u00e0 del raggio di curvatura.\nLa discontinuit\u00e0 nell'accelerazione centripeta pu\u00f2 avere ripercussioni negative sulla tenuta meccanica dei veicoli ferroviari: tali effetti indesiderati vengono a volte sperimentati nei bruschi contraccolpi che si avvertono, durante un viaggio ferroviario, nei passaggi veloci in zone in cui sono presenti scambi ferroviari. Il fenomeno pu\u00f2 essere particolarmente evidente qualora ci si trovi nella zona di passaggio tra due vagoni. \nNel caso della guida stradale, l'uso di una curva a raggio variabile permette al guidatore di impostare gradualmente la curva. Nell'ingegneria stradale il problema non \u00e8 dovuto al contraccolpo, ma a una dispersione statistica delle traiettorie dei veicoli che impostano la curva. La variazione istantanea di curvatura, infatti, dovrebbe essere affrontata con una sterzata istantanea, ci\u00f2 ovviamente \u00e8 impossibile, poich\u00e9 l'esecuzione di ogni movimento richiede un certo lasso di tempo e, inoltre, l'utente non si rende conto immediatamente del tipo di geometria stradale che sta affrontando. Ne consegue la possibilit\u00e0 che il guidatore scelga traiettorie alternative che possono determinare problemi per la sicurezza stradale."}
{"id": "2093668", "revid": "20377378", "url": "https://it.wikipedia.org/wiki?curid=2093668", "title": "Musica d'avanguardia", "text": ""}
{"id": "2093683", "revid": "198277", "url": "https://it.wikipedia.org/wiki?curid=2093683", "title": "Michelle Ferrari", "text": "Biografia.\nFiglia della scrittrice Alba Latella, diplomata in ragioneria, ha iniziato la carriera nel porno nel 2005. La stessa Michelle ha descritto cos\u00ec i suoi inizi: \u00abho iniziato per scherzo, con il mio ex ragazzo. Dopo aver frequentato dei club priv\u00e8, abbiamo deciso di produrre un film amatoriale per rivederci. Poi \u00e8 arrivato il successo\u00bb. Il suo ragazzo dell'epoca \u00e8 poi divenuto anch'egli attore porno con il nome di Luca Rinaldi.\n\u00c8 stata successivamente notata dal regista Marzio Tangeri, specializzato nel settore. Ha cos\u00ec iniziato a girare film professionali per la regia di Tangeri, anche manager e agente dell'attrice, il quale le ha inoltre trovato il nome d'arte di Michelle Ferrari, \u00abscelto per la mia somiglianza con Michelle Hunziker, ma anche perch\u00e9 quando ho cominciato c'erano pochissime italiane e il nome straniero aiutava e incuriosiva\u00bb. Ha rivelato di aver incominciato a girare pellicole a luci rosse solo per continuare a trasgredire, \u00abpoi con il tempo \u00e8 arrivato il \"business\" ed ho iniziato a guadagnare. Per me comunque resta un divertimento, lo faccio per il mio piacere\u00bb.\nL'attrice realizza circa un paio di film porno l'anno, mentre nei fine settimana si esibisce in locali per adulti; nel resto dell'anno gestisce, insieme alla sorella e alla madre, un agriturismo nella collina di Marinasco, non lontano da La Spezia. Il suo orientamento \u00e8 bisessuale; ha dichiarato che nel sesso preferisce \u00abessere padrona con gli uomini e schiava con le donne\u00bb.\n\u00c8 divenuta nota al pubblico anche per la forte somiglianza con la nota showgirl e conduttrice televisiva Michelle Hunziker, cosa che la stessa Ferrari ha in parte sfruttato; si era inizialmente sparsa la voce che fosse stata citata in giudizio da quest'ultima, voce poi smentita della stessa Hunziker.\nIn televisione \u00e8 stata ospite in numerose trasmissioni, come \"Il bivio - Cosa sarebbe successo se...\", \"Le iene\" e \"Lucignolo\" su Italia 1; il \"Maurizio Costanzo Show\", \"Tutte le mattine\" e \"Mattino cinque\" su Canale 5; \"Senza fine\" su Rai 3; \"Dodicesimo round\" e \"La grande notte\" (con Gene Gnocchi) su Rai 2. Ha partecipato inoltre a \"Sexy camera all'italiana\" su FX, \"Sexy Angels\" su Comedy Central e \"Lemon Party\" su Alice Home TV. Nel 2009 ha affiancato I Turbolenti nel programma \"Il filmaccio\" di Comedy Central, dove ogni settimana ha reinterpretato i classici della commedia erotica all'italiana degli anni 70 e 80 del Novecento.\nLa sua attrice preferita \u00e8 stata Moana Pozzi, in cui Michelle si identifica profondamente: \u00ab[lei] ha sempre ammesso di aver fatto una scelta consapevole, si \u00e8 infatti avvicinata al mondo della pornografia solo per piacere, non aveva certo bisogno di soldi o successo, in questo penso di assomigliare moltissimo\u00bb. Nel 2007 ha pubblicato per Arnoldo Mondadori Editore un'autobiografia chiamata proprio \"Volevo essere Moana\"; il romanzo \u00e8 uscito in contemporanea con quello della madre, \"Ho trovato il punto G nel cuore\". Dal 2009 si dedica anche a produzioni del genere \"tickling\". Da luglio 2010 cura, insieme alla mamma, un blog.\nL'11 gennaio 2012 annuncia la sua candidatura alle elezioni comunali di La Spezia per il Movimento 5 Stelle; candidatura successivamente ritirata dalla stessa forza politica in seguito al clamore suscitato. Nell'ottobre dello stesso anno inizia un nuovo progetto di \"reality\" a sfondo \"hard\" insieme a Giada Da Vinci, \"XXX Fucktory\", con l'obiettivo di coinvolgere in scena i propri fan."}
{"id": "2093687", "revid": "74801", "url": "https://it.wikipedia.org/wiki?curid=2093687", "title": "Rhoda Broughton", "text": "Biografia.\nSpinta anche dalla parentela con Sheridan le Fanu, pubblic\u00f2 i suoi primi lavori sul Dublin University Magazine (nel 1867). Ebbe difficolt\u00e0 nel trovare un editore ma alla fine riusc\u00ec a pubblicare diversi racconti. I suoi romanzi erano molto veloci quando era giovane e molto lenti quando non era pi\u00f9 giovane, non riuscendo mai ad adattarsi alle esigenze.\nOpere.\nNumerose sono state le opere che ha scritto durante la sua vita:"}
{"id": "2093693", "revid": "161374", "url": "https://it.wikipedia.org/wiki?curid=2093693", "title": "Pars Occidentalis", "text": ""}
{"id": "2093695", "revid": "125773187", "url": "https://it.wikipedia.org/wiki?curid=2093695", "title": "I pinguini di Madagascar", "text": "I pinguini di Madagascar (\"The Penguins of Madagascar\") \u00e8 una serie televisiva a cartoni animati, andata in onda su Nickelodeon negli Stati Uniti dal 2008 al 2015; in Italia \u00e8 stata trasmessa da Nickelodeon dal 2009 al 2013. \u00c8 una serie spin-off del franchise di Madagascar, la serie \u00e8 ambientata dopo \"Madagascar 2\" (2008) e un anno prima di \"Madagascar 3 - Ricercati in Europa\" (2012).\nTrama.\nLa serie segue le avventure dei pinguini Skipper, Kowalski, Rico e Soldato, inquadrati in una sorta di unit\u00e0 militare supertecnologica che si dedica a missioni pi\u00f9 o meno improbabili, dalla protezione degli altri animali dello zoo di Central Park, come ad esempio quando arriva un nuovo ospite che minaccia le abitudini degli animali, al rimediare ai pericoli provocati da malfunzionamenti delle invenzioni dello scienziato del gruppo (macchine del tempo, nanorobot, congegni per far spostare gli oggetti a distanza ecc.). Il gruppo dovr\u00e0 anche vedersela con i guai combinati dal vanaglorioso e pasticcione Re Julien, spedito nello zoo con Maurice e Mortino da una cassa dal Madagascar (come mostrato nella sigla iniziale).\nGli altri animali dello zoo (gorilla, scimpanz\u00e9, lontre e tanti altri) e di Central Park di New York, il personale e i visitatori abituali del giardino zoologico ed alcuni antagonisti della serie (tra cui un agente segreto umano, una pulcinella di mare, un grosso topo di fogna e uno scoiattolo di colore rosso), come il malvagio Dottor Blowhole, un delfino scienziato pazzo che vuole conquistare il mondo, il pi\u00f9 grande nemico dei pinguini, completano il cast della serie.\nPersonaggi.\nI pinguini.\nCompaiono in alcuni episodi anche:\nFilm.\nNel 2014, la DreamWorks ha prodotto un film basato sulla serie. Ambientato dopo gli eventi di Madagascar 3 - Ricercati in Europa, il film si concentra sui pinguini che cercano di fermare un polpo parlante di nome Dave che vuole trasformare tutti i pinguini del mondo in mostri come vendetta per avergli portato via il suo pubblico quando era un animale dello zoo."}
{"id": "2093696", "revid": "834", "url": "https://it.wikipedia.org/wiki?curid=2093696", "title": "Sharpe's Havoc", "text": ""}
{"id": "2093697", "revid": "315424", "url": "https://it.wikipedia.org/wiki?curid=2093697", "title": "Dialetto Insubre", "text": ""}
{"id": "2093701", "revid": "834", "url": "https://it.wikipedia.org/wiki?curid=2093701", "title": "Sharpe's Tiger", "text": ""}
{"id": "2093703", "revid": "834", "url": "https://it.wikipedia.org/wiki?curid=2093703", "title": "Sharpe's Prey", "text": ""}
{"id": "2093705", "revid": "112166780", "url": "https://it.wikipedia.org/wiki?curid=2093705", "title": "Kaproni Bulgarski", "text": "La Kaproni Bulgarski era una azienda aeronautica bulgara, sussidiaria dell'italiana Caproni, produttrice di velivoli Caproni su licenza oltre che di varianti progettate internamente.\nStoria.\nLa ditta Avia, fondata come sussidiaria della ditta cecoslovacca Aero nel 1926 a Kasanlak in Bulgaria, venne acquisita nel 1930 dalla Caproni. La ditta principalmente produsse su licenza i velivoli della Casa Madre, ma svilupp\u00f2 anche alcuni progetti indipendenti, come KB 11 Fazan (fagiano in lingua bulgara). Il 15 settembre 1942 la ditta venne nazionalizzata, e ribattezzata DSF Kasanlak. I direttori tecnici italiani Carlo Maria Calligaris e Picini rimasero comunque al loro posto.\nProduzione.\nI velivoli della ditta erano designati dalla sigla KB, seguita da un numero progressivo, a partire dal KB 1, la versione del Ca.100 prodotta in Bulgaria. I modelli prodotti su licenza spesso avevano una motorizzazione differente da quella del modello originale.\n(*) \"Chuchuliga\", \"Papagal\" e \"Fazan\" in lingua bulgara significano rispettivamente: Allodola, Pappagallo e Fagiano."}
{"id": "2093708", "revid": "287204", "url": "https://it.wikipedia.org/wiki?curid=2093708", "title": "Kennard", "text": ""}
{"id": "2093710", "revid": "1305772", "url": "https://it.wikipedia.org/wiki?curid=2093710", "title": "Sharpe's Rifles", "text": ""}
{"id": "2093711", "revid": "155136", "url": "https://it.wikipedia.org/wiki?curid=2093711", "title": "Imperatori romani d'Oriente", "text": ""}
{"id": "2093712", "revid": "204012", "url": "https://it.wikipedia.org/wiki?curid=2093712", "title": "Baronetti", "text": ""}
{"id": "2093721", "revid": "834", "url": "https://it.wikipedia.org/wiki?curid=2093721", "title": "The Winter King", "text": ""}
{"id": "2093722", "revid": "125742377", "url": "https://it.wikipedia.org/wiki?curid=2093722", "title": "Nicola Trussardi", "text": " \nHa assunto la direzione dell'azienda di famiglia nel 1970, trasformandola da piccolo laboratorio artigianale per la produzione di guanti in un brand internazionale. In suo nome \u00e8 stata istituita la Fondazione Nicola Trussardi. Trussardi muore in un incidente stradale il 13 aprile 1999, dopo aver perso il controllo della sua Mercedes-Benz, mentre percorreva la Tangenziale Est di Milano, andando a colpire la cuspide dell'uscita di Cascina Gobba. Anche suo figlio Francesco morir\u00e0 quattro anni dopo in un incidente stradale con la sua Ferrari 360, all'et\u00e0 di 27 anni.\nGli inizi.\nNicola Trussardi nasce a Bergamo, Lombardia nel 1942. Si laurea in Economia e Commercio presso l'Universit\u00e0 Cattolica del Sacro Cuore.\nCarriera.\nNel 1970 Nicola Trussardi entra nell'azienda di famiglia che il nonno Dante Trussardi aveva fondato nel 1910 come laboratorio artigianale di guanti. Verso la fine degli anni '70, dopo la morte del padre, Nicola assume il comando dell'azienda, trasformandola in una delle pi\u00f9 importanti \"maison\" italiane, che ha contribuito a diffondere il made-in-Italy nel mondo. Nicola decide di ampliare la produzione ad altri accessori di lusso, oltre ai guanti, e nel 1973 crea il famoso logo del levriero. Qualche anno dopo lancia la prima collezione di giacche in pelle, che verr\u00e0 ben presto allargata fino a diventare una linea di pr\u00eat-\u00e0-porter, rivolta, sin dagli anni '80, a diverse tipologie di clientela: donna, uomo, bambino. Nel 1985 quella che in origine era una piccola azienda di famiglia vale gi\u00e0 182 milioni di dollari, con circa 120 tra boutique e negozi in franchise presenti in tutto il mondo. Inoltre, lavora in prima persona ad alcuni progetti speciali dell'azienda Trussardi, come per esempio il design d'interni per velivoli ed elicotteri.\nNel 1988 Nicola disegna le divise per gli atleti italiani in occasione delle Olimpiadi Giochi olimpici del 1988 a Seoul, Corea del Sud. Successivamente, in occasione della presentazione della collezione Trussardi del 1989, diffonde un messaggio di protesta contro la deforestazione delle foreste pluviali nel mondo e l'impiego di vera pelliccia animale: Nicola utilizza infatti solo ecopelle per i capi della sua collezione e inserisce una lettera di protesta contro la deforestazione all'interno delle borse omaggio consegnate agli ospiti all'ingresso della sfilata. Durante tutta la sua carriera, si dedica attivamente a promuovere nel mondo il marchio del \"Made in Italy\" e la moda italiana in generale. All'epoca della sua morte avvenuta nel 1999, l'azienda Trussardi vale circa 480 milioni di dollari. Nicola Trussardi \u00e8 stato anche costumista per importanti rappresentazioni teatrali sia in Europa che negli Stati Uniti.\nHa infatti realizzato i costumi di scena per la pi\u00e8ce \u201cBestia da Stile\u201d di Pier Paolo Pasolini al Teatro Valle di Roma nel novembre del 1985; per il \u201cMacbeth\u201d di Giuseppe Verdi all'Arena di Verona nel settembre del 1986; e per lo spettacolo di danza \u201cLe Divine\u201d messo in scena a piazza dei Miracoli, Pisa, nel settembre del 1987.\nMarino alla Scala.\nNel 1996 Trussardi apre i propri spazi all'interno di Palazzo Marino alla Scala, in Piazza della Scala, proprio di fronte al famoso teatro milanese: oltre alla boutique Trussardi, la struttura ospita uno showroom, un bar e un ristorante. L'acquisto degli spazi risale al 1989 e Nicola spende circa 67 milioni di dollari in sette anni per la ristrutturazione dell'edificio, i cui lavori si sono trascinati per diverso tempo a causa di un contenzioso con l'amministrazione comunale. Il palazzo risale al 1876 ed \u00e8 stato ristrutturato in stile neo-manierista ad opera dei due artisti olandesi Ben Van Os e Rainer Van Brummelen. Nel 1996 nel palazzo sono stati esibiti per la prima volta i 150 disegni inediti di Pablo Picasso.\nAltre iniziative.\nNicola Trussardi ha realizzato tante altre iniziative, tra cui la costruzione del Palatrussardi di Milano, che ha ospitato importanti concerti pop e rock di artisti come Frank Sinatra, Liza Minnelli, e Sammy Davis, Jr. Ha inoltre collaborato alla creazione di una Innocenti Mini (1959). La Fondazione Nicola Trussardi \u00e8 un'istituzione no-profit per la promozione della cultura e dell'arte contemporanea presieduta da Beatrice Trussardi. Dal 2003 la Fondazione ha orientato le proprie risorse nella realizzazione di eventi ed esposizioni temporanee d'arte contemporanea negli spazi pubblici della citt\u00e0 di Milano. Nel 2009 la Fondazione ha partecipato alla Biennale di Venezia, all'interno della rassegna curata da Daniel Birnbaum, rendendo possibile, grazie alla propria sponsorizzazione, la realizzazione dell'imponente installazione sonora dell'artista Roberto Cuoghi. Nel 2013 proprio alla Biennale di Venezia la Fondazione ha celebrato il suo decimo anniversario.\nNicola \u00e8 stato inoltre ideatore e sostenitore del progetto \"Citt\u00e0 della Moda\", un'area all'interno di Milano, in cui stilisti e maison potessero avere le proprie boutique e che potesse ospitare tutte le sfilate e gli eventi legati alla citt\u00e0. Il progetto viene abbandonato dopo la morte di Nicola, ma \u00e8 stato recentemente ripreso e realizzato nell'area milanese di Garibaldi-Repubblica.\nVita personale.\nNicola Trussardi \u00e8 stato un grande sostenitore della cultura milanese e un collezionista di raffinate sculture. Era proprietario di una villa sull'Isola d'Elba, nella quale spesso intratteneva i suoi ospiti. Ha avuto quattro figli, due maschi e due femmine: Beatrice (nata nel 1971), Francesco (nato nel 1976 e morto nel 2003), Gaia (nata nel 1980) e Tomaso (nato nel 1983, ex marito della conduttrice Michelle Hunziker) dalla moglie Maria Luisa Gavazzeni, che ha lavorato con lui durante tutta la sua carriera come direttore creativo della maison. Appassionato di motoscafi e di velivoli, era inoltre un pilota amatoriale e si divertiva a volare con il suo aereo privato Citation II. Nicola Trussardi muore in un incidente stradale il 13 aprile 1999, dopo aver perso il controllo della sua Mercedes-Benz mentre percorreva la Tangenziale Est di Milano.\nLa salma di Trussardi \u00e8 stata tumulata nella tomba di famiglia al Cimitero monumentale di Bergamo."}
{"id": "2093724", "revid": "713714", "url": "https://it.wikipedia.org/wiki?curid=2093724", "title": "Colli di Monte Bove", "text": "Colli di Monte Bove \u00e8 una frazione di circa 200 abitanti del comune di Carsoli (AQ), in Abruzzo.\nGeografia fisica.\nIl paese posto a 990 sul versante occidentale del monte Guardia d'Orlando (1353 ), lungo la catena montuosa dei monti Carseolani, tra i territori comunali di Carsoli e Tagliacozzo. Il paese \u00e8 dominato dai resti del castello edificato dai conti dei Marsi tra il IX e il X secolo. Il nucleo urbano che si caratterizza per la presenza delle antiche vie medievali \u00e8 situato lungo il tracciato originario dell'antica via Tiburtina Valeria e della strada statale 5 Via Tiburtina Valeria adeguata negli anni venti del Novecento.\nColli di Monte Bove dista circa 6 chilometri dal capoluogo comunale.\nOrigini del nome.\nIl borgo nel Medioevo veniva chiamato Collem o Colli Catena. \nIl toponimo in passato veniva associato a quello della catena montuosa situata al confine del Regno delle Due Sicilie con lo Stato Pontificio che inibiva il passaggio di bestiame e di mercanzie, se prima non veniva corrisposta la tassa di transito. Questo \u00e8 il motivo per cui il paese assunse la denominazione di Colli Catena.\nIn seguito fu chiamato semplicemente Colli fino al Regio decreto del 13 marzo 1887 quando acquis\u00ec il toponimo contemporaneo.\nStoria.\nIl borgo ebbe origine da uno del posti avanzati dell'antica colonia romana di Carsioli. Posizionato in un punto strategico, fungeva da luogo di rifornimenti e sede di dogana. Sulla traccia di un'antica via preromana, il console Marco Valerio Massimo attorno al 286 a.C. fece costruire la via Tiburtina Valeria, importante arteria che serv\u00ec a collegare il versante tirrenico e romano con le regioni italiche ed adriatiche, passando per il borgo di Colli. Avvenuta la dominazione longobarda a cominciare dal 591 sotto il dominio di re Agilulfo anche questo paese, come tutta la Marsica e la Valeria, fece parte del ducato di Spoleto.\nSucceduto il dominio dei Franchi, Colli pass\u00f2 sotto il controllo dei Berardi \"conti dei Marsi\" fino all'avvento dei Normanni che divisero la contea dei Marsi in tre settori: Albe, Celano e la contea di Carsoli, alla quale il borgo appartenne. Come nel resto della regione anche qui si ebbero ripetute scorribande dei Saraceni, finch\u00e9 questi non furono definitivamente sbaragliati nel 916 tra Carsoli e Colli. Si ebbero pure, verso la met\u00e0 del X secolo, pesanti danni dalle invasioni dei popoli ungari, sino alla loro sconfitta, nei pressi della chiesa di Santa Maria in Cellis.\nI conti dei Marsi, tra il nono e decimo secolo, vi edificarono in posizione di altura una rocca quadrata, per premunire il borgo da possibili invasioni. Qui nacque nel 1079 dalla famiglia Berardi, san Berardo, figlio del conte Berardo e della contessa Teodosia, vescovo marsicano, cardinale e protettore del paese. Il re Carlo I D'Angi\u00f2 port\u00f2 a stabilirsi in questi luoghi le sue genti.\nSecondo alcune fonti la Durlindana, la spada del paladino Orlando, sarebbe stata ritrovata nel territorio di Colli nel corso del XIV secolo, mentre la leggenda narra che il paladino spacc\u00f2 in due la grande roccia con la propria spada e ripos\u00f2 nella fenditura dando origine al nome del monte Guardia d'Orlando.\nIn epoca contemporanea durante la seconda guerra mondiale, nel 1944, il territorio sub\u00ec i bombardamenti aerei degli Alleati anglo-americani mirati a bloccare all'altezza di Sante Marie, di Roccacerro e del valico del monte Bove le comunicazioni stradali e ferroviarie necessarie alla contraerea nazista.\nMonumenti e luoghi d'interesse.\nSiti archeologici.\nLe aree d'interesse archeologico sono situate nei pressi dei resti della torre dell'antico castello di Colli e dell'area adiacente alla via Valeria compresa tra le localit\u00e0 di Santa Lucia e Fontevecchia. A circa due chilometri da Colli una colonna miliare sarebbe stata asportata da un tratto della via Tiburtina Valeria e successivamente posizionata davanti alla chiesa di Santa Maria delle Grazie a Sorbo di Tagliacozzo.\nSociet\u00e0.\nTradizioni e folclore.\nLa festa del patrono di Colli di Monte Bove, San Berardo, si tiene all'inizio di maggio. Il 3 novembre in occasione delle commemorazioni della morte del santo patrono i fedeli di Pescina, comune molto legato al culto del santo, si recano in pellegrinaggio a Colli di Monte Bove.\nInfrastrutture e trasporti.\nStrade.\nLa via Tiburtina Valeria collega Tagliacozzo a Carsoli attraversando il territorio di Colli di Monte Bove. L'arteria svalica il monte Bove (1346 ) nei pressi del bivio per Marsia.\nFerrovie.\nLa ferrovia Roma-Pescara serve la frazione attraverso l'omonima stazione."}
{"id": "2093726", "revid": "125276682", "url": "https://it.wikipedia.org/wiki?curid=2093726", "title": "Salvatore Garofalo", "text": "Biografia.\nSalvatore Garofalo nacque a Torre del Greco (Napoli) il 17 aprile del 1911 da una umile famiglia di artigiani e fu battezzato il 23 aprile nella parrocchia di Santa Croce. \nEntr\u00f2 nel Seminario Arcivescovile di Napoli nel 1925 dove segu\u00ec gli studi liceali e, in seguito, quelli di filosofia. A vedere in lui le grandi potenzialit\u00e0 di studioso e non solo per i meriti scolastici, fu l'allora cardinale di Napoli Alessio Ascalesi, che lo invi\u00f2 a Roma nel 1928 per studiare presso il Pontificio Seminario Romano, presso il quale si laure\u00f2 in teologia nel 1932. \nL'anno successivo, il 23 luglio del 1933, fu ordinato sacerdote dallo stesso cardinale Ascalesi nella cattedrale di Napoli. Sempre il cardinale lo spinse a proseguire gli studi in Scienze Bibliche presso il Pontificio Istituto Biblico di Roma, dove si laure\u00f2 brillantemente nel 1940, per poi tornare a Napoli ad insegnare Sacra Scrittura nel Seminario Arcivescovile. \nFu chiamato a tutti i magisteri pi\u00f9 prestigiosi della sua Napoli e le universit\u00e0 teologiche romane lo ebbero come apprezzato docente. \nFu chiamato presso l'Istituto Orientale di Roma e poi alla Pontificia Universit\u00e0 Urbaniana dove insegn\u00f2 Sacra Scrittura. Fu Rettore Magnifico della stessa Pontificia Universit\u00e0 Urbaniana per ben due mandati, dal 1958 al 1971. \nNel 1947 inizi\u00f2 la direzione dell'opera che pi\u00f9 lo ha reso noto: \"La sacra Bibbia. Volgata latina e traduzione italiana dai testi originali illustrate con note critiche e commentate\", serie di commentari ai libri dell'Antico e del Nuovo Testamento, pubblicata in vari volumi dall'editore Marietti di Torino, nella quale coinvolse i migliori studiosi italiani raggiungendo uno standard che \u00e8 ancora oggi un importante punto di riferimento, e che \u00e8 conosciuta come Bibbia Garofalo. Egli stesso cur\u00f2 \"Il libro dei Re\" nel 1951.\nNel 1948 Garofalo si fece promotore della Fondazione dell'Associazione Biblica Italiana dei professori di Sacra Scrittura, di cui fu il primo presidente, fino al 1954.\nPur coltivando il lavoro biblico a carattere scientifico, continu\u00f2 ad occuparsi della divulgazione biblica, come peraltro aveva iniziato a fare da giovane con testi come \u201cIl peso di Dio e l'angoscia dell'uomo Giobbe\u201d del 1949 e \"Dall'Evangelo agli Evangeli\" del 1959. \nPer portare la Bibbia a livello di tutti, us\u00f2 tutti i \"media\" come la Radio Vaticana e italiana, le conferenze in Italia e all'estero, i gruppi di studio biblici in cenacoli romani e ancora le Novene in San Pietro nel 1977.\nAgli inizi degli anni settanta, quando era canonico della Basilica di Santa Maria Maggiore, diede il proprio contributo alle iniziative di papa Paolo VI di tenere un quaresimale sul modello delle conferenze di Notre-Dame. Il suo apporto diede nuovo impulso agli studi biblici, come testimonia il \"Dizionario del Concilio Ecumenico Vaticano II\" del 1969.\nProprio a testimonianza del pontificato di Paolo VI, pubblic\u00f2 il testo \u201cPaulus PP. VI (1897-1978 \u2013 una rara amicizia: Giovanni Battista Montini e Mariano Rampolla del Tindaro: carteggio 1922-1944\u201d.\nAncora tra gli anni cinquanta e sessanta viaggi\u00f2 ripetutamente in Terra Santa raccogliendo una documentazione fotografica d'eccezione che nel 2001 \u00e8 stata donata dalla famiglia ai Musei Vaticani e parzialmente raccolta nel volume di Lorenzo Nigro intitolato \"Gerusalemme e la Palestina, uno sguardo tra Bibbia e Archeologia \u2013 La terra Santa nelle fotografie di Mons. Salvatore Garofalo\" (Citt\u00e0 del Vaticano, 2008)\nNel 1960 diresse la pubblicazione de \"La sacra Bibbia tradotta dai testi originali e commentata\", in 3 volumi, sempre edita da Marietti a Torino.\nNel 1971, sempre sotto la sua direzione, anche se non ufficialmente, venne alla luce la grande edizione de \"La sacra Bibbia\", a cura della Conferenza Episcopale Italiana.\nNegli anni 1971 e 1972 Garofalo fu, per conto della Santa Sede, responsabile del \"Comitato per l'Anno Internazionale del Libro\", indetto dall'UNESCO. Sempre negli anni settanta ebbe l'impegnativo incarico di \"Segretario della Pontificia Commissione per la Revisione del Testo Ufficiale in latino della Bibbia\", portata a compimento nel 1980. \nAncora nel 1978 cur\u00f2 per la Conferenza Episcopale Italiana l'edizione ufficiale dei Vangeli in italiano. \nFu membro della commissione teologica della Costituzione dogmatica Dei Verbum sulla divina Rivelazione, durante il Concilio Ecumenico Vaticano II in qualit\u00e0 di perito. Al termine del Concilio stesso, cur\u00f2 la pubblicazione delle Costituzioni Conciliari per l'editrice \u00c0ncora. \nNegli ultimi anni si dedic\u00f2 all'agiografia, scrivendo diverse vite di santi, tra le quali certamente prefer\u00ec quella intitolata \"Un parroco sugli altari: il beato Vincenzo Romano\" (1963), un sacerdote nativo della sua Torre del Greco, di cui fu anche con successo Postulatore della causa di beatificazione. \nMonsignor Garofalo mor\u00ec nella sua casa romana, in famiglia, domenica 25 ottobre 1998, all'et\u00e0 di 87 anni. Cos\u00ec lo saluta Jos\u00e9 Saraiva Martins, prefetto della Congregazione delle Cause dei Santi, sull'Osservatore Romano: \u00abRiflettendo con animo grato sulla sua limpida personalit\u00e0 di sacerdote e di profondo e fecondo studioso della Bibbia, viene da pensare ad una di quelle querce secolari [...] che resistono al vento e alle tempeste. Forse, nel bosco ceduo di tanti alberelli che infoltiscono \u2013 talora discutibilmente \u2013 la pubblicistica biblica del nostro tempo, Monsignor Garofalo \u00e8 la quercia dove pi\u00f9 di un aquilotto dovr\u00e0 posarsi prima di prendere il volo per i cieli di Dio\u00bb"}
{"id": "2093732", "revid": "1543377", "url": "https://it.wikipedia.org/wiki?curid=2093732", "title": "Fabrizio Careddu", "text": "Noto principalmente come attore teatrale, Fabrizio Careddu \u00e8 conosciuto in ambito televisivo per la sua interpretazione nel ruolo di Michele Carminati, presente nella quarta stagione della sitcom \"Camera Caf\u00e9\" (2007-2008).\nBiografia.\nSi diploma all'Istituto Tecnico Industriale Statale \"Leopoldo Nobili\" di Reggio Emilia nel 1999 come perito elettrotecnico, ma fin dalla pi\u00f9 giovane et\u00e0 l'interesse per le forme di espressione come il teatro, la recitazione e il canto sono preponderanti nella sua vita.\nPer tale motivo nel 2002 \u00e8 ammesso alla scuola di recitazione del Teatro Stabile di Genova, diplomandovisi nel 2005. Da allora inizia la sua collaborazione con lo stesso Teatro, partecipando a molte produzioni.\nNel 2007 viene scelto per interpretare Michele Carminati nella popolare sitcom di Italia 1 \"Camera Caf\u00e9\".\nTeatro.\nTra gli spettacoli a cui ha preso parte: "}
{"id": "2093735", "revid": "1048993", "url": "https://it.wikipedia.org/wiki?curid=2093735", "title": "Cecilia Cinardi", "text": "Biografia.\nDopo aver studiato recitazione presso la scuola Teatro-Azione, ha recitato in teatro e in televisione.\nLa si ricorda per lo pi\u00f9 per l'interpretazione di Maria Eleonora Ba\u00f9 nella sitcom \"Camera Caf\u00e9\", regia di Fabrizio Gasparetto.\nTra gli altri suoi lavori, ricordiamo le serie tv di Rai 1, \"Un medico in famiglia 2\" e \"3\", e varie altre fiction tv, tra cui: \"Un anno a primavera\", regia di Angelo Longoni, \"La buona battaglia - Don Pietro Pappagallo\", regia di Gianfranco Albano, \"Provaci ancora prof!\" regia di Rossella Izzo, e \"Liberi di giocare\", regia di Francesco Miccich\u00e8, tutte miniserie tv in onda sulle reti Rai."}
{"id": "2093737", "revid": "1528507", "url": "https://it.wikipedia.org/wiki?curid=2093737", "title": "Titan Rain", "text": "Titan Rain \u00e8 il nome in codice che il governo USA diede nel 2003 a una serie di attacchi hacker commissionati dalla Cina che compromisero i sistemi informatici di alcune agenzie del governo degli Stati Uniti e del Regno Unito. L'attacco venne reso pubblico dal governo USA nel 2005; Il Regno Unito ha poi riferito che la campagna \u00e8 continuata fino al 2007.\nNel dicembre del 2005, il direttore del SANS Institute, un istituto di sicurezza negli statunitense, comunic\u00f2 che gli attacchi furono per la maggior parte riconducibili al corpo militare cinese che li sferr\u00f2 con l'intento di ottenere informazioni sui sistemi informatici USA. Gli hacker riuscirono a ottenere l'accesso a molte reti informatiche USA, incluse quelle di Lockheed Martin, Sandia National Laboratories, Redstone Arsenal e della NASA."}
{"id": "2093739", "revid": "315424", "url": "https://it.wikipedia.org/wiki?curid=2093739", "title": "Lurate Abbate", "text": ""}
{"id": "2093741", "revid": "834", "url": "https://it.wikipedia.org/wiki?curid=2093741", "title": "Pride of the Marines", "text": ""}
{"id": "2093742", "revid": "315424", "url": "https://it.wikipedia.org/wiki?curid=2093742", "title": "Caccivio", "text": ""}
{"id": "2093743", "revid": "124812971", "url": "https://it.wikipedia.org/wiki?curid=2093743", "title": "Jessica Polsky", "text": "Biografia.\nNata e cresciuta ad Austin nel Texas, i suoi studi e lavori nello spettacolo iniziano in giovane et\u00e0. Passa degli anni a Tucson nell'Arizona per continuare la sua formazione artistica, durante i quali si ampliano gli studi ed interessi a comprendere altre materie. Decide infatti di studiare all'estero e sceglie l'Italia, dove passa un anno sabbatico lontana dall'Arizona a Firenze per studiare la lingua italiana. Rientra negli USA per finire la laurea nello spettacolo e ne aggiunge e consegue un'altra in italiano. Si trasferisce poi a New York City per iniziare la sua carriera professionale, dove abita ancora tutt'oggi. Lavora fin da bambina nello \"showbiz\" come attrice, cantante e ballerina. Da grande lavora per molti anni negli spettacoli di Broadway a New York e in giro per il mondo, con tourn\u00e9e di musical e altro, pure nella veste di regista, coreografa, casting e agente. Ha due lauree conseguite all'Universit\u00e0 dell'Arizona: una nelle Performing Arts e l'altra in Italiano, oltre ad un diploma dal Centro Linguistico Dante Alighieri a Firenze.\nDopo molti anni di successo in teatro (come in tutto il settore dello spettacolo) a New York, nel 2000 inizia la sua carriera parallela europea, prima con la tourn\u00e9e di \"West Side Story\", poi con quella del musical di Duke Ellington \"Sophisticated Ladies\" (con il premio Grammy Dee Dee Bridgewater), e infine di \"Grease\", nei panni di Sandy, Patty e Marty. Nella stagione 2002-2003 \u00e8 di nuovo nel cast di \"West Side Story\", per la terza volta protagonista di questo musical, questa volta in scena al Musical Theatre Basel di Basilea, in Svizzera. Giunta in Italia, viene ingaggiata dalla \"Compagnia degli ipocriti\" come consulente artistica e personal dance coach di Stefania Rocca e Fabio De Luigi per il musical \"Irma la dolce\". Successivamente \u00e8 direttrice artistica del musical \"I promessi sposi\"; \u00e8 proprio grazie a questo lavoro che conosce Michel Altieri, suo futuro marito, che nello spettacolo interpretava il ruolo di Renzo. Nel 2004 diventa nota al pubblico italiano grazie alla sitcom di Italia 1 \"Camera Caf\u00e9\", a cui ha preso parte nelle prime due stagioni, dove interpreta il ruolo di Jessica.\nNel giugno 2005 conduce sempre su Italia 1 il programma \"Anteprima Festivalbar con Jessica\", in cui intervista in esclusiva le rockstar italiane e internazionali che partecipano al \"Festivalbar\". Nello stesso anno e sulla stessa rete presenta anche \"Robbie Williams Live da Berlino\", uno speciale in prima serata che comprendeva la riproposizione del concerto tedesco del cantante inglese, oltrech\u00e9 un'intervista con lo stesso Robbie Williams. Nello stesso anno vince il premio come \"Miglior Attrice Rivelazione della Stagione Televisiva\", assegnatole dal Telefilm Festival per l'interpretazione di Jessica nella seconda stagione di \"Camera Caf\u00e9.\" Nel 2007 presenta il programma comico \"Sputnik\" su Italia 1. Ha condotto inoltre, insieme a Fabrizio Ponciroli, \"Monster Jam\", \"American Gladiators\" e altri programmi per i ragazzi andati in onda su Jetix. Successivamente ha fatto parte su SKY Vivo della giuria di \"Singing Office\", una gara di canto e di show tra squadre composte dai dipendenti di alcune delle pi\u00f9 grandi aziende d'Italia. Sempre nel 2007 recita, insieme a Enrico Bertolino e Max Tortora, nella sitcom \"Piloti\" di Rai 2, dove interpreta il ruolo della svampita assistente di volo Josephine.\nNel 2008 interpreta il ruolo di Loredana nel film per la televisione di Canale 5 \"Finalmente a casa\", con Gerry Scotti e per la regia di Gianfrancesco Lazotti, mentre nel 2009 partecipa come guest star alla sitcom di Italia 1 \"Cos\u00ec fan tutte\", con Debora Villa e Alessia Marcuzzi. Nel 2010 \u00e8 protagonista, insieme a Eugenio Allegri e Omar Fantini, di uno speciale allestimento teatrale di \"Alice nel paese delle meraviglie\". Nel 2011 conduce assieme a Raul Cremona il \"Masters of Magic\", show televisivo di magia della Rai in cui si elegge il miglior mago italiano dell'anno. Nel 2012 riceve alla Camera dei deputati il Premio America della Fondazione Italia USA, per avere contribuito a stringere i rapporti tra le due nazioni attraverso il suo lavoro nello spettacolo.\nNel 2012 \u00e8 nel cast del programma \"Volo in diretta\" di Fabio Volo su Rai 3, e nell'inverno 2012-2013 \u00e8 protagonista di un spettacolo drammatico di prosa a New York intitolato \"Ghost Wife Radio\". Nel 2013 \u00e8 protagonista del film per la televisione \"Manhattan Madame\" per la rete statunitense Lifetime Network. Nel 2014 \u00e8 protagonista della commedia teatrale \"Il clan delle divorziate\", in prima nazionale italiana dalla Francia, con Stefano Chiodaroli al Teatro San Babila a Milano; ruolo che riprende poi per un nuovo allestimento al Teatro Leonardo di Milano nel 2017. Nello stesso anno presta la voce alla campagna pubblicitaria per \"Signorina Eleganza\" di Salvatore Ferragamo. Nel 2015 torna su Italia 1 nelle sitcom \"Snooze! Ogni benedetta mattina\" di Debora Villa. L'anno seguente \u00e8 nel cast della sitcom Mediaset \"My Name is Pippo\".\nNel 2017 prende parte al film \"Ulysses: A Dark Odyssey\" di Federico Alotto, affiancando Danny Glover, Udo Kier, Anamaria Marinca e la cantante Skin, e partecipa all'episodio pilota della serie \"Sport Crime\". Nello stesso anno torna nel cast di \"Camera Caf\u00e9 - Il nuovo mondo\"; \u00e8 inoltre nel cast del film \"Gore\" di Michael Hoffman, sulla vita di Gore Vidal, e collabora con diverse produzioni italiane in qualit\u00e0 di \"acting coach\", tra le quali \"Alex &amp; Co.\" e \"Penny on M.A.R.S.\" della Disney. Nel 2018 \u00e8 nella giuria del talent show di danza \"iCrew\" in onda su La5.\nVita privata.\nNel 2006 sposa l'attore e cantante Michel Altieri, da cui divorzia nel 2013. \u00c8 vegana, una seguace di Scientology ed \u00e8 stata legata in passato a delle iniziative benefiche quali: Fai volare la speranza, Vorrei, Dolomite's Fire, Fondazione Exodus di Don Mazzi e progetti a favore della tutela degli animali."}
{"id": "2093745", "revid": "110157", "url": "https://it.wikipedia.org/wiki?curid=2093745", "title": "Warped Tour 2005 Tour Compilation", "text": "Warped Tour 2005 Tour Compilation \u00e8 l'ottava compilation del Warped Tour, pubblicata il 7 giugno 2005.\nLa copertina mostra il chitarrista e cantante degli Anti-Flag fotografato durante il Warped Tour del 2004."}
{"id": "2093751", "revid": "125179913", "url": "https://it.wikipedia.org/wiki?curid=2093751", "title": "Trussardi", "text": "Trussardi \u00e8 una casa di moda italiana, fondata nel 1911. Nata come laboratorio per la produzione di guanti in pelle, amplia la sua linea di pelletteria negli anni settanta, quando Nicola Trussardi subentra alla guida dell'azienda che negli anni ottanta lancia la sua prima collezione pr\u00eat-\u00e0-porter, insieme ad altri prodotti, quali profumi e una linea di jeans d'alta moda. Gli anni novanta sono il decennio che consacra Trussardi come marca internazionale, con i principali mercati situati in Italia e Giappone.\nStoria.\nGli inizi.\nDante Trussardi fonda la sua azienda nel 1911, come laboratorio per la produzione di guanti in pelle, venduti su tutto il territorio nazionale. Durante la Seconda guerra mondiale, inoltre, l'azienda fornisce i propri guanti all'esercito italiano. A succedere al fondatore fu prima il figlio Giordano, poi nel 1970 il nipote Nicola, dopo la morte di suo fratello maggiore di nome Dante (come il nonno), a causa di un colpo partito dal fucile da caccia che stava pulendo.\nAnni \u201870.\nA fianco di Nicola a capo dell'attivit\u00e0, entra a far parte dell'azienda come direttore creativo anche la moglie di Nicola, Marialuisa. Durante gli anni '70 la moda attraversa un cambio di tendenze, che costringe Nicola a dare un'impronta diversa all'azienda. Non si dedica pi\u00f9 quindi solo alla produzione di guanti, ma anche a quella di altri articoli e accessori in pelle, e in un secondo momento all'abbigliamento in generale. La prima collezione include portafogli, valigie, cinture e scarpe, tutti contraddistinti dal nuovo simbolo che Nicola ben presto sviluppa: il levriero. Alla morte del padre, Nicola assume il pieno controllo dell'azienda di famiglia.\nAnni \u201880.\nL'azienda lancia la sua prima fragranza nel 1980, con il nome \u201cTrussardi\u201d, seguita nel 1983 da \u201cTrussardi Uomo\u201d. Nel 1983 Nicola, ormai in pieno comando dell'azienda, lancia la prima linea donna pr\u00eat-\u00e0-porter, e nel 1984 la prima collezione uomo. Nel 1986 viene lanciata la prima collezione di jeans d'alta moda, con il nuovo brand Trussardi Jeans.\nL'azienda lancia anno dopo anno nuovi profumi e nuove collezioni, dallo sport alle linee casa. Un altro campo di attivit\u00e0 in cui Trussardi opera \u00e8 quello del design d'interni per velivoli privati ed elicotteri. Nel 1985 il brand conta 120 punti vendita distribuiti in tutto il mondo e sempre in questi anni si situa l'ingresso nel mercato americano, sia con boutique, che con negozi in franchise a Beverly Hills, Atlanta, Miami, e San Francisco, che con corner in centri commerciali. La prima apertura all'interno di Bloomingdale's risale al 1985, con il tenore Luciano Pavarotti ad inaugurare l'evento. A Milano, Trussardi sceglie dei luoghi non convenzionali per le sue sfilate, come Piazza Duomo, La Scala, o la Stazione di Milano Centrale. Nel 1989 viene lanciata la prima collezione di occhiali e nel 1993 l'azienda apre un centro di ricerca e sviluppo a Brindisi, che inizialmente si dedica allo studio delle materie prime, alla realizzazione di nuovi tessuti e alla creazione di un nuovo imballaggio a minor impatto ambientale.\nAnni \u201890.\nL'azienda sviluppa la propria rete di negozi monomarca, con due format, Trussardi e T-Store: nel primo vengono distribuite le collezioni moda Trussardi, mentre nel secondo i prodotti delle linee lifestyle del brand, come jeans, biciclette, articoli sportivi e per la casa, prodotti dolciari. Le prime tre boutique aprono nel 1995 a Bangkok, Hong Kong, e Seoul. Nel 1996 Trussardi lancia la prima collezione ufficiale di abbigliamento casual T-Store, specializzandosi sui capi essenziali. Le prime tre linee della collezione sono Trussardi Sport, Jeans, e T-store, prodotte dalla Sosab\u2014di propriet\u00e0 di Nicola Trussardi e con sede fuori Modena. La prima boutique a New York apre nel 1996, anno in cui il fatturato dell'azienda, incluse le licenze, raggiunge i 530 milioni di dollari. Nello stesso anno Trussardi apre un nuovo store a Milano all'interno dei rinnovati spazi di Palazzo Marino, proprio di fronte al Teatro alla Scala. Oltre al negozio, la struttura ospita un bar e un ristorante.\nA questo punto della sua storia l'azienda ha lanciato ormai diverse fragranze, le cui vendite sono concentrate per un terzo in Europa e per due terzi nel resto del mondo. Nel 1998 Trussardi presenta una nuova linea di occhiali, sia da vista che da sole, e una collezione di orologi. Nel 1992 Trussardi concede in licenza all'azienda giapponese C. Itoh le linee Trussardi Levriero e Trussardi Action per circa 1,4 miliardi di dollari nell'arco di cinque anni. A quell'epoca, il Giappone rappresenta circa il 70% di tutte le esportazioni fuori dall'Italia e nel paese si contano circa 200 punti vendita Trussardi Levriero. A seguito del partenariato con la C. Itoh, Nicola Trussardi costituisce la Teijin Ltd, con l'intenzione di renderla suo partner permanente in Giappone; tuttavia, nel 2003 Trussardi decide di iniziare una collaborazione con la societ\u00e0 Mitsui, mettendo fine al rapporto con Teijin.\nAnni 2000.\nFrancesco Trussardi, figlio di Nicola, diviene presidente dell'azienda dopo la morte del padre, avvenuta nel 1999. Anche la sorella Beatrice assume una posizione di rilievo all'interno della societ\u00e0. Dopo la morte del fratello Francesco nel 2003, Beatrice diviene presidente e AD della maison Trussardi, lasciando successivamente la carica di presidente a Maria Luisa Trussardi. Nel 2006 Trussardi affida a Eric Wright, che aveva gi\u00e0 collaborato con Fendi, la direzione artistica del marchio. Nel 2008 Trussardi lancia la linea d'alta gamma Trussardi dal 1911, realizzata dallo stilista Milan Vukmirovic. Nel 2011 l'incarico di direttore creativo viene affidato a Umit Benan Sahin, sostituito poi nel 2013 da Gaia Trussardi, che prima di ricevere questo incarico era gi\u00e0 stata responsabile delle linee Tru Trussardi e Trussardi Jeans. Tomaso Trussardi \u00e8 attualmente a capo dell'azienda con la carica di amministratore delegato. Per il quarantesimo anniversario del logo Trussardi, Yuko Shimizu ha diretto un corto di animazione dal titolo \"Sky Watcher\".\nNel 2016 Beatrice Trussardi lascia gli incarichi in azienda per occuparsi di arte con la Fondazione Nicola Trussardi e cede il suo 25% della Finos, la holding di famiglia che controlla la Trussardi, al fratello Tomaso che ha gi\u00e0 un 25% dell'azienda e sale quindi al 50% (un altro 25% \u00e8 nelle mani di Gaia e un altro in quelle della madre, Maria Luisa Gavazzeni vedova Trussardi). Nell'aprile 2018 Gaia Trussardi lascia la direzione creativa.\nEntra il fondo QuattroR.\nIl 13 febbraio 2019 il fondo italiano QuattroR, presieduto da Andrea Morante e specializzato in ristrutturazioni aziendali, rileva la Trussardi. L'operazione \u00e8 effettuata attraverso la creazione di una newco, partecipata al 70% da QuattroR e al 30% da Tomaso Trussardi, che controlla l'86% della holding Finos, azionista unico di Trussardi S.p.A.. Il restante 14% \u00e8 nelle mani di Maria Luisa Gavazzeni, madre di Tomaso il quale ora assume l'incarico di presidente. Il piano di rilancio dell'azienda, che negli ultimi tempi ha avuto una crisi di redditivit\u00e0 (il 2017 si era chiuso con una perdita di una trentina di milioni), prevede di puntare nell'arco di cinque anni sugli accessori, la pelletteria e anche la profumeria (gestita ora dal gruppo Angelini), riunificando i marchi nel brand Trussardi.\nLe collezioni.\nLe collezioni distribuite nel tempo sono Trussardi, Tru Trussardi e Trussardi Jeans; ognuna di esse ha la propria boutique dedicata e si rivolge a differenti tipologie di clientela, tradizionale, casual, giovanile.\nTrussardi.\nTrussardi \u00e8 la prima linea della maison e comprende le collezioni pr\u00eat-\u00e0-porter e di alta moda, sia uomo che donna. La collezione del 2014 trae ispirazione dai film di Jean-Luc Godard e Fran\u00e7ois Truffaut. Nicole Phelps ha cos\u00ec commentato le creazioni Trussardi: \"La famiglia Trussardi rappresenta una delle principali maison italiane con un'eredit\u00e0 straordinaria, che abbraccia pi\u00f9 di cento anni di storia nella produzione artigianale di prodotti in pelle.\"\nTru Trussardi.\nTru Trussardi era la collezione casual della maison, con boutique dedicate di abbigliamento e accessori. Nell\u2019ambito del rinnovamento aziendale realizzato nel 2016, la linea Tru Trussardi \u00e8 stata chiusa.\nTrussardi Jeans.\nTrussardi Jeans \u00e8 la linea denim della maison, lanciata nel 1986. Trussardi Jeans \u00e8 la prima linea di jeans d'alta gamma ad essere stata sviluppata in Europa. Il brand ha prodotto abbigliamento casual da donna e da uomo.\nTrussardi Junior.\nTrussardi Junior \u00e8 la linea di abbigliamento per bambini della maison, lanciata per la prima volta nel 1983 insieme alla prima collezione pr\u00eat-\u00e0-porter. Trussardi Junior propone due linee, quella principale e quella d'alta gamma. Nel 2013 Trussardi ha concesso in licenza fino al 2018 la gestione del marchio, sia in termini di produzione che di distribuzione, all'azienda italiana Pinco Pallino. Recente \u00e8 il partenariao con Brave Kid (del gruppo OTB) che ha dato vita alla prima collezione autunno inverno 2017/18.\nHome design.\nNell'ambito dell'home d\u00e9cor Trussardi ha prodotto MY Design, dove MY sta a indicare le iniziali del designer britannico Michael Young. La collezione \u00e8 stata lanciata nel 2011 e si ispira all'esperienza di Nicola Trussardi nel design d'interni per velivoli nei lontani anni 80. Trussardi Casa, l'attuale collezione di arredamento, \u00e8 stata inaugurata nel 2014 in occasione del Salone del Mobile di Milano Salone Internazionale del Mobile. Del 2016 \u00e8 il partenariato siglato con Dynamic Yatchs per cui Trussardi Casa realizzer\u00e0 una intera collezione destinata alle imbarcazioni D4.\nPartenariati e licenze.\nNel 2015 Trussardi ha dato in licenza a De Rigo il design, la produzione e la distribuzione della linea eyewear. Trussardi continua a produrre la propria linea di occhiali, da vista e da sole, e di profumeria. La linea Trussardi Parfums annovera oggi 28 diverse fragranze. Nella stagione calcistica 2013-14 Trussardi ha anche realizzato le divise formali ufficiali per Juventus Football Club. Infine, nel 2014, \u00e8 stato siglato il partenariati con Morellato per il lancio della linea Trussardi Orologi, di produzione svizzera, e con Tollegno 1900 per la produzione e la distribuzione delle collezioni underwear, nightwear e beachwear. Dal 2016 Trussardi collabora con Lardini per la creazione della linea Trussardi Elegance dedicata all\u2019abbigliamento formale maschile che ha debuttato a Milano con la collezione autunno/inverno 2017-18. Trussardi ha affidato inoltre in licenza a Fashion Streetwear Italia la realizzazione della linea Trussardi for Your Dog.\nRistorante Trussardi Alla Scala.\nAperto nel 2006, il Ristorante Trussardi Alla Scala \u00e8 uno dei tre ristoranti di Milano ad aver ricevuto due stelle Michelin, che ha mantenuto fino al 2015. La prima risale al 2008 e la successiva \u00e8 stata attribuita l'anno seguente, grazie alla direzione dello chef Andrea Berton. Accanto al ristorante si trova il Caf\u00e8 Trussardi, caratterizzato da un dehors chiuso dalle pareti di vetro che si affaccia su piazza Paolo Ferrari, a due passi da piazza della Scala.\nPubblicit\u00e0.\nI figli di Nicola Trussardi e altri membri della famiglia hanno spesso prestato la propria imagine per campagne pubblicitarie, sia in tv che sulla carta stampata. Gaia Trussardi, per esempio, \u00e8 stata diretta da Gabriele Salvatores nello spot del profumo femminile My Name e Tomaso Trussardi (ex marito della showgirl Michelle Hunziker) da Wim Wenders in quello per il profumo maschile My Land. Nel 2014 il fotografo William Wegman ha realizzato una campagna fotografica per Trussardi, ritraendo il levriero, simbolo del brand, che veste i capi e gli accessori dell'ultima collezione."}
{"id": "2093760", "revid": "1718925", "url": "https://it.wikipedia.org/wiki?curid=2093760", "title": "Edith Cooper", "text": " Insieme a sua zia Katherine Harris Bradley (1846 - 1914) usavano lo pseudonimo di Michael Field, tale segreto doveva rimanere tale fino a quando il loro amico Robert Browning raccont\u00f2 ogni cosa.\nBiografia.\nConvinta dalla zia a farsi chiamare Isla Leigh, in seguito durante gli anni in cui frequentava il college universitario di Bristol, verso la fine del 1870, decisero di vivere insieme diventando amanti. Conobbe molti personaggi importanti dell'epoca fra cui Oscar Wilde, lei in una particolareggiata descrizione dello scrittore lo paragon\u00f2 ad un frutto che per quanto poteva apparire succoso era allo stesso tempo privo di grazia. \nAlla fine per via di un tumore la ragazza mor\u00ec prima della zia.\nOpere.\nFra le opere che ha scritto con lo pseudonimo Isla Leigh da sola o insieme alla zia si ritrovano:"}
{"id": "2093761", "revid": "1522738", "url": "https://it.wikipedia.org/wiki?curid=2093761", "title": "Sputnik (programma televisivo)", "text": "Sputnik \u00e8 stato un programma comico trasmesso da Italia 1 nel 2007, e riproposto su Italia 2 nel 2012.\nIl programma andava in onda il mercoled\u00ec in seconda serata.\nFormat.\n\"Sputnik\" veniva presentato come una nuova piattaforma satellitare (da qui il nome della trasmissione) ricca di nuovi canali e programmi, presentati in chiave parodistica. I nuovi canali presentati erano soltanto un pretesto per le esibizioni e gli sketch comici degli attori che animavano il programma.\nConduzione.\nIl programma era presentato dall'attrice texana Jessica Polsky, il cui compito era quello di far conoscere al pubblico i contenuti del pacchetto satellitare \"Sputnik\", proprio come se si stesse assistendo ad una televendita.\nCast.\nTra i comici che presero parte a \"Sputnik\" si possono ricordare:\nLa stessa Jessica Polsky, oltre che a condurre la trasmissione, partecipava ad alcuni sketch."}
{"id": "2093762", "revid": "20378457", "url": "https://it.wikipedia.org/wiki?curid=2093762", "title": "Frequenza acustica", "text": ""}
{"id": "2093766", "revid": "785863", "url": "https://it.wikipedia.org/wiki?curid=2093766", "title": "I Cavalieri dello zodiaco - Le porte del paradiso", "text": " \u00e8 un film d'animazione del 2004 diretto da Shigeyasu Yamauchi.\nSi tratta del quinto film d'animazione ispirato alla saga \"Cavalieri dello zodiaco\", e si colloca come seguito della saga di Hades e prologo di una futura \"saga dei cieli\" (o \"Saga di Zeus\"). Il film, prodotto da Toei Animation, \u00e8 stato proiettato per la prima volta in Giappone il 14 febbraio 2004 (tra la fine del capitolo \"Sanctuary\" e l'inizio del capitolo \"Inferno\" della saga di Hades), mentre in Italia \u00e8 stato trasmesso per la prima volta in TV su Hiro il 24 gennaio 2009.\nLa pellicola si svolge dopo la battaglia dei protagonisti contro il dio dell'oltretomba, in cui Pegasus viene gravemente ferito ed affidato alle cure di Lady Isabel, prima che gli Angeli dell'Olimpo arrivino per reclamare la vita del Cavaliere, colpevole di deicidio.\nInizialmente presentata come parte integrante della storia, a seguito dello scarso successo del film al cinema, \"Le porte del paradiso\" venne successivamente disconosciuto dal mangaka, alludendo anche al fatto che molti elementi da lui proposti per la trama non furono usati dal regista Yamauchi, dando il via ad una serie di dissidi fra il produttore e l'autore che portarono poi l'affidamento dei rimanenti OAV di Hades ad uno staff diverso da quello impiegato da Yamauchi (regista sia de \"Le porte del paradiso\" che degli OAV del \"Chapter Hades - Sanctuary\").\nIn seguito anche alla ripresa di vari elementi del lungometraggio nel manga sequel diretto di Kurumada, \"Saint Seiya - Next Dimension - Myth of Hades\", il film pare dunque non trovare una collocazione specifica.\nL'edizione home video della pellicola in Giappone \u00e8 avvenuta da parte di Toei Animation, e da parte di altri distributori nel resto del mondo (in Italia a marzo 2019 grazie a Yamato Video)\nTrama.\nIl film si apre con Pegasus su una sedia a rotelle in uno stato semi vegetativo causato dal combattimento sostenuto contro Ade nei Campi Elisi e al potere venefico della spada del dio.\nIl guerriero viene presto attaccato da un trio di Cavalieri, mandati dalla dea Artemide per vendicare gli oltraggi fatti dai Cavalieri di Atena verso gli dei Poseidone ed Ade.\nNonostante gli angeli di Artemide attacchino con delle lance Pegasus, egli non subisce danni grazie alla protezione di Atena, che lo ha accudito per tutto il tempo in una baita di montagna. Atena si offre di cedere volontariamente il suo potere divino e la prerogativa di difesa della Terra ad Artemide a patto che questa non uccida i suoi Cavalieri.\nSuccessivamente Pegasus si risveglia dal torpore in cui versava e, vagando, si imbatte in Castalia, che lo indirizza verso il Santuario.\nAl Grande Tempio, Pegasus ha un confronto con il Cavaliere dell'Unicorno, Tisifone ed Aspides, che ora sono votati ad Artemide. Provando a combattere, Pegasus scopre di non riuscire pi\u00f9 a bruciare il suo cosmo.\nIntanto Andromeda sta combattendo contro Teseo, uno degli Angeli di Artemide e, in evidente difficolt\u00e0, viene aiutato da Phoenix. Inizialmente i due vengono sconfitti dall'Angelo ma poi, grazie anche al supporto dei Cavalieri d'Oro (le cui anime, accusate di ribellione agli dei, sono state sigillate in una statua), riescono a recuperare le forze e a sconfiggere cos\u00ec il nemico.\nPegasus nel frattempo trova fortuitamente la sua armatura, che indossa ignorando il dolore (apparentemente \u00e8 il suo corpo che la rifiuta), e si incammina verso Sirio e Cristal, che stanno combattendo contro Odisseo, altro Angelo di Artemide.\nNonostante gli sforzi Pegasus non riesce ad infliggere alcun danno al nemico, perci\u00f2 Cristal e Sirio si sforzano affinch\u00e9 Pegasus riesca a passare per raggiungere Atena, che intanto sta versando il suo sangue per concedere pi\u00f9 tempo alla terra, in modo che venga distrutta il pi\u00f9 tardi possibile da Artemide. Cristal e Sirio, nonostante le ferite, riescono a sconfiggere Odisseo e cadono a terra privi di forze. Intanto Pegasus ha un incontro con Icaro, l'Angelo pi\u00f9 vicino ad Artemide, un tempo semplice umano, che aspira a lasciare la propria condizione per divenire un dio. Dopo un breve scambio di colpi, i due vengono interrotti da Castalia, la quale, grazie ad un amuleto posseduto sia da lei che da Icaro, riconosce quest'ultimo come il perduto fratello Toma. Il combattimento finisce con Pegasus scagliato gi\u00f9 da un burrone e Castalia che se ne va.\nPegasus riprende il suo cammino verso Atena, ma viene interrotto nuovamente da Icaro che, con un colpo, lo scaglia dentro la sala nella quale Atena sta versando il proprio sangue.\nLa dea dice a Pegasus di essere obbligata a doverlo privare della vita e a questo fine si fa ridare il proprio scettro, simbolo della protezione esercitata sulla Terra, da Artemide; Pegasus, accecato d'amore, acconsente felicemente alla richiesta della propria dea. Trafiggendo il corpo del Cavaliere, per\u00f2, Isabel non uccide Pegasus, bens\u00ec lo libera finalmente dalla maledizione di Ade: Pegasus pu\u00f2 ora combattere con tutte le forze e riesce a sconfiggere Icaro, il quale confessa di non essersi mai dimenticato della sorella, unico sentimento che lo legava ancora alla sua condizione di umano.\nArtemide, intanto, si prepara a trafiggere con una freccia Atena, la quale ha deciso di muovere guerra agli dei per restituire all'uomo il suo diritto di esistere e liberarlo dall'arroganza degli d\u00e8i che pretendono di dominarlo: all'ultimo momento per\u00f2 Icaro si frappone, rimanendo trafitto al posto della dea e chiedendo ad Artemide di risparmiarla.\nProprio in quel momento irrompe nella sala Apollo, che afferra Atena con l'intento di ucciderla. Pegasus per\u00f2 si intromette fra i due, cos\u00ec Apollo sferra un colpo potentissimo che lacera totalmente i vestiti del Cavaliere ed i pezzi dell'armatura ancora integri. Nonostante la potenza formidabile dell'avversario, Pegasus, sorretto da Atena, decide di scagliare verso di lui un colpo, un solo colpo simboleggiante l'umanit\u00e0, atto a testimoniare l'esistenza dell'uomo. Lo schermo diventa bianco poi appare Pegasus con uno zaino sulla spalla (privo di memoria) incontra Isabel in una casa di montagna e la ragazza gli augura di poter trovare quello di cui \u00e8 alla ricerca.\nNuovi personaggi.\nIl film segna l'esordio nel franchising di vari nuovi personaggi. In particolare di Icaro/Toma e della dea Artemide. I due saranno successivamente ripresi da Kurumada nella continuity del suo nuovo fumetto \"Saint Seiya - Next Dimension: Myth of Hades\", insieme alla classe dei guerrieri olimpici noti come .\n\u00c8 uno dei tre Angeli inviati da Artemide ad uccidere Pegasus. Essendo l'unico umano del gruppo (gli altri due sono infatti dotati di ali), Icaro fa di tutto per portare soddisfare i desideri della sua dea (a cui \u00e8 molto legato) cercando di elevarsi al di sopra degli altri mortali rinunciando ai suoi sentimenti. Si scoprir\u00e0 successivamente essere , il fratello perduto di Castalia dell'Aquila. Durante il suo scontro finale contro Pegasus, si ricongiunger\u00e0 con la sorella perduta e decider\u00e0 di sacrificarsi per proteggere Isabel da Artemide, riscoprendo la forza dei sentimenti umani. Il personaggio \u00e8 stato creato da Kurumada per il prequel a fumetti del film.\nIl secondo dei tre Angeli di Artemide, incaricato (fra l'altro) di fare la guardia alla roccia dove sono prigioniere le anime del Cavalieri d'Oro. Durante il suo scontro con Andromeda e Phoenix, rimane stupefatto dalla determinazione umana e comprende il perch\u00e9 gli dei temano i Cavalieri di Bronzo. Viene sconfitto dagli sforzi congiunti dei due fratelli\nIl terzo Angelo di Artemide, dotato del potere di contrattaccare rispedendo al mittente gli attacchi degli avversari. Viene affrontato da Sirio e Crystal, morendo per lo sforzo e comprendendo (come il suo compagno Teseo) come mai gli dei temano gli umani.\nDea della Luna e sorella maggiore di Atena, appartenente al gruppo dei Dodici Olimpi. Invia i suoi Angeli ad attaccare i Cavalieri di Bronzo, rei di essere riusciti ad uccidere una divinit\u00e0. Vorrebbe che la sorella tornasse con lei sull'Olimpo, ma quanto questa si rifiuta decide di eliminarla col suo arco. Nonostante per tutto il film dimostri un carattere freddo, nutre un enorme affetto per Toma: l'unico umano a cui ha concesso di far parte delle sue schiere.\nDio del Sole, appare nel finale sul campo di battaglia per punire Atena per il suo essere troppo vicino agli umani rompendole il collo, venendo perci\u00f2 sfidato da Pegasus. Il dio decide allora di utilizzare contro l'umano il suo vero potere per punirlo. Tuttavia (dopo i titoli di coda) si vede che Pegasus (evocando una nuova versione della sua armatura) \u00e8 riuscito a ferire leggermente il volto del dio.\nColonna sonora.\nLa colonna sonora del film \u00e8 stata nuovamente curata da Seiji Yokohama ed \u00e8 uscita il 17 marzo 2004 con il titolo \"Saint Seiya Tenkai-hen Josou Original soundtrack\", pubblicata da Miya Records.\nLa sigla di chiusura del film \u00e8 , interpretata da Nobuo Yamada.\nProduzione.\nIn base a quanto dichiarato dal responsabile della KurumadaPro Masashi Yamaguchi, il film entr\u00f2 in produzione fra la prima e la seconda serie di OAV de \"I Cavalieri dello zodiaco - Saint Seiya - Hades\", come strategia per il rilancio del franchising, a seguito del successo dei tredici OAV del \"Chapter Sanctuary\".\nKurumada venne chiamato a contribuire alla stesura della nuova sceneggiatura, il quale propose l'idea di rendere il film parte di una trilogia che doveva narrare la battaglia contro Zeus e gli dei dell'Olimpo, in continuity con la storia originale. Per la regia fu confermato Shigeyatsu Yamauchi, gi\u00e0 regista dei primi tredici OAV dell\"'Hades Chapter\" e di due film dedicati ai Cavalieri (il secondo e il terzo in particolare) e al quale Kurumada forn\u00ec alcune idee su come elaborare la storia. Mentre per il \"character design\" e le animazioni fu chiamato lo storico disegnatore della serie animata Shing\u014d Araki.\nL'uscita della pellicola fu anticipata dalla pubblicazione sulla rivista \"Super Jump\" di otto tavole a colori disegnate da Kurumada stesso sotto il titolo \"Tenkai-Hen: Overture\" (ristampate in seguito nell'art book \"Sora\").\nDistribuzione.\nIl film \u00e8 stato proiettato per la prima volta in Giappone il giorno di San Valentino del 2004.\nEdizione italiana.\nIn Italia la prima trasmissione del film si ebbe il 24 gennaio del 2009 sul canale satellitare Hiro (di propriet\u00e0 del gruppo Mediaset), nello iatus fra la trasmissione in chiaro su Italia 1 delle prime due parti della serie OAV capitolo \"I Cavalieri dello zodiaco - Saint Seiya - Hades\". Per la trasmissione televisiva fu utilizzata come sigla la canzone \"Il ritorno dei Cavalieri dello zodiaco\" di Giorgio Vanni (composta dallo stesso Vanni con Max Longhi e scritta da Alessandra Valeri Manera), creata ed utilizzata per il passaggio televisivo degli OAV.\nL'edizione italiana \u00e8 stata curata da Ivo De Palma presso lo Studio P.V. di Milano, utilizzando la terminologia dell'adattamento storico italiano. Il cast vocale vede la riconferma (oltre ai doppiatori di Lady Isabel e dei cinque protagonisti) di gran parte dei doppiatori degli OAV di Hades fino allora trasmessi ed il ritorno di Adriana Libretti sul personaggio di Castalia dell'Aquila. Per il ruolo di Apollo venne chiamato invece Claudio Moneta, gi\u00e0 doppiatore di Abel nella prima edizione italiana del film \"La leggenda dei guerrieri scarlatti\".\nEdizioni home video.\nIl primo marzo 2019 il distrbutore \"Yamato Video\" annunci\u00f2 (tramite la propria pagina Facebook) la distribuzione del film in Blue-Ray e DVD in tiratura limitata, poi avvenuta il 26 aprile dello stesso anno, comprendente le tracce audio italiana e originale giapponese."}
{"id": "2093769", "revid": "339392", "url": "https://it.wikipedia.org/wiki?curid=2093769", "title": "Ritmo musicale", "text": ""}
{"id": "2093772", "revid": "20378594", "url": "https://it.wikipedia.org/wiki?curid=2093772", "title": "Arrangiamento musicale", "text": ""}
{"id": "2093773", "revid": "287204", "url": "https://it.wikipedia.org/wiki?curid=2093773", "title": "James Paget", "text": "Inoltre \u00e8 considerato, assieme a Rudolf Virchow, come uno dei fondatori della patologia medica scientifica.\nBiografia.\nPaget nacque presso Great Yarmouth, in Inghilterra l'11 gennaio 1814. La sua famiglia apparteneva alle classi sociali alte, benestanti e colte, dato che il padre era un armatore ed il fratello Sir George Paget (1809-1892), divenne professore regio di fisica alla Universit\u00e0 di Cambridge nel 1872.\nFrequent\u00f2 la scuola di Yarmouth, ma era stato predestinato a imbarcarsi per seguire la carriera navale, mentre lui, invece avrebbe voluto proseguire gli studi.\nCos\u00ec, quando all'et\u00e0 di sedici anni, inizi\u00f2 la pratica come apprendista, utilizz\u00f2 le ore di tempo libero a disposizione per effettuare studi botanici. Alla fine del previsto periodo di formazione lavorativa, assieme a suo fratello, pubblic\u00f2 un pregevole libro sulla sua grande collezione di flora locale, intitolato \"Sketch of the Natural History of Yarmouth and its Neighbourhood\".\nNel 1834 entr\u00f2 come studente al St Bartholomew's Hospital, a Londra, e nel giro di due anni si distinse per la scoperta della patologia della trichinellosi che \u00e8 una zoonosi parassitaria causata dalla specie \"Trichinella spiralis\", appartenente al genere \"Trichinella\".\nNel 1836 ottenne la qualifica e nei sette anni seguenti lavor\u00f2 in condizioni economiche disagevoli, dato che il padre, nel frattempo, ebbe grosse difficolt\u00e0 economiche.\nQuindi Paget, a quel punto, intraprese parallelamente anche la carriera di giornalista per conto di riviste mediche, e di collaboratore con vari musei.\nNegli anni seguenti assunse il ruolo di insegnante di medicina e di fisiologia, nel 1851 fu nominato membro della Royal Society, e nel 1853 raccolse nel libro \"Lectures on Surgical Pathology\", i suoi lavori e i suoi studi.\nNel 1854 venne nominato vice archiatra della regina Vittoria e dopo poco tempo anche medico personale del principe del Galles.\nDa quel momento divenne uno dei pi\u00f9 noti fisiologi e patologi inglesi.\nFu padre di Stephen Paget (1855-1926), anch'egli medico e ricercatore.\nLavori.\nNella patologia, il suo lavoro fu molto apprezzato e grazie ai suoi incessanti studi e lavori al microscopio, del cui utilizzo fu uno dei pionieri, gett\u00f2 le basi per la moderna patologia e batteriologia, soprattutto per la patologia dei tumori.\nEsercit\u00f2 per molti anni come chirurgo, in particolar modo nell'oncologia e nelle malattie articolari.\nFu un ottimo oratore e divulgatore di tematiche scientifiche e si occup\u00f2 anche di casi di criminologia.\nViene ricordato anche per le sue ricerche sulla malattia di Paget del capezzolo, un tumore duttale infiltrante della mammella.\nLe sue ricerche sulla osteite deformante (nota come morbo di Paget) furono coronate dal raggiungimento di una precisa descrizione eziologica e patologica del morbo: infatti,\nsecondo Paget, la malattia insorgeva dalla media et\u00e0 in avanti, progrediva lentamente, e talvolta per un lungo periodo non incideva sulla salute generale del paziente, tranne che per la mutazione nella forma e nelle dimensioni delle ossa interessate.\nI suoi lavori pi\u00f9 importanti sono raccolti nei libri \"Lectures on Tumours\" (1851) e \"Lectures on Surgical Pathology\" (1853) e nei brevi scritti \"Clinical Lectures and Essays\" (1st ed. 1875) and \"Studies of Old Case-books\" (1891)."}
{"id": "2093779", "revid": "161374", "url": "https://it.wikipedia.org/wiki?curid=2093779", "title": "Neo-progressive rock", "text": ""}
{"id": "2093790", "revid": "110157", "url": "https://it.wikipedia.org/wiki?curid=2093790", "title": "Griselda (Giovanni Bononcini)", "text": "Griselda \u00e8 un'opera seria in tre atti composta da Giovanni Bononcini nel 1722. Si tratta di un'opera basata su di una revisione del poeta Paolo Rolli di un libretto scritto da Apostolo Zeno nel 1701 e basato sul \"Decameron\" di Giovanni Boccaccio (X.10). L'opera di Bononcini debutt\u00f2 a Londra, al King's Theatre il 22 febbraio 1722.\nAntonio Maria Bononcini, il fratello di Giovanni, aveva composto un'opera omonima dallo stesso libretto quattro anni prima.\nAltre versioni.\nDi questa opera abbiamo almeno altre due versioni: la prima musicata da Antonio Vivaldi sul testo di Apostolo Zeno con la revisione del libretto di Carlo Goldoni, andata in scena il 18 maggio 1735. Lo stesso Goldoni l'anno seguente ne fece una versione in prosa per la compagnia Imer."}
{"id": "2093791", "revid": "729019", "url": "https://it.wikipedia.org/wiki?curid=2093791", "title": "Gran Premio di Monaco 1973", "text": "Il Gran Premio di Monaco 1973,\" XXXI Grand Prix Automobile de Monaco\" di Formula 1 e sesta gara del campionato di Formula 1 del 1973, si \u00e8 disputato il 3 giugno sul circuito di Monte Carlo ed \u00e8 stato vinto da Jackie Stewart su Tyrrell-Ford Cosworth.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2093793", "revid": "1305772", "url": "https://it.wikipedia.org/wiki?curid=2093793", "title": "Nothing to Prove", "text": ""}
{"id": "2093795", "revid": "709565", "url": "https://it.wikipedia.org/wiki?curid=2093795", "title": "Lambeth (borgo di Londra)", "text": "Lambeth \u00e8 un borgo londinese nella parte centro-sud-occidentale della citt\u00e0, di fronte a Westminster, e fa parte della Londra interna.\nVenne costituito nel 1965 dall'area del Borgo metropolitano di Lambeth e parte di quello di Wandsworth, con Clapham e Streatham.\nLa Lambeth originaria, quasi perfettamente corrispondente al vecchio borgo metropolitano, ne \u00e8 una parte, sviluppatasi fin dal Medioevo sulla riva sud del Tamigi in un\u2019area poi demograficamente esplosa nell\u2019Ottocento grazie alla stazione ferroviaria di Waterloo che vi venne costruita. \nStoria.\nLambeth \u00e8 stata citata per la prima volta con il suo antico nome - \"Lanchei\" - in un libro del 1086. Fu sempre storicamente una parrocchia della diocesi di Winchester, nella centena di Brixton del Surrey. In seguito \u00e8 stata la residenza dell'arcivescovo Canterbury (XIII secolo).\nI legami con Londra iniziarono solo nel 1829 quando la localit\u00e0 fu inclusa nella giurisdizione della neonata Scotland Yard. Solo nel 1889 con la creazione della Contea di Londra vennero rescissi i vecchi legami amministrativi e Lambeth entr\u00f2 a far parte integralmente della capitale britannica. "}
{"id": "2093796", "revid": "729019", "url": "https://it.wikipedia.org/wiki?curid=2093796", "title": "Coppa Europa di sci alpino 2002", "text": "La Coppa Europa di sci alpino 2002 fu la 31\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 3 dicembre 2001 a Val Thorens, in Francia, e si concluse il 16 marzo 2002 a Le Grand-Bornand, ancora in Francia; furono disputate 34 gare (8 discese libere, 6 supergiganti, 10 slalom giganti, 10 slalom speciali), in 18 diverse localit\u00e0. L'austriaco Martin Marinac si aggiudic\u00f2 sia la classifica generale, sia quella di slalom gigante; il suo connazionale Andreas Buder vinse quella di discesa libera e i francesi Freddy Rech e St\u00e9phane Tissot rispettivamente quella di supergigante e di slalom speciale. Lo svizzero Ambrosi Hoffmann era il detentore uscente della Coppa generale.\nLa stagione femminile inizi\u00f2 il 29 novembre 2001 a Levi, in Finlandia, e si concluse il 16 marzo 2002 a La Clusaz, in Francia; furono disputate 34 gare (7 discese libere, 7 supergiganti, 9 slalom giganti, 11 slalom speciali), in 16 diverse localit\u00e0. La tedesca Maria Riesch si aggiudic\u00f2 sia la classifica generale, sia quella di discesa libera; l'austriaca Katja Wirth vinse quella di supergigante, la canadese Britt Janyk quella di slalom gigante e la norvegese Line Viken quella di slalom speciale. La svizzera Lilian Kummer era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale"}
{"id": "2093802", "revid": "1305772", "url": "https://it.wikipedia.org/wiki?curid=2093802", "title": "Dark Light", "text": ""}
{"id": "2093803", "revid": "1543377", "url": "https://it.wikipedia.org/wiki?curid=2093803", "title": "Monte Revole", "text": "Il Monte Revole (1.282,4 ) \u00e8 una montagna , situata tra i territori comunali di Itri e Formia (LT), e quello di Esperia (FR) nel Lazio, all'interno del territorio del parco naturale dei Monti Aurunci.\nDescrizione.\nSi caratterizza per una lunga ed accidentata cresta, dove il CAI di Esperia ha realizzato un lungo ed impegnativo percorso di crinale, contrassegnato dai segnavia bianco rossi del n 59. Notevoli le imponenti formazioni Geolitiche ed i panorami sulle valli, in particolare sulla Valle Lago che compare come un cerchio verde in mezzo allo sterminato bosco mesofilo. Interessante il percorso dal punto di vista Botanico durante la stagione primaverile per le notevoli fioriture."}
{"id": "2093814", "revid": "767487", "url": "https://it.wikipedia.org/wiki?curid=2093814", "title": "Lagosuchus talampayensis", "text": "Il lagosuco (Lagosuchus talampayensis, \"lepre coccodrillo\") era un piccolo arcosauro estinto, non pi\u00f9 lungo di 35 cm, risalente al Triassico medio. I suoi resti fossili sono stati ritrovati nell'odierna Argentina e risalgono a circa 235 milioni di anni fa, pesava circa 500gr.\nDescrizione.\n\"Lagosuchus\" aveva una corporatura esile, con lunghe gambe snelle e piede ben sviluppato \u2013 caratteristiche che si ritroveranno pochi milioni di anni dopo nel primo dinosauro noto, \"Eoraptor\". Queste caratteristiche evidenziano che l'animale era un agile predatore che sfruttava la sua velocit\u00e0 per inseguire piccole prede e per sfuggire a predatori pi\u00f9 grandi, esso sfruttando l'habitat e la sua rapidit\u00e0 sfilava tra massi e foglie cos\u00ec che il predatore rinunciasse al predato. Poteva spostarsi sia su due sia su quattro zampe. La sua dieta era principalmente di insetti, in abbondanza nei boschi di latifoglie. Per controllare la presenza di predatori o di cibo, il lagosuchus si poggiava sulle zampe posteriori, come fanno oggi i cani della prateria (Cynomys). Possedeva una particolare struttura del bacino e la posizione delle zampe che lo legava con i dinosauri. Le ossa del polpaccio sono pi\u00f9 lunghe che quelle della coscia, contributo alla velocit\u00e0. Comunque, a causa dei pochi resti non possiamo definire perfettamente le caratteristiche di questo rettile.\nClassificazione.\nNel 1971 Alfred Sherwood Romer descrisse i resti frammentari di un rettile arcosauro di piccole dimensioni, a cui diede il nome di \"Lagosuchus talampayensis\". Successivamente vennero scoperti altri esemplari fossili, che vennero attribuiti a un'altra specie, \"Lagosuchus lilloensis\". Nel 1994, Sereno e Arcucci pubblicarono uno studio nel quale asserirono che i resti di \"L. talampayensis\" erano troppo frammentari per poter definire con certezza l'animale, che cadde cos\u00ec nel calderone dei \"nomina dubia\". I resti fossili di L. lilloensis furono poi attribuiti al nuovo genere \"Marasuchus\". Certi studiosi credono che sia l'antenato dei rettili volanti emersi a fine triassico. In ogni caso, il lagosuco \u00e8 generalmente considerato come strettamente imparentato con i dinosauri, come membro dei Dinosauromorpha."}
{"id": "2093816", "revid": "1543377", "url": "https://it.wikipedia.org/wiki?curid=2093816", "title": "Monte Cervello", "text": "Il monte Cervello (1.003,4 ) \u00e8 un rilievo situato nel comune di Itri in provincia di Latina nel Lazio, all'interno del territorio del parco naturale dei Monti Aurunci.\nDescrizione.\n\u00c8 situato a sud della piana di Campello Nuovo e si raggiunge imboccando un sentiero non segnato alle spalle dell'agriturismo Campello. La passeggiata inizia in un insediamento artificiale di Pinus Nigra e prosegue in un bosco di Cupulifere alternato a bellissime praterie aggraziate di splendide fioriture in primavera. \nSuperato un recinto in filo spinato della pastorizia locale si prosegue a vista verso la cima, dove si gode di una vista che spazia dalla valle Trasta a sud, al monte Le Pezze ad ovest, alla Piana di Campello, Campodimele ed il monte Faggeto a nord, il monte Revole e Campello vecchio ad ovest."}
{"id": "2093818", "revid": "770813", "url": "https://it.wikipedia.org/wiki?curid=2093818", "title": "B\u0103lgarski Voennov\u0103zdu\u0161ni sili", "text": "La B\u0103lgarski Voennov\u0103zdu\u0161ni sili , spesso abbreviata in \u0411BBC, BVVS in caratteri latini, \u00e8 l'aeronautica militare della Bulgaria e parte integrante delle forze armate bulgare. Si tratta di una delle forze aeree armate pi\u00f9 vecchie d'Europa e del mondo; ha partecipato a diverse missioni di pace all'interno della NATO.\nStoria.\nLa storia dell'aeronautica militare bulgara risale alla fine del XIX secolo, quando nel 1892, durante la Fiera internazionale di Plovdiv, l'ufficiale bulgaro Vasil Zlatarov vol\u00f2 a bordo del dirigibile \"La France\" del pioniere francese del volo Eugene Godard. Successivamente, Zlatarov, considerato il padre dell'aviazione militare bulgara, convinse il Comando Generale dell'esercito bulgaro a dare vita a un reparto sperimentale composto da palloni aerostatici. Nel 1903 lo stesso Zlatarov port\u00f2 alla creazione della prima Sezione Aeronautica sotto le dirette dipendenze del Genio Militare e il 22 giugno di quello stesso anno venne promosso comandante della stessa Sezione. Il primo pallone aerostatico di costruzione bulgara vide la luce il 22 febbraio 1906 dopo un periodo di assemblaggio durato quattro mesi e con materiali portati direttamente dalla Russia e venne battezzato \"Sofia-1\". Con esso venne addestrata la prima generazione di piloti bulgari, tutti al comando di Zlatarov. Il primo volo del \"Sofia-1\" avvenne il 1\u00ba agosto 1912 e gi\u00e0 un mese dopo venne utilizzato durante le grandi manovre tenutesi nei pressi della cittadina di \u0160umen.\nIn vista del conflitto con la Turchia, il Governo bulgaro invi\u00f2 all'estero numeroso personale per essere addestrato al volo e con un ordine del Ministero della Guerra bulgaro il 3 aprile 1912 venne stilata una prima lista di circa diciassette piloti, i quali vennero inviati in addestramento in Francia, Germania ed Inghilterra. La prima base militare dell'aeronautica bulgara venne creata a nord della stazione ferroviaria di Sofia, ed ospit\u00f2 il primo aereo, acquistato dalla Francia, un Bleriot XXI, con il quale il tenente Simeon Petrov fece il primo volo ufficiale nello spazio aereo bulgaro il 12 luglio 1912.\nLa prima guerra balcanica vide l'assemblaggio di circa 21 aerei che vennero pilotati dai piloti bulgari addestrati preventivamente all'estero, che si unirono ad altri piloti stranieri ed ai loro aerei per combattere per le forze bulgare. Con l'aggiunta dei velivoli nemici catturati, la flotta aerea bulgara cont\u00f2 circa 39 velivoli alla fine del conflitto. Il 16 ottobre 1912, a seguito dell'ordine di valutare l'entit\u00e0 e il dispiegamento dell'esercito turco di stanza nella fortezza di Edirne, i due ufficiali Radul Milkov e Prodan Tarak\u010diev, effettuarono un volo di ricognizione a bordo di un biplano Albatros.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2093822", "revid": "61051", "url": "https://it.wikipedia.org/wiki?curid=2093822", "title": "Aeronautica militare bulgara", "text": ""}
{"id": "2093824", "revid": "61051", "url": "https://it.wikipedia.org/wiki?curid=2093824", "title": "Bulgarian Air Force", "text": ""}
{"id": "2093825", "revid": "2033069", "url": "https://it.wikipedia.org/wiki?curid=2093825", "title": "Simon &amp; Simon", "text": "Simon &amp; Simon \u00e8 una serie televisiva statunitense poliziesca ideata da Philip DeGuere e con protagonisti Gerald McRaney e Jameson Parker, andata in onda nel corso degli anni ottanta.\nIn Italia la serie \u00e8 stata trasmessa per la prima volta da Italia 1 a partire dal 1\u00ba marzo 1983.\nStoria.\nUn episodio pilota della serie fu trasmesso nel 1978 con il titolo \"Pirate's Key\" ed ambientato in Florida. Quando si decise di produrre la serie, l'ambientazione fu cambiata dalla Florida alla California. A causa dei bassi ascolti, la serie stava per essere cancellata gi\u00e0 nel 1982, tuttavia la CBS spost\u00f2 le trasmissioni al marted\u00ec sera, subito dopo \"Magnum, P.I.\". La nuova collocazione della serie, ed un paio di \"crossover\" con lo stesso \"Magnum, P.I.\", aumentarono considerevolmente gli ascolti di \"Simon &amp; Simon\". Quando la serie fu nuovamente spostata al sabato sera, gli ascolti calarono e le trasmissioni furono interrotte nel corso dell'ottava stagione.\nTrama.\nLa trama della serie ruota intorno ai due fratelli Rick ed AJ Simon, caratterialmente opposti, ma che entrano in affari fondando un'agenzia di investigazione privata chiamata appunto \"Simon &amp; Simon Investigation\". Rick Simon \u00e8 il fratello pi\u00f9 grande, ed \u00e8 un veterano della guerra del Vietnam ed \u00e8 una persona molto pratica, abituata alla vita di strada. Al contrario AJ \u00e8 un intellettuale, laureato che preferisce affrontare le cose secondo le regole. AJ lavorava per l'agenzia investigativa del suocero Myron Fowler, che abbandoner\u00e0 per lavorare con il fratello.\nIl loro approccio diametralmente opposto alle indagini \u00e8 lo spunto per gran parte delle storie raccontate negli episodi della serie, bench\u00e9 la maggior parte delle volte i due fratelli risolvono i casi a cui sono affidati, trovando un compromesso. Altri personaggi ricorrenti nella serie sono Cecilia, madre dei due uomini, il cui compito principale sar\u00e0 spesso pagare la cauzione per farli uscire dal carcere; Marlowe, il cane di Rick; Janet Fowler, ex-moglie di AJ; il tenente Marcel Proust \"Downtown\" Brown della polizia di San Diego, atipico poliziotto esperto di travestimenti, ed amico dei due fratelli che sar\u00e0 sostituito in seguito dal tenente Abigail Marsh.\nSimon &amp; Simon: In Trouble Again.\nIl 23 febbraio 1995 \u00e8 stato trasmesso un film per la televisione intitolato \"Simon &amp; Simon: In Trouble Again\", ed ambientato alcuni anni dopo la serie televisiva. Nel film AJ \u00e8 sposato e lavora a Seattle come avvocato. Rick si reca dal fratello per fargli una visita, mentre si trova in zona per consegnare un lussuosissimo yacht. I due fratelli per\u00f2 devono tornare in azione insieme, quando l'imbarcazione viene dirottata, mentre mamma Cecilia \u00e8 a bordo.\nCrossover.\nOltre al gi\u00e0 citato \"Magnum, P.I.\", in cui i due fratelli Simon appaiono in due episodi nel 1982, la serie \"Simon &amp; Simon\" ha vantato altri \"crossover\" nel corso della propria trasmissione. Rick e AJ Simon fanno un'apparizione anche nel telefilm \"Riptide\", mentre soltanto AJ compare nel serial \"I ragazzi del computer\". Il protagonista di \"I ragazzi del computer\" (Matthew Laborteaux), a sua volta, appare in un episodio di \"Simon &amp; Simon\"."}
{"id": "2093827", "revid": "52076", "url": "https://it.wikipedia.org/wiki?curid=2093827", "title": "Universit\u00e0 Campus Bio-Medico di Roma", "text": ""}
{"id": "2093828", "revid": "709565", "url": "https://it.wikipedia.org/wiki?curid=2093828", "title": "Through the Fire", "text": "Through the Fire (\"attraverso il fuoco\" in lingua inglese) pu\u00f2 riferirsi a:"}
{"id": "2093830", "revid": "1568601", "url": "https://it.wikipedia.org/wiki?curid=2093830", "title": "Alayta", "text": "L'Alayta \u00e8 un gruppo di vulcani posta a sud-ovest del lago Afrera nella depressione dancalica in Etiopia. \nI campi di lava di questo gruppo sono molto estesi 2700\u00a0km quadrati e di recente formazione. L'eruzione di lava da basaltica a trachitica fuori esce da fessure disposte da nord a sud. I due principali vulcani di questo gruppo sono Alayta e il Dabbahu alto 1442 metri, posto nella parte meridionale del gruppo."}
{"id": "2093836", "revid": "306444", "url": "https://it.wikipedia.org/wiki?curid=2093836", "title": "Joseph Stillwell", "text": ""}
{"id": "2093842", "revid": "547034", "url": "https://it.wikipedia.org/wiki?curid=2093842", "title": "Pietre di Snottsta e Vreta", "text": "Le Pietre di Snottsta e Vreta sono quattro pietre runiche conosciute anche come U 329, U 330, U 331 e U 332. Furono rinvenute nelle fattorie di Snottsta (chiamata anche Sn\u00e5ttsta) e Vreta (nell'Uppland, Svezia) e riportano testi incisi in antico norreno che raccontano la storia di Gerl\u00f6g e sua figlia Inga. Risalgono tutte all'XI secolo, per la precisione dovrebbero risalire agli anni 1050-1080, e insieme alle Pietre runiche di F\u00e4rentuna e alla Pietra di Hillersj\u00f6 completano la storia familiare delle due donne.\nLe quattro pietre raccontano che Ragnfast, marito di Inga, mor\u00ec. Ragnfast era l'unico erede della propriet\u00e0 di Snottsta dopo suo padre Sigfast. La pietra runica rinvenuta a Vreta ci fornisce un'importante informazione: lei eredit\u00f2 da suo figlio. Questo si accorda con quanto riportato sulla pietra runica U 29, dove si dice che Inga eredit\u00f2 da suo figlio, il quale non viene nominato perch\u00e9 probabilmente troppo piccolo. Il messaggio centrale tramandato da questi monoliti \u00e8 che Inga eredit\u00f2 Snottsta dopo Ragnfast.\nLe pietre ci informano anche che Ragnfast ebbe un \"huscarl\" di nome Assur. Il perch\u00e9 ci viene data questa informazione non \u00e8 specificato, ma \u00e8 probabile che Assur avesse una posizione di rilievo all'interno del clan e potrebbe aver ereditato alcune propriet\u00e0 di Ragnfast.\nInoltre, la pietra runica U 329 contiene alcune informazioni su una terza e una quarta donna: Estrid e Gyrid. \u00c8 inciso che Ragnfast \u00e8 il fratello di Gyrid ed Estrid e il motivo per cui questo viene specificato \u00e8 forse perch\u00e9 c'\u00e8 stato un disaccordo sull'eredit\u00e0. \u00c8 chiaro che esse sono menzionate per spiegare in che modo sono collegate a Inga.\nEstrid probabilmente \u00e8 la stessa persona citata sulle pietre runiche di Jarlabanke, in T\u00e4by. Questa donna fu la fondatrice dell'importante clan di Jarlabanke e la progenitrice dei membri pi\u00f9 importanti di questo gruppo. L'uomo che incise la U 329, di nome Fot, fu anche l'artefice delle Pietre runiche di Jarlabanke. Questo suggerisce che Estrid nacque a Snottsta, spos\u00f2 in prime nozze \u00d6sten di T\u00e4by e in seconde nozze si spos\u00f2 a Harg, vicino a Snottsta.\nU 329.\nQuesta pietra fu eretta accanto ad un campo e lungo una strada sterrata. Fu eretta da Inga in memoria di suo marito Ragnfastr, e cita le sorelle di lui Gyr\u00ed\u00f0r e \u00c1str\u00ed\u00f0r. Questo testo andrebbe paragonato con quello della U 331, ove si afferma che Ragnfastr era l'unico erede dei beni, e con quello della U 332 dove si dichiara che Inga eredit\u00f2 i beni e anche il figlio di Ragnfastr. Si specifica anche che tra le tre donne, Inga fu proprietaria di Snottsta.\nTraslitterazione in caratteri latini.\n\u00d7 inka \u00d7 lit \u00d7 raisa \u00d7 staina \u00d7 \u00feasi \u00d7 efti \u00d7 raknfast \u00d7 bonta \u00d7 sin \u00d7 han \u00d7 ua \u00d7 bro\u00fei \u00d7 kuri\u00fea \u00d7 auk \u00d7 estri\u00fea \u00d7\nTrascrizione in antico norreno.\nInga let r\u00e6isa st\u00e6ina \u00feasi \u00e6fti Ragnfast, bonda sinn. Hann va bro\u00f0i Gyri\u00f0a ok \u00c6stri\u00f0a.\nTraduzione in Italiano.\nInga eresse queste pietre in memoria di Ragnfastr, suo marito. Egli fu fratello di Gyr\u00ed\u00f0r e \u00c1str\u00ed\u00f0r.\nU 330.\nQuesto monolito fu eretto ai piedi di una collinetta sita nel centro di un campo. Il testo inciso racconta che Inga eresse questa pietra assieme ad un ponte e ad altre pietre runiche (U 329 e forse altre andate perdute) in onore di suo marito Ragnfastr. Inoltre si dice che Assurr/\u00d6zurr fu un \"huscarl\" di Ragnfastr, questo probabilmente per mettere in evidenza l'importanza di Assur e per riconoscergli dei diritti sull'eredit\u00e0. Assur viene identificato con Andsvarr che fu commemorato da sua figlia Gu\u00f0laug sulla pietra runica U 328, e Gu\u00f0laug \u00e8 la stessa persone che eresse le Pietre runiche d'Italia, in memoria di suo figlio Holmi, il quale discese in Italia, e che sarebbe il figlio di Assur.\nTraslitterazione in caratteri latini.\n\u00d7 inka \u00d7 lit \u00d7 raisa \u00d7 staina \u00d7 auk \u00d7 bro \u00d7 kiara \u00d7 efti \u00d7 raknfast \u00d7 bont\u00d7a sin \u00d7 asur \u00d7 ua \u00d7 huskarl \u00d7 hans \u00d7\nTrascrizione in antico norreno.\nInga let r\u00e6isa st\u00e6ina ok bro g\u00e6rva \u00e6fti Ragnfast, bonda sinn. Assurr va huskarl hans.\nTraduzione in Italiano.\nInga eresse queste pietre e fece il ponte in memoria di Ragnfastr, suo marito. \u00d4zurr fu suo huscarl.\nU 331.\nU 331 non \u00e8 una pietra runica, ma una roccia affiorante che riporta inciso un testo ove Inga dice che suo marito Ragnfastr \u00e8 morto e che egli \u00e8 l'unico erede di suo padre, Sigfastr. Questa incisione andrebbe paragonata con quella presente su U 329, dove vengono citate le sorelle del defunto e pertanto queste non hanno nessun diritto sull'eredit\u00e0.\nTraslitterazione in caratteri latini.\n\u00d7 inka \u00d7 lit \u00d7 rista \u00d7 runa \u00d7 efti \u00d7 raknfast \u00d7 bonta \u00d7 sin + han \u00d7 at[i +] ain \u00d7\u00d7 by \u00d7 \u00feina \u00d7 efti \u00d7 sikfast \u00d7 fa\u00feur \u00d7 sin \u00d7 ku\u00fe \u00d7 hialbi \u00d7 ant \u00feaia \u00d7\nTrascrizione in antico norreno.\nInga let rista runa \u00e6fti Ragnfast, bonda sinn. Hann atti \u00e6inn by \u00feenna \u00e6fti Sigfast, fa\u00f0ur sinn. Gu\u00f0 hialpi and \u00fe\u00e6ia.\nTraduzione in italiano.\nInga scolp\u00ec queste rune in memoria di Ragnfastr, suo marito. Egli solo possedette questa propriet\u00e0 dopo Sigfastr, suo padre. Dio aiuti le loro anime.\nU 332.\nLa pietra runica a Vreta U 332 \u00e8 andata perduta. Il suo testo e la sua composizione ci \u00e8 nota grazie ad un disegno risalente al XVIII secolo. Questo monolite fu eretto da Inga e ci dice che sia suo marito Ragnfastr che il loro figlio erano morti ed ella eredit\u00f2 da essi. La pietra di Hillersj\u00f6 termina la saga familiare informandoci che Inga mor\u00ec senza eredi e la propriet\u00e0 passo alla madre di lei, Gerl\u00f6g che viveva sull'isola di F\u00e4rings\u00f6.\nTraslitterazione in caratteri latini.\ninka * raisti * staf * auk * staina * at * raknfast * bonta * sin * han * kuam * at * arfi barn * sins *\nTrascrizione in antico norreno.\nInga r\u00e6isti staf ok st\u00e6ina at Ragnfast, bonda sinn. H[o]n kvam at arfi barns sins.\nTraduzione in italiano.\nInga eresse e le pietre in memoria di Ragnfastr, suo marito. Lei venne ad ereditare da suo figlio."}
{"id": "2093850", "revid": "1573940", "url": "https://it.wikipedia.org/wiki?curid=2093850", "title": "Bassariscus astutus", "text": "Il bassarisco del Nordamerica o bassarisco astuto o gatto dalla coda anellata (Bassariscus astutus ) \u00e8 un mammifero della famiglia dei Procionidi originario delle regioni aride del Nordamerica. \u00c8 l'animale simbolo dell'Arizona.\nDescrizione.\nAffine ai procioni, il bassarisco del Nordamerica \u00e8 snello ed agile, lungo fino ad 80 cm, di cui circa la met\u00e0 \u00e8 costituita da una folta coda ad anelli bianchi e neri, e pesa soltanto circa 1 kg. Il pelame ha una colorazione bruno-grigiastra pi\u00f9 scura sul dorso e bianca e nera sulle parti inferiori. Il muso \u00e8 simile a quello della volpe, gli occhi sono sviluppati e cerchiati di bianco che ben contrasta con le macchie nere, e le orecchie sono grandi e diritte. Le zampe hanno un folto pelame e gli artigli sono in parte retrattili. In passato \u00e8 stato talvolta cacciato per la sua pelliccia, che per\u00f2 non \u00e8 mai stata considerata di gran pregio.\nL'articolazione della caviglia \u00e8 molto flessibile e pu\u00f2 ruotare per pi\u00f9 di 180\u00b0; questa caratteristica fa del bassarisco un agile arrampicatore. La sua lunga coda, inoltre, funge da bilanciere per compensare la sottigliezza delle zampe e permette all'animale perfino di cambiare direzione facendo una ruota su se stesso. Talvolta \u00e8 stato osservato risalire da una fessura mantenendo le quattro zampe lungo un lato e schiacciando forte il dorso contro l'altro lato.\nSistematica.\nIl bassarisco del Nordamerica viene suddiviso in 14 sottospecie:\nDistribuzione.\nIl bassarisco del Nordamerica \u00e8 diffuso in California (dove \u00e8 chiamato \"Cacomistle\"), Colorado, Oklahoma, Oregon, Arizona, Nuovo Messico, Nevada, Texas, Utah e in tutto il Messico settentrionale e centrale (dove \u00e8 chiamato \"Cacamizli\"). Negli Stati messicani di Guerrero, Oaxaca e Veracruz il suo areale si sovrappone a quello del bassarisco del Centroamerica. Abita nei deserti rocciosi e trova riparo nelle cavit\u00e0 degli alberi o nelle strutture in legno abbandonate. Si spinge anche nel Deserto del Gran Bacino, che ricopre la maggior parte del Nevada e pi\u00f9 di met\u00e0 dello Utah, cos\u00ec come alcune regioni di California, Idaho e Oregon.\nBiologia.\nIl bassarisco del Nordamerica \u00e8 una creatura notturna, solitaria e timida e viene avvistato solo raramente. \u00c8 onnivoro e si nutre di frutta, bacche, insetti, lucertole, piccoli roditori e uccelli. A sua volta \u00e8 preda di gufi, volpi, coyote, procioni e linci rosse. Questo piccolo onnivoro emette una vasta gamma di suoni, compresi schiocchi e chiacchiericci simili a quelli emessi dai procioni. Uno dei richiami pi\u00f9 frequenti consiste in un latrato molto forte e lamentoso. Da adulti, i bassarischi conducono vita solitaria e si incontrano solamente per accoppiarsi.\nRiproduzione.\nIl bassarisco si accoppia in primavera. Il periodo di gestazione \u00e8 di 45-50 giorni, durante i quali il maschio procura il cibo anche per la femmina. Ogni cucciolata \u00e8 composta da 2-4 piccoli. Questi ultimi aprono gli occhi dopo un mese e a quattro mesi sono gi\u00e0 in grado di procurarsi il cibo da soli. Raggiungono la maturit\u00e0 sessuale a dieci mesi. Allo stato selvatico il bassarisco pu\u00f2 vivere fino a sette anni.\nAddomesticamento.\nIl bassarisco pu\u00f2 essere addomesticato con facilit\u00e0 e pu\u00f2 diventare un fedele animale da compagnia e un infallibile cacciatore di topi. Un tempo veniva allevato da minatori e coloni per tenere libere le loro dimore dagli animali nocivi; proprio a questa caratteristica risale il nome alternativo di \"Miner's Cat\" (\u00abgatto del minatore\u00bb) dato a questo animale, nonostante il bassarisco non sia affatto imparentato con i gatti. Spesso il bassarisco veniva ospitato in una scatola, in cui era stata creata un'apertura, posta vicino a una fonte di calore (ad esempio una stufa) in un luogo buio e caldo; in questa scatola il bassarisco trascorreva il giorno dormendo e ne usciva fuori solo di notte, per andare a caccia di topi."}
{"id": "2093853", "revid": "767487", "url": "https://it.wikipedia.org/wiki?curid=2093853", "title": "Tata Institute of Fundamental Research", "text": "Il Tata Institute of Fundamental Research (TIFR) \u00e8 un ente che si occupa di ricerca ed insegnamento ad alto livello in India con sede a Mumbai. \u00c8 il pi\u00f9 importante centro di ricerca del paese ed \u00e8 tra i pi\u00f9 importanti centri di ricerca al mondo. Le principali discipline studiate al TIFR sono le scienze naturali, la matematica e l'informatica teorica.\nQuesto centro di ricerche \u00e8 stato fondato nel 1945 sotto la direzione di Homi J. Bhabha con l'aiuto di J.R.D. Tata. Attualmente \u00e8 finanziato principalmente dal governo indiano."}
{"id": "2093860", "revid": "682087", "url": "https://it.wikipedia.org/wiki?curid=2093860", "title": "Amfetamine", "text": ""}
{"id": "2093861", "revid": "165042", "url": "https://it.wikipedia.org/wiki?curid=2093861", "title": "Orso speleo", "text": ""}
{"id": "2093863", "revid": "116229466", "url": "https://it.wikipedia.org/wiki?curid=2093863", "title": "Li zite 'ngalera", "text": "Li zite 'ngalera (\"I fidanzati nella galera\") \u00e8 un'opera comica del compositore italiano Leonardo Vinci, su libretto di Bernardo Saddumene, in napoletano. La prima dell'opera avvenne al Teatro dei Fiorentini di Napoli, il 3 gennaio 1722.\nTrama.\nLa trama si svolge a Vietri sul Mare. Il giovane gentiluomo sorrentino Carlo Celmino abbandona il suo vecchio amore Belluccia Mariano per la sua nuova fiamma, Ciomma (detta anche Ciommetella) Palummo, parente della vecchia Meneca Vernillo, madre di Titta Castagna che ama, non ricambiato, Ciommetella, la quale \u00e8 oggetto anche delle attenzioni amorose del barbiere Col'Agnolo. Travestita da uomo, sotto il falso nome di Peppariello, Belluccia fugge dalla casa paterna in cerca di Carlo, per poter recuperare l'onore perduto. Cos\u00ec travestita riesce a far innamorare di s\u00e9 numerose donne del luogo, tra cui la stessa Ciomma. Giunge il padre di Belluccia, il comandante di galera Federico Mariano, servito fedelmente dal suo schiavo Assan. Riconosciuti la figlia e Carlo, minaccia ad entrambi la morte ma i due giovani, riconciliati, sposati e ottenuto il perdono paterno, partono infine lasciando ai paesani il ricordo de \"li zite 'ngalera\"."}
{"id": "2093867", "revid": "1452073", "url": "https://it.wikipedia.org/wiki?curid=2093867", "title": "Kingdom Hearts Coded", "text": ", reso graficamente come Kingdom Hearts coded, \u00e8 un videogioco rompicapo a episodi sviluppato e pubblicato da Square Enix, in collaborazione con Disney Interactive Media Group. Il gioco appartiene alla saga di \"Kingdom Hearts\" ed \u00e8 incentrato su un giovane Sora e Topolino. \"Kingdom Hearts Coded\" \u00e8 giocabile su telefoni cellulari che ne supportano la grafica ed \u00e8 possibile scaricare episodi nuovi riguardanti esso su un canale online.\nAmbientazione.\nIl gioco \u00e8 ambientato tra la fine degli eventi di \"Kingdom Hearts II\" e del suo epilogo, incentrandosi nella ricerca di re Topolino sul significato e sull'origine di alcune misteriose frasi ritrovate nel Grillario mediante l'aiuto di un Sora virtuale. Il giocatore quindi deve attraversare delle versioni digitali di alcuni dei mondi gi\u00e0 visitati in \"Kingdom Hearts\" e poi del Castello dell'Oblio create con la digitalizzazione del Grillario, con lo scopo di eliminare i bug e quindi scoprire pian piano la verit\u00e0 dietro le enigmatiche frasi.\nLa storia ha raggiunto la conclusione con l'ottavo episodio.\nTrama.\nQuando re Topolino, il Grillo Parlante, Paperino e Pippo tornano al Castello Disney, il Grillo rilegge il Grillario e trova le sue pagine vuote tranne due, sulle quali vi sono state scritte due frasi misteriose:\nIl Grillo porta il Grillario al Re e questi decide di digitalizzare il Grillario per scoprire il significato delle due frasi, in particolare dell'ultima, e per scoprire se effettivamente nel Grillario non sia rimasto niente di quanto annotato e descritto dal Grillo. Tuttavia dei \"bug\", ovvero degli errori, stanno portando i mondi digitali nel caos. Topolino chiede quindi aiuto a un Sora digitale, che dovr\u00e0 eliminare i bug e permettere loro di chiarire la situazione.\nEpisodio 1.\nDopo l'introduzione, la storia si sposta nelle Isole del destino digitali, dove Data-Sora sta aiutando Tidus, Wakka e Selphie a indagare su degli strani blocchi: i bug. Mentre indaga, Sora incontra nella grotta un tizio incappucciato che gli dice:\nSora passa attraverso la serratura e combatte con Darkside; dopo la lotta, come in \"Kingdom Hearts\", le Isole vengono spazzate via da una tempesta e Sora viene perso nel mare di dati. Nel Castello Disney intanto compare un nuovo messaggio nel Grillario\nSubito dopo il monitor mostra Riku durante la notte della tempesta alle Isole, dove incontra Ansem, studioso dell'Oscurit\u00e0 ancora incompleto, che gli apre il passaggio verso la Fortezza Oscura.\nEpisodio 2.\nSora si risveglia alla Citt\u00e0 di mezzo. Qui incontra Cid, che gli chiede di aiutarlo a cercare Qui, Quo e Qua. I tre fratelli si sono persi cercando delle informazioni sui blocchi che sono comparsi in citt\u00e0 e, ogni volta che uno di essi viene salvato, danno a Sora un frammento misterioso. Ottenuti i primi tre frammenti, Sora capisce che sono parte di una serratura e improvvisamente ricompare l'uomo incappucciato; questo d\u00e0 a Sora un quarto frammento, l'ultimo, e formata la Serratura compare un gigantesco Heartless: la Guardia di ferro.\nDopo la battaglia, al Castello Disney compare scritto nuovamente il messaggio apparso nel Grillario dopo che il Sora digitale ha liberato dai bug le Isole del destino. Il messaggio mostra anche al Re e tutti i presenti un'altra scena avvenuta nel primo Kingdom Hearts: mentre Sora, Paperino e Pippo stringevano amicizia a Citt\u00e0 di mezzo, Pluto si intrufolava in un vicolo ed entrava in un Corridoio dell'Oscurit\u00e0 appena aperto. Subito dopo, stranamente, nel Castello compaiono degli Heartless, ma prontamente Topolino li sconfigge tutti. Quindi si dirige verso la porta per controllare anche le altre aule del Castello ma questa \u00e8 bloccata, intrappolando nella biblioteca il Re e gli altri.\nSul Grillario quindi appare scritto:\nEpisodio 3.\nIl Re, Pippo, Paperino e Grillo sono ancora intrappolati nella biblioteca del Castello Disney e un nuovo messaggio appare sullo schermo. Nel frattempo, Sora raggiunge il Paese delle Meraviglie. Qui, sotto la guida dello Stregatto, aiuta Alice ritrovare la memoria trovando delle \"rimembranze\" per ripristinarle i ricordi e trovare la Serratura. Alice quindi, con l'aiuto di Sora, riesce a ricordare ci\u00f2 che le \u00e8 successo, rivelando di aver visto la Serratura nel castello della Regina di cuori.\nUna volta trovata, Sora affronta le guardie della Regina, sconfiggendole e liberando la Serratura, quindi affronta e sconfigge anche l'Heartless Trickmaster. Sora quindi incontra ed insegue il tizio incappucciato mentre nel Grillario quindi appare nuovamente il messaggio di prima. Sugli schermi viene mostrato quindi Sora mentre raggiunge e poi insegue il misterioso personaggio attraverso un Corridoio dell'Oscurit\u00e0 ma, cercando di acciuffarlo, finisce dritto nella biblioteca del Castello Disney. Topolino e gli altri rimangono allibiti ma subito dopo li raggiunge anche l'uomo misterioso.\nEpisodio 4.\nL'uomo misterioso si presenta quindi mostrandosi con le fattezze di Riku e si rivela come protettore ed incarnazione stessa dei ricordi del Grillario, raccontando anche loro l'origine dei bug. Inoltre rivela a Topolino, Pippo, Paperino e al Grillo che senza che se ne siano accorti, anche loro sono all'interno del Grillario digitale, spiegando cos\u00ec anche la presenza degli Heartless al Castello. A causa per\u00f2 di un hacker, Topolino e gli altri perdono il contatto col mondo reale e la possibilit\u00e0 di uscire dal cyberspazio. Un nuovo collegamento \u00e8 possibile, ma solo se tutti i bug verranno eliminati: Sora quindi decide di andare a sbarazzarsi dell'ostacolo per permettere agli altri di tornare indietro.\nSora arriva al Monte Olimpo con lo scopo di stanare il bug che impedisce il collegamento col mondo reale, incontrando Filott\u00e8te e scoprendo da lui che il Colosseo \u00e8 stato trasformato in un labirinto a causa dei bug e che Ercole vi si \u00e8 addentrato per trovare cosa non vada. Sora quindi sblocca la Serratura, entrando nel labirinto e facendosi strada tra bug e Heartless. Pi\u00f9 avanti incontra anche Ercole, che gli spiega che la causa di tutto ci\u00f2 \u00e8 niente meno che Ade. I due quindi decidono di andare assieme nei meandri del labirinto per trovare Ade, ma incontrano Cloud (precedentemente assunto da Ade stesso per fare fuori Ercole) e tra lui ed Ercole comincia uno scontro. Ercole prevale e Cloud, nonostante in quel momento si presenti come un \"nemico degli eroi\", salva il figlio di Zeus e Sora da un attacco alle spalle di Ade. Cloud dice ad Ade che questa battaglia non lo riguarda, ma il dio degli inferi schernisce a sua volta Cloud. Inoltre, Ade rivela che non \u00e8 stato lui ad aver ridotto in quello stato il Colosseo ma che il labirinto \"ha un altro custode\" e se ne va, fiducioso che nel cercare di trovare rimedio alla situazione i due periranno. Quindi, capendo di essere stato tratto in inganno, Cloud se ne va, ma viene trovato subito dopo da Sora ed Ercole che, proseguendo nel labirinto, lo avevano trovato alle strette e salvato. Quindi, dopo essere stato convinto dalle parole di Sora ed Ercole, Cloud si unisce a loro proseguendo nel labirinto. I tre si ritrovano quindi a combattere Cerbero, che sconfiggono senza troppe rogne. Irritato dal fatto che siano ancora vivi, Ade appare nuovamente a Sora, Cloud ed Ercole e li attacca, ma viene cacciato via da un attacco combinato del trio, che decide quindi di tornare indietro avendo compiuto il loro lavoro. A fine episodio, Pietro compare davanti a Sora.\nEpisodio 5.\nPietro rivela di far parte del mondo reale e di essere arrivato nel mondo dei dati per conquistarlo, dopodich\u00e9 scappa e viene inseguito da Sora finendo ad Agrabah. Qui Sora perde di vista Pietro ma incontra Aladdin, che gli chiede aiuto per trovare Jasmine.\nTrovata Jasmine, Sora ingaggia un combattimento con Jafar inseguendolo fino al palazzo reale. Jafar ruba la lampada di Aladdin, rapisce Jasmine e crea una copia della lampada con la quale ha bloccato il tempo ed \u00e8 fuggito con Jasmine. Sora, non subendo gli effetti del blocco temporale, trova la vera lampada da Iago e invoca il Genio, chiedendogli aiuto. Il Genio quindi, dopo aver eliminato tutti i bug ad Agrabah, porta Sora alla Caverna delle meraviglie. Intanto il Re rimugina su come Pietro possa essere entrato nel cyberspazio se non da un altro collegamento se loro sono gli unici a possedere il Grillario. Alla Caverna, Sora capisce che Jafar ha gettato un incantesimo sulla testa della tigre, l'entrata della Caverna delle meraviglie, contro cui deve combattere. Poi, guidato dal Genio, si fa strada dentro la Caverna affrontando Jafar e riuscendo a fermarlo. Sora trova quindi la Serratura e poi affronta per l'ultima volta Jafar, diventato un Genio, sconfiggendolo e rinchiudendolo all'interno della copia della lampada. Pietro ricompare nuovamente uscendo dalla Caverna, seguito da Sora. All'improvviso per\u00f2 compare Malefica che distrugge il Keyblade digitale di Sora, ribadendo il suo dominio sul mondo creato dal Grillario digitale e ordinando a degli Shadow di attaccarlo.\nEpisodio 6.\nTopolino e Data-Riku raggiungono Sora ad Agrabah e sconfiggono gli Heartless. Pietro spiega che stesse spiando il Re al Castello Disney quando una strana luce li ha trasportati nel mondo digitale. Si \u00e8 ritrovato quindi, senza capirlo in principio, nel crocevia di tutti i mondi digitali e ha quindi chiamato Malefica, che decise di conquistare il mondo digitale dato che il Castello che non esiste \u00e8 andato distrutto. Riku, attaccando Malefica, viene per\u00f2 catturato e rapito dalla fata oscura, che se ne va assieme a Pietro. Tornati al Castello Disney, il Grillo li avvisa che l'unico mondo rimasto non purificato dai bug \u00e8 la Fortezza Oscura, e Sora e Topolino decidono di andare assieme a liberarlo. Sora per\u00f2 non riesce ad evocare il suo Keyblade e Topolino gli spiega che \u00e8 perch\u00e9 il suo non era un vero Keyblade ma era stato programmato da Topolino stesso per poter permettere al Sora virtuale di combattere. Topolino quindi si incammina da solo verso la Fortezza Oscura, ordinando agli altri di difendere la biblioteca. Sora per\u00f2 approfitta di un attimo di distrazione e lo segue, non notato dagli altri.\nAlla Fortezza Oscura quindi, Sora insegue Pietro con l'obiettivo di farsi dire dove sarebbe Riku ma cade in trappola e, incapace di difendersi senza Keyblade, viene messo all'angolo. Viene salvato per\u00f2 da Pippo e, assieme a lui, si mettono alla ricerca di Paperino prima di inseguire Pietro. Trovato Paperino e trovati anche i frammenti per aprire la porta dietro la quale si celava Pietro, i tre riescono a raggiungerlo. Pietro per\u00f2, distratti Pippo e Paperino, attacca Sora con dei bug, ma viene salvato dai due amici rimanendo in trappola a loro volta per salvarlo. Pietro quindi si accinge a dare il colpo di grazia ai due ma Sora, grazie al legame dei suoi amici, riesce a salvarli evocando un vero Keyblade, il suo Keyblade (praticamente identico alla Catena regale). Topolino quindi li raggiunge e assieme i quattro mettono in fuga Pietro; Sora quindi chiude la Serratura della Fortezza Oscura. Dopo che Topolino, Pippo e Paperino sono tornati al Castello e mentre Sora si mette alla ricerca di Riku, Pietro torna alla riscossa venendo comunque sconfitto. Una volta messo alle strette, chiama a s\u00e9 un Riku corrotto dai bug costringendolo ad attaccare Sora. Dopo uno scontro acceso, Sora riesce a sconfiggere l'amico che cade in uno stato di sonno. Mentre arrivano Topolino, Paperino e Pippo, il Keyblade apre davanti agli occhi di Sora una serratura e Topolino capisce, data la gravit\u00e0 della corruzione, che Riku non potr\u00e0 svegliarsi finch\u00e9 i bug non verranno distrutti.\nEpisodio 7.\nSora, per poter risvegliare Riku, entra nel mondo fatto di dati; qui perde tutte le sue abilit\u00e0, che prendono la forma materiale e vengono sparse per il cyberspazio. Incontra anche un altro Riku, che gli spiegher\u00e0 che la quantit\u00e0 di danni arrecatigli dai bug \u00e8 tale che in poco tempo l'intero Grillario digitale sarebbe caduto sotto il loro dominio; per questo Riku dona a Sora i dati extra inseriti nel Grillario, e una volta risolto il loro mistero essi permetteranno al Grillario di essere completato e agli altri di poter tornare nel mondo reale. Riku quindi esorta Sora ad andarsene prima che venga distrutto, ma Sora decide di impiegare quel tempo che rimane loro per trovare invece la soluzione e salvarsi entrambi. Riku quindi dice a Sora che per ottenere indietro tutte le sue abilit\u00e0 e per salvarsi deve attraversare tutti i mondi e liberarli dai bug, cos\u00ec da indebolirli.\nAndando avanti con la liberazione dei mondi, Sora permette a Riku di resistere meglio ai bug e, arrivato alla Fortezza Oscura, dovr\u00e0 prima combattere ancora una volta il Grillario infestato dai bug e poi, una volta sconfitto, Malefica-drago. Una volta sconfitti gli ultimi bug, Sora riottiene tutta la sua forza, ma qualcuno minaccia la possibilit\u00e0 di tornare al mondo reale e dovr\u00e0 quindi affrettarsi per permettere agli altri di poter uscire dal Grillario. Topolino, Paperino e Pippo quindi tornano nel mondo reale, anche se per completare il ripristino del Grillario esso dovr\u00e0 essere resettato e quindi i Sora e Riku virtuali perderebbero tutti i loro ricordi.\nIl Grillario viene ripristinato al 100%, ma prima che avvenga il reset una forza oscura si risveglia compromettendo il sistema. Inoltre Pietro e Malefica sono ancora intrappolati all'interno del cyberspazio. Sora quindi entra nella Serratura finale digitale, trovandovi Pietro, Malefica ed l'ultimo potente bug: l'Heartless di Sora, evolutosi proprio come il Sora digitale. Pietro e Malefica quindi riescono a scappare di l\u00ec mentre Sora rimane a lottare contro il bug, prevalendo dopo un'estenuante battaglia e aiutato da Topolino. Topolino, Malefica e Pietro tornano finalmente nel mondo reale ma mentre Malefica e Pietro vi fanno ritorno, ella racconta a Pietro di come questa esperienza le abbia fatto capire di quanto sia vera la leggenda del Libro delle profezie: un libro che si dice racchiuda in esso tutti gli eventi futuri, capace di dare vita al suo interno a interi mondi con i relativi abitanti e ritenuto essere solo una fiaba (cosa mostrata nei filmati di gioco disponibili in \"Kingdom Hearts 2.5 ReMIX\")\nDopo che Topolino \u00e8 tornato nel mondo reale e mentre ripensano al fatto che alla fine non sono riusciti a scoprire la natura delle frasi misteriose, Riku li avvisa della comparsa di una porta per un nuovo mondo, ovvero quello aggiunto dai dati. Per\u00f2 non possono chiedere a Sora di poter andare a controllare questo nuovo mondo dato che col reset ha perso i suoi ricordi, quindi Topolino chiede a Riku di poter tornare l\u00e0.\nEpisodio 8.\nSora si risveglia nella Citt\u00e0 di mezzo. Topolino lo raggiunge e gli dice che \u00e8 ora che sappia la verit\u00e0. Il Re apre la nuova porta e i due raggiungono il mondo aggiunto nei dati: il Castello dell'Oblio. Sora, di nuovo da solo, incontra un uomo incappucciato e gli dice che se vuole conoscere la verit\u00e0 dovr\u00e0 proseguire; quindi d\u00e0 a Sora delle Carte mondo e gli spiega perch\u00e9 sia l\u00ec.\nAd ogni piano, Sora rivive i ricordi dei mondi visitati in precedenza e incontra i suoi amici, fra cui anche Data-Riku (che gli mostra un altro ricordo di \"Kingdom Hearts\", quando \u00e8 assieme ad una Kairi senza cuore all'Isola che non c'\u00e8), poi Pietro e Malefica che, una volta sconfitti, promettono nuovamente di tornare. Durante tutta la salita per\u00f2, Sora sente che pur non avendoli incontrati in lui c'\u00e8 il \"tormento\" di \"qualcuno\": l'uomo in nero lo avvisa che se terr\u00e0 troppo stretto quel \"tormento\", sarebbe stato inghiottito dall'Oscurit\u00e0, ma Sora non vuole saperne di rinunciare. \u00c8 allora che il nemico misterioso si rivela: \u00e8 Roxas, che attacca Sora dicendogli che gli far\u00e0 conoscere il vero tormento. Dopo la battaglia, Roxas d\u00e0 a Sora la Carta della verit\u00e0 e scompare donandogli anche i suoi ricordi.\nSora quindi ritrova Topolino e insieme aprono l'ultima porta del Castello, trovandovi Namin\u00e9. Lei spiega a Sora che quando cancell\u00f2 i suoi ricordi e li ricostru\u00ec, not\u00f2 nelle profondit\u00e0 del suo cuore i ricordi di qualcun altro, che hanno poi generato i bug. Da l\u00ec comparve nel Grillario la scritta \"Dobbiamo tornare per liberarli dal loro tormento\": anche se sono scomparsi, Roxas, Axel, Xion e Namin\u00e9 sono ancora collegati nel cuore di Sora... cos\u00ec come Terra, Aqua e Ventus.\nSora dice di sentire come se li avesse incontrati e Namin\u00e9 dichiara che lui ha effettivamente incontrato due di loro, e di avere una speciale connessione con l'altro. Inoltre, in futuro, verr\u00e0 il tempo in cui avranno bisogno di essere risvegliati.\nTopolino promette a Namin\u00e9 di informare il vero Sora e, mentre se ne vanno, Data Sora riporta a Namin\u00e9 il messaggio di ringraziamento che i protagonisti si erano riproposti di darle prima di perdere la memoria degli avvenimenti al Castello dell'Oblio in \"Chain of Memories\", e che il Grillo aveva segnato sul suo Diario.\nDopo i titoli di coda, viene mostrato Topolino mentre scrive una lettera: nel messaggio informa Sora, Riku e Kairi che dovranno partire per un nuovo viaggio per poter salvare quelle persone che stanno soffrendo.\nEpilogo - \"Uno sguardo sul futuro\".\nDopo aver inviato la lettera a Sora, Riku e Kairi, Topolino va a parlare con Yen Sid riguardo alla sua avventura: egli spiega al suo maestro come finalmente abbiano l'ubicazione del cuore di Ventus, al che Yen Sid risponde che rimanga solo Terra da trovare; Yen Sid per\u00f2 \u00e8 preoccupato per cosa far\u00e0 Xehanort. Topolino, un po' confuso, ricorda come le sue due met\u00e0 siano state distrutte, ma Yen Sid rimarca che sia proprio questo il problema poich\u00e9 la loro distruzione permetter\u00e0 al maestro Xehanort di fare ritorno.\nTopolino \u00e8 fiducioso che lui, Sora e Riku potranno ancora una volta fermarlo ma Yen Sid, ben a conoscenza delle loro capacit\u00e0 come custodi, chiede a Topolino se loro possano allora affrontare pi\u00f9 Xehanort assieme. Topolino \u00e8 scosso, e Yen Sid chiede quindi al suo ex allievo di convocare Sora e Riku per \"\".\nEpilogo segreto - \"Destino\".\nAppena riformatosi, Braig si risveglia al laboratorio di Ansem il Saggio mentre gli altri apprendisti, Lea ed Isa sono ancora privi di sensi. Evidenziando come il tutto si fosse dimostrato pi\u00f9 arduo del previsto, Braig nota come la mancanza di \"Xemnas\" l\u00ec stesse ad indicare che il piano fosse gi\u00e0 iniziato. Braig non \u00e8 solo per\u00f2: il giovane Xehanort \u00e8 con lui e, alla sua ultima affermazione, risponde in maniera affermativa.\nBraig sottolinea come il maestro Xehanort sia inquietante a causa della sua capacit\u00e0 di previsione, scherzando col giovane Xehanort chiedendogli se lui sapesse cosa passi nella sua stessa testa. Il giovane Xehanort risponde che sarebbe andato dove lo porter\u00e0 il fato, aggiungendo come il Keyblade del maestro Xehanort fosse il primo mai forgiato e che quello \u00e8 il suo destino, anche se per lui deve ancora attuarsi. Braig intuisce il riferimento alla Guerra dei Keyblade ma cambia subito argomento, chiedendo chi sar\u00e0 tra quelle \"povere anime\" che sarebbe stato portato via con loro: il giovane Xehanort risponde che sarebbe stato \"\"S\"...\".\n\"Kingdom Hearts Mobile\".\n\u00c8 il portale dal quale si scaricano mensilmente gli episodi creando un avatar ed al quale \u00e8 possibile giocare con dei minigiochi.\nUna volta che gli episodi vengono conclusi, si sbloccano nuovi costumi e gadget per l'avatar, nuovi personaggi, nuovi scenari ed ulteriori minigiochi.\nSpesso e volentieri, \"Kingdom Hearts Mobile\" viene confuso con \"V CAST\", capitolo per telefoni cellulari sviluppato dalla societ\u00e0 americana Verizon Wireless nel 2004. Nonostante il gioco sia distribuito dalla Disney, \u00e8 considerato non canonico poich\u00e9 non sviluppato dalla Square Enix.\n\"Kingdom Hearts Re:Coded\".\nIl 6 giugno 2010, il doppiatore americano del Grillo Parlante, Phil Snyder, ha confermato sul suo sito personale di star lavorando sul remake del videogioco, \"Kingdom Hearts Re:Coded\". Il gioco \u00e8 uscito per Nintendo DS il 7 ottobre 2010 in Giappone, l'11 gennaio 2011 nel Nord America e il 14 gennaio 2011 in Europa. Il remake contiene l'epilogo \"Uno sguardo verso il futuro\", fungendo da introduzione a \"\".\nIl titolo del gioco \u00e8 reso graficamente come Kingdom Hearts Re:coded\nGummiship Studio.\nPer pubblicizzare l'uscita di \"Kingdom Hearts Re:Coded\" nel febbraio del 2011 venne rilasciato per flash una nuova versione di un minigioco gi\u00e0 presente in \"Kingdom Hearts Mobile\" chiamato \"Gummiship Studio\": un semplice videogioco rompicapo nel quale bisognava allineare tre o pi\u00f9 Gummiblock dello stesso colore con lo scopo di farli sparire tutti e liberare la griglia."}
{"id": "2093868", "revid": "116944", "url": "https://it.wikipedia.org/wiki?curid=2093868", "title": "San Sebastiano martire", "text": ""}
{"id": "2093869", "revid": "339392", "url": "https://it.wikipedia.org/wiki?curid=2093869", "title": "Vazhdushnite na Negovo Velichestvo Voiski", "text": ""}
{"id": "2093870", "revid": "1494169", "url": "https://it.wikipedia.org/wiki?curid=2093870", "title": "Debut", "text": "Debut (debutto) pu\u00f2 riferirsi a:"}
{"id": "2093872", "revid": "63756", "url": "https://it.wikipedia.org/wiki?curid=2093872", "title": "Mar del Nord", "text": ""}
{"id": "2093874", "revid": "1889177", "url": "https://it.wikipedia.org/wiki?curid=2093874", "title": "Istituto Max Planck di matematica", "text": "L'istituto Max Planck di matematica (in tedesco: \"Max-Planck-Institut f\u00fcr Mathematik\") \u00e8 un centro di ricerca in matematica con sede a Bonn in Germania. \u00c8 uno degli ottanta istituti di ricerca della Societ\u00e0 Max Planck.\nDescrizione.\nLe discipline studiate coprono una vasta gamma delle aree di studio della matematica: teoria dei numeri e geometria aritmetica, sistemi dinamici, rappresentazione dei gruppi, topologia e topologia algebrica, geometria differenziale, geometria algebrica, geometria complessa, geometria non commutativa e fisica matematica.\nL'istituto conta un numero ridotto di ricercatori titolari, mentre la maggior parte dei ricercatori sono ospiti temporanei invitati dall'istituto stesso.\nL'istituto \u00e8 stato fondato nel 1980 dal matematico Friedrich Hirzebruch che l'ha diretto fino al suo ritiro avvenuto nel 1995. Gli attuali direttori sono Gerd Faltings e Don Zagier."}
{"id": "2093875", "revid": "124123", "url": "https://it.wikipedia.org/wiki?curid=2093875", "title": "Elizabeth Robbins", "text": "Biografia.\nCome attrice di teatro ha recitato inizialmente per il Boston Museum Theatre, ma uno dei suoi successi maggiori fu quando interpret\u00f2 Mercedes nel Conte di Monte Cristo al Zanesville Opera House (nel 1885). Si spos\u00f2 il 12 gennaio dello stesso anno con l'attore George Richmond Parks. Per la sua carriere di attrice fu aiutata da Oscar Wilde che nel 1888 le diede vari consigli su quali parti scegliere per non annoiare il pubblico inglese. Lei in seguito part\u00ec per la Norvegia e quando torn\u00f2 con Ibsen inizi\u00f2 una serie di rappresentazioni per tutto il paese, fu sempre grata a Wilde.\nCinema.\nDue sue opere furono adattate per lo schermo. Nel 1919, il regista e sceneggiatore Kenean Buel diresse \"My Little Sister\", tratto dal suo romanzo del 1913. Il film era interpretato da Evelyn Nesbit e prodotto dalla Fox Film Corporation.\nL'anno dopo, John S. Robertson gir\u00f2 \"A Dark Lantern\", interpretato da Alice Brady, un'attrice che in seguito avrebbe vinto l'Oscar nel 1938.\nOpere.\nNumerose sono state le sue creazione letterarie, fra le maggiori:"}
{"id": "2093880", "revid": "1305772", "url": "https://it.wikipedia.org/wiki?curid=2093880", "title": "Livin' It Up", "text": ""}
{"id": "2093882", "revid": "42179", "url": "https://it.wikipedia.org/wiki?curid=2093882", "title": "Conte di Monte Cristo", "text": ""}
{"id": "2093883", "revid": "2519", "url": "https://it.wikipedia.org/wiki?curid=2093883", "title": "Uros", "text": "Gli Uros sono una popolazione preincaica peruviana.\nI primi Uros si sono spostati dalle sponde del lago Titicaca sul lago stesso, per sfuggire ai loro vicini bellicosi, tra i quali il popolo degli Inca. Hanno cominciato a costruire un arcipelago di isole artificiali con canne di totora (\"Schoenoplectus californicus\"), una pianta acquatica locale, e lo hanno ancorato al fondo del lago. Queste particolari isole sono dette \"fluttuanti\" (in spagnolo, \"Islas Flotantes\") in quanto possono salire e scendere seguendo il livello del lago, ed inoltre i loro abitanti possono levare le ancore e spostarle come fossero delle chiatte.\nAll'inizio l'etnia Uros era unica, con un suo sistema sociale e religioso, e pure la lingua era diversa dai loro vicini che parlavano aymara, e dai bellicosi Inca che conquistarono le sponde del lago e che parlavano invece quechua. Ora per\u00f2 gli Uros di stirpe pura sono spariti; erano infatti un popolo aperto e pacifico, e tramite scambi commerciali con gli altri abitanti del lago e successive unioni miste, un po' alla volta le caratteristiche del popolo sono andate perdute.\nL'ultima rappresentante di questa etnia \u00e8 morta negli anni settanta, mentre ora vive sulle isole una popolazione di lingua aymara.\nEtimologia.\nIl termine Uros deriva dall'aymara \"qhana uru\", letteralmente \"giorno chiaro\". Inoltre, vengono chiamati anche con i nomi Jas-Shoni (uomini dell'acqua) e Kat'suna (uomini del lago).\nLingua.\nLa lingua originale degli Uros \u00e8 il piquina, oggi estinta. Con il passare del tempo, la lingua pi\u00f9 utilizzata divenne l'aymara, unito allo spagnolo. Infatti, in seguito al mescolarsi con l'etnia aymara e a causa dell'influenza europea, la maggior parte degli Uros adottarono le lingue aymara e quechua e lo spagnolo, perdendo cos\u00ec la loro lingua madre.\nStoria.\nOrigine.\nGarci Diez de San Miguel, studioso del XVI secolo, descrisse gli Uros come una popolazione povera che vive in prossimit\u00e0 del lago Titicaca, che si nutre prevalentemente di totora e di cacciagione locale e che, quando ha bisogno di lavorare, aiuta la vicina popolazione aymara nell'agricoltura.\nLe origini di questo gruppo etnico, diverse da quelle degli Inca e degli Aymara, risalgono a epoche anteriori alla nascita degli Inca.\nAlcuni studiosi ritengono che la popolazione Uros discenda dai primi popoli che abitarono l'America, altri, quali Luis Lumbreras, ritengono che gli Uros siano originari della Polinesia, per poi stanziarsi nei territori costieri dell'America del Sud. L'etnologo francese Paul Rivet condusse degli studi analizzando il DNA degli Uros e confrontandolo con quello di altre popolazioni, individuando delle somiglianze con il gruppo etnico degli Arawak. Questa ipotesi \u00e8 rafforzata dal fatto che il piquina, lingua originale degli Uros, \u00e8 simile alla lingua parlata dalla trib\u00f9 Arawak.\nIl primo luogo in cui gli Uros si stanziarono fu il lago Uru Uru (attualmente la citt\u00e0 di Oruro), situato in Bolivia. Successivamente si spostarono in Per\u00f9, e nel caso del Titicaca persero la purezza etnica, mescolandosi con le popolazioni di etnia quechua e aymara. Tuttavia, oggi gli Uros continuano a praticare le usanze originarie del loro popolo, sebbene con forte influenza aymara.\nInfluenza europea.\nAi tempi della colonizzazione europea, circa il 27% della popolazione che risiedeva presso Puno era di etnia Uros, ed essendo popolazione povera che viveva di sussistenza pagavano meno imposte ai colonizzatori europei. A causa della scarsa quantit\u00e0 di tributi che venivano pagati, gli Uros erano costretti a lavorare nelle miniere dell'attuale Bolivia in condizioni disastrose: solo il 10% circa della popolazione sopravviveva.\nPer questo motivo, gli Uros decisero di stanziarsi definitivamente all'interno delle acque del lago e a ribellarsi alle persecuzioni degli oppressori che si erano stabiliti in prossimit\u00e0 di Puno. Nel 1688, un gruppo Uros comp\u00ec un attacco contro gli oppressori, demolendo la chiesa di Zepita. \nTali ribellioni erano severamente punite dagli europei: utilizzare costumi, lingua e usi tipici dell'etnia Uros era motivo di persecuzione, a tal punto che gli Uros iniziarono a perdere a poco a poco la propria identit\u00e0.\nNovecento.\nTerminata la dominazione europea, nel 1975 le restanti popolazioni di lingua aymara si stabilirono legalmente nella baia di Puno in una comunit\u00e0, riconosciuta ufficialmente dallo stato come Comunit\u00e0 degli Uros Chulluni."}
{"id": "2093886", "revid": "1305772", "url": "https://it.wikipedia.org/wiki?curid=2093886", "title": "Unboxed", "text": ""}
{"id": "2093887", "revid": "1904508", "url": "https://it.wikipedia.org/wiki?curid=2093887", "title": "Napoleone-Carlo Bonaparte", "text": "Egli era figlio di Carlo Luciano Bonaparte (1803 \u2013 1857) e della di lui cugina Z\u00e9na\u00efde Bonaparte (1801 \u2013 1854).\nBiografia.\nNel 1860 gli fu riconosciuto da Vittorio Emanuele II, re d\u2019Italia il titolo nobiliare di principe.\nDivenuto ufficiale dell'esercito francese nel Secondo Impero, inquadrato nella Legione straniera, partecip\u00f2 all'Intervento francese in Messico (1862 \u2013 1867) ed il 28 ottobre 1863 fu promosso al grado di capitano e il 1\u00ba maggio 1864 ebbe il comando della postazione di Puente Texmelucan a 40\u00a0km da Puebla.\nPartecip\u00f2 quindi alla guerra franco-prussiana (19 luglio 1870 \u2013 10 maggio 1871), nel corso della quale fu preso prigioniero a Metz e trasferito come tale in Germania.\nMor\u00ec nel 1899 e venne sepolto nella Cappella Imperiale di Ajaccio.\nMatrimonio e figli.\nIl 26 novembre 1859 spos\u00f2 la principessa italiana Cristina Ruspoli (1842 \u2013 1907), figlia di Giovanni Nepomuceno Ruspoli, V principe di Cerveteri, dalla quale ebbe:\nDiscendenza da Carlo Maria Bonaparte e Maria Letizia Ramolino.\nCarlo Maria Buonaparte (1746 \u2013 1785) sposa Maria Letizia Ramolino (1750 \u2013 1836)\n \u2514\u2500\u2500&gt;Giuseppe Bonaparte (1768 \u2013 1844)\n \u2514\u2500\u2500&gt;Napoleone Bonaparte (1769 \u2013 1821), 1\u00ba Imperatore dei Francesi\n \u2514\u2500\u2500&gt;Elisa Bonaparte (1777 \u2013 1820)\n \u2514\u2500\u2500&gt;Luigi Bonaparte (1778 \u2013 1846)\n \u2514\u2500\u2500&gt;Paolina Bonaparte (1780 \u2013 1825)\n \u2514\u2500\u2500&gt;Carolina Bonaparte (1782 \u2013 1839)\n \u2514\u2500\u2500&gt;Girolamo Bonaparte (1784 \u2013 1860)\n \u2514\u2500\u2500&gt;Luciano Bonaparte (1775 \u2013 1840)\n \u2514\u2500\u2500&gt;4 figli dalla prima sposa, Cristina Boyer (1771 \u2013 1800): due figli maschi morti prima della maggiore et\u00e0, quindi\n \u2502 \u2514\u2500\u2500&gt;Filistina Carlotta (Saint Maximin, 1795 - Roma, 1865)\n \u2502 \u2514\u2500\u2500&gt;Cristina Egypta (Parigi, 1798 - Roma, 1847)\n \u2514\u2500\u2500&gt;10 figli dalla seconda sposa, Alexandrine de Bleschamp (1778 \u2013 1855):\n \u2514\u2500\u2500&gt;Pietro Napoleone Bonaparte (1815 \u2013 1881)\n \u2514\u2500\u2500&gt;Luigi Luciano Bonaparte (1813 \u2013 1891),\n \u2514\u2500\u2500&gt;Letizia Cristina (1804 \u2013 1871)\n \u2514\u2500\u2500&gt;Giuseppe Luciano (1806 \u2013 1807)\n \u2514\u2500\u2500&gt;Giovanna (1807 \u2013 1829)\n \u2514\u2500\u2500&gt;Paolo Maria (1808 \u2013 1827)\n \u2514\u2500\u2500&gt;Antonio Luciano (1816 \u2013 1877)\n \u2514\u2500\u2500&gt;Alessandrina Maria (1818 \u2013 1874)\n \u2514\u2500\u2500&gt;Costanza (1823 \u2013 1876)\n \u2514\u2500\u2500&gt;Carlo Luciano Bonaparte (1803 \u2013 1857), spos\u00f2 la cugina Zenaide Letizia Bonaparte(1801 \u2013 1854)\n \u2502 \u2514\u2500\u2500&gt;Giuseppe-Luciano Bonaparte (1824 \u2013 1865)\n \u2502 \u2514\u2500\u2500&gt;Luciano-Luigi-Giuseppe Bonaparte (1828 \u2013 1895)\n \u2502 \u2514\u2500\u2500&gt;Giulia Bonaparte (1830 \u2013 1900)\n \u2502 \u2514\u2500\u2500&gt;Carlotta Bonaparte (1832 \u2013 1901)\n \u2502 \u2514\u2500\u2500&gt;Maria Bonaparte (1835 \u2013 1890)\n \u2502 \u2514\u2500\u2500&gt;Augusta Bonaparte (1836 \u2013 1900)\n \u2502 \u2514\u2500\u2500&gt;Napoleone-Carlo Bonaparte (1839 \u2013 1899)\n \u2502 \u2514\u2500\u2500&gt;Bathilde Bonaparte (1840\u2013 1861)"}
{"id": "2093889", "revid": "339392", "url": "https://it.wikipedia.org/wiki?curid=2093889", "title": "Il Tedesco", "text": ""}
{"id": "2093903", "revid": "232134", "url": "https://it.wikipedia.org/wiki?curid=2093903", "title": "Red alert 2", "text": ""}
{"id": "2093904", "revid": "647919", "url": "https://it.wikipedia.org/wiki?curid=2093904", "title": "Invasione titina dell'Istria e del Friuli Venezia-Giulia", "text": ""}
{"id": "2093908", "revid": "1318658", "url": "https://it.wikipedia.org/wiki?curid=2093908", "title": "Nerulum", "text": "Nerulum fu un antico sito fondato dai Lucani attorno al VI secolo a.C., di incerta localizzazione. Menzionato da Livio, fu distrutto dal console Lucio Emilio Barbula nel 317 a.C. e in seguito ricostruita.\nPosta lungo la via Popilia (da Capua a Regio) e all'incrocio con l'altra via romana Herculea (Venosa-Grumentum-Nerulum), la citt\u00e0 ha vissuto un periodo molto ricco, soprattutto dal punto di vista culturale, essendo venuta in contatto con molte popolazioni.\nNel comune di Castelluccio Inferiore \u00e8 presente una possibile traccia dell'antica citt\u00e0. Ivi \u00e8 stato rinvenuto infatti un sito archeologico che testimonia la presenza di un'antica civilt\u00e0. Nel sito archeologico di \"Vigna della Corte\", infatti, \u00e8 stata ritrovata una delle pi\u00f9 importanti testimonianze epigrafiche di tutto il territorio, ovvero, l'iscrizione incisa sulla spalla di un'olla. Il vaso \u00e8 ora custodito al \"Staatliche Antikensammlungen\" di Berlino.\nUn'altra traccia della sua esistenza si trova nello scritto Antonini Itinerarium, da cui si apprende che era situata sulla strada tra Capua e Rhegium moderna (Reggio Calabria), la quale si incrociava con un'altra strada che andava da Venusia (Venosa) da Potentia moderna (Potenza) e Grumentum (Grumento Nova) verso le frontiere del Bruttium. I nomi e le distanze in questa parte dello scritto sono troppo rovinate e confuse per essere decifrate correttamente: l'Antonini Itinerarium colloca Nerulum 22.5\u00a0km (o secondo un altro passaggio 25\u00a0km) a nord di Muranum (Morano Calabro). Secondo queste interpretazione, Nerulum, potrebbe essere situata in prossimit\u00e0 di Rotonda, presso le sorgenti del fiume Lao.\nSecondo una ulteriore teoria Nerulum potrebbe identificarsi con Lagonegro. L'antica citt\u00e0 \u00e8 infatti presente, oltre che negli Antonini Itinerarium anche nella Tabula Peutingeriana. A causa di errori iniziali di stesura oppure errori introdotti con le copie medioevali, le fonti non sono concordi nelle indicazioni delle distanze. Secondo la Tabula Peutingeriana Nerulum sarebbe da ubicare presso il \"Castello\" di Lagonegro.\nEsiste una ulteriore fonte, la Lapide di Polla, una iscrizione su pietra, non soggetta naturalmente a fasi di copiatura, che riporta le principali tappe della strada da Capua a Reggio. La Lapide, purtroppo, non riporta la distanza di Nerulum, ma pu\u00f2 essere usata per valutare la precisione delle fonti precedenti. Il confronto mostra che la Tabula Peutingeriana \u00e8 pi\u00f9 fedele alla indicazioni della Lapide che non gli Antonini Itinerarium. Ci\u00f2 ci porterebbe a considerare pi\u00f9 affidabile la posizione suggerita dalla Tabula. "}
{"id": "2093920", "revid": "767487", "url": "https://it.wikipedia.org/wiki?curid=2093920", "title": "Banca universale", "text": ""}
{"id": "2093930", "revid": "287204", "url": "https://it.wikipedia.org/wiki?curid=2093930", "title": "Annia Aurelia Galeria Lucilla", "text": "Biografia.\nFino al matrimonio.\nNata il 7 marzo di un anno che oscilla fra 148 e 150, data pi\u00f9 probabile, fu la seconda figlia femmina e terza tra i figli dell'imperatore romano Marco Aurelio e di sua moglie Faustina Minore, e una delle sorelle maggiori del futuro imperatore Commodo.\nNacque e crebbe a Roma, i suoi nonni materni furono l'imperatore Antonino Pio e sua moglie Faustina Maggiore, mentre quelli paterni furono Domizia Lucilla e il pretore Marco Annio Vero; Lucilla aveva un fratello gemello che mor\u00ec intorno al 150 d.C.\nAugusta.\nLucilla nel 161, fu promessa in sposa a Lucio Vero, che suo padre aveva associato al trono come co-imperatore, e lo spos\u00f2 in Efeso nel 164. In quel periodo Marco Aurelio e Lucio Vero stavano combattendo una guerra contro i Parti in Siria. Ricevette in occasione del matrimonio il titolo di Augusta.\nLucilla diede a Lucio Vero tre figli: due femmine ed un maschio. La figlia maggiore nacque ad Antiochia nel 165 ma mor\u00ec in et\u00e0 giovane insieme al maschio.\nLucilla fu una donna rispettabile ed influente che teneva a dar lustro del suo status. Trascorreva molto tempo a Roma mentre suo marito Lucio era nelle province per adempiere ai suoi doveri di co-regnante. Lucio mor\u00ec nel 169.\nIl secondo matrimonio.\nPoco tempo dopo, Marco Aurelio la obblig\u00f2 a sposare Tiberio Claudio Pompeiano Quintiniano, un cittadino romano nato in Siria, che fu due volte console e politicamente alleato di suo padre.\nLucilla e sua madre erano contrarie a questo matrimonio, in quanto Quintiniano era un uomo anziano e Lucilla preferiva un uomo pi\u00f9 giovane. Lucilla, intorno al 170 diede a Quintiniano un figlio chiamato \"Pompeiano\".\nLucilla e Quintiniano accompagnarono, nel 172, Marco Aurelio a Vienna in supporto della campagna militare del Danubio. Furono con lui fino al 17 marzo del 180, quando Marco Aurelio mor\u00ec e Commodo divenne il nuovo imperatore. \nRitornarono a Roma e ogni speranza di Lucilla di diventare nuovamente imperatrice era ormai persa.\nL'impero di Commodo e la congiura.\nLucilla non era felice di vivere una vita tranquilla da privata cittadina in Roma e divent\u00f2 gelosa di suo fratello e sua cognata per via del potere esercitato e degli onori a loro tributati.\nEra inoltre molto preoccupata del comportamento instabile di suo fratello, senza sapere che sarebbe stato il suo stesso tradimento a portare Commodo alla follia.\nNel 182, un gruppo di membri della famiglia imperiale riuniti intorno a Lucilla - la figlia del primo matrimonio, un nipote, il proprio cugino paterno, l'ex console Marco Numidio Quadrato e la sorella di quest'ultimo Numidia Cornificia Faustina - pianific\u00f2 l'assassinio di Commodo immaginando di vedere Lucilla e suo marito come nuovi governanti di Roma.\nIl nipote di Quintiniano irruppe dal suo nascondiglio con un pugnale cercando di colpire Commodo. Gli disse \"Qui c'\u00e8 il pugnale che ti spedisce il Senato\" svelando la sua intenzione prima ancora di agire. Le guardie furono pi\u00f9 veloci di lui, fu sopraffatto e disarmato senza riuscire nemmeno a ferire l'imperatore.\nCommodo ordin\u00f2 la sua condanna a morte e quella di Marco Numidio Quadrato; Lucilla, sua figlia e Numidia Cornificia Faustina furono esiliate nell'isola di Capri. Un anno dopo Commodo sped\u00ec un centurione a Capri per uccidere le tre donne.\nLucilla nella cultura di massa.\nAl cinema Lucilla \u00e8 interpretata da Sophia Loren nel film \"La caduta dell'Impero romano\" e da Connie Nielsen nel film \"Il gladiatore\"."}
{"id": "2093932", "revid": "767487", "url": "https://it.wikipedia.org/wiki?curid=2093932", "title": "PFM canta De Andr\u00e9", "text": "PFM canta De Andr\u00e9 \u00e8 un album dal vivo, tributo dedicato al cantautore genovese Fabrizio De Andr\u00e9, pubblicato nel 2008. Le canzoni sono state riproposte nella versione riarrangiata come in Fabrizio De Andr\u00e9 in concerto - Arrangiamenti PFM (1979) e Fabrizio De Andr\u00e9 in concerto - Arrangiamenti PFM Vol. 2\u00ba (1980), registrato il 29 marzo 2008 al Teatro Comunale Maria Caniglia di Sulmona (AQ)."}
{"id": "2093933", "revid": "188323", "url": "https://it.wikipedia.org/wiki?curid=2093933", "title": "Cagiva WRX 125", "text": ""}
{"id": "2093935", "revid": "188323", "url": "https://it.wikipedia.org/wiki?curid=2093935", "title": "Cagiva WRX 250", "text": ""}
{"id": "2093936", "revid": "188323", "url": "https://it.wikipedia.org/wiki?curid=2093936", "title": "Cagiva WRX 500", "text": ""}
{"id": "2093942", "revid": "110157", "url": "https://it.wikipedia.org/wiki?curid=2093942", "title": "Federazione cestistica del Togo", "text": "La F\u00e9d\u00e9ration Togolaise de Basket-Ball \u00e8 l'ente che controlla e organizza la pallacanestro in Togo.\nLa federazione controlla inoltre la nazionale di pallacanestro del Togo. Ha sede a Lom\u00e9 e l'attuale presidente \u00e8 Nadouvi Lawson-Body.\n\u00c8 affiliata alla FIBA dal 1963 e organizza il campionato di pallacanestro del Togo."}
{"id": "2093943", "revid": "1554637", "url": "https://it.wikipedia.org/wiki?curid=2093943", "title": "Federazione cestistica della Tunisia", "text": "La F\u00e9d\u00e9ration Tunisienne de Basket-Ball \u00e8 l'ente che controlla e organizza la pallacanestro in Tunisia.\nLa federazione controlla inoltre la nazionale di pallacanestro della Tunisia. Ha sede a Tunisi e l'attuale presidente \u00e8 Ali Benzarti.\n\u00c8 affiliata alla FIBA dal 1956 e organizza il Nationale A."}
{"id": "2093945", "revid": "110157", "url": "https://it.wikipedia.org/wiki?curid=2093945", "title": "Federazione cestistica dell'Uganda", "text": "La Federation of Uganda Basketball Association \u00e8 l'ente che controlla e organizza la pallacanestro in Uganda.\nLa federazione controlla inoltre la nazionale di pallacanestro dell'Uganda e ha sede a Kampala.\n\u00c8 affiliata alla FIBA dal 1963 e organizza il campionato di pallacanestro dell'Uganda."}
{"id": "2093953", "revid": "1793900", "url": "https://it.wikipedia.org/wiki?curid=2093953", "title": "Federazione cestistica dello Zambia", "text": "La Federazione cestistica dello Zambia \u00e8 l'ente che controlla e organizza la pallacanestro in Zambia.\nLa federazione controlla inoltre la nazionale di pallacanestro dello Zambia. Ha sede a Lusaka e l'attuale presidente \u00e8 Sam Mukando.\n\u00c8 affiliata alla FIBA dal 1962 e organizza il campionato di pallacanestro dello Zambia."}
{"id": "2093955", "revid": "110157", "url": "https://it.wikipedia.org/wiki?curid=2093955", "title": "Federazione cestistica dello Zimbabwe", "text": "La Federazione cestistica dello Zimbabwe \u00e8 l'ente che controlla e organizza la pallacanestro in Zimbabwe.\nLa federazione controlla inoltre la nazionale di pallacanestro dello Zimbabwe. Ha sede a Harare e l'attuale presidente \u00e8 Addison Chiware.\n\u00c8 affiliata alla FIBA dal 1962 e organizza il campionato di pallacanestro dello Zimbabwe."}
{"id": "2093956", "revid": "287204", "url": "https://it.wikipedia.org/wiki?curid=2093956", "title": "La casa a vapore", "text": "La casa a vapore (\"La Maison \u00e0 vapeur\") \u00e8 un romanzo Jules Verne pubblicato nel 1879, facente parte della collana dei \"Voyages extraordinaires\".\nTrama.\n1867. Un viaggio attraverso l'India settentrionale (da Calcutta a Mumbai) viene organizzato dal colonnello inglese Edward Munro, vedovo da dieci anni (sua moglie scomparve nel corso i combattimenti nei pressi di Cawnpore); ad accompagnarlo nella sua \"steam house\" (una locomotiva stradale mascherata da elefante che traina due confortevoli vagoni) sono i suoi pi\u00f9 intimi amici: il costruttore dell'elefante, l'ingegner Banks; il francese Maucler, amico di Banks, narratore della storia; il capitano Hod e il suo attendente Fox, appassionati di caccia alla tigre; il sergente Mac Neil e il suo domestico indiano Goumi.\nPartita da Calcutta il 6 maggio, la comitiva tocca Benares, Allahabad e Cawnpore; dopo un viaggio pieno di imprevisti, il 25 giugno l'elefante si accampa ai piedi dell'Himalaya e Munro fa la conoscenza dell'originale olandese Mathias Van Guitt, fornitore degli zoo di Londra e Amburgo, impegnato a catturare gli animali ordinatigli; uno dei servitori di quest'ultimo, Kalagani, \u00e8 stato mandato da Nana Sahib, capo della rivolta di dieci anni prima creduto morto ma recentemente riapparso, per attirare in una trappola l'odiato colonnello. La pacifica convivenza tra Van Guitt e la comitiva, alla quale Kalagani dimostra sempre la sua devozione, continua per due mesi. La notte del 26 agosto, durante un assalto di belve provocato da Kalagani, viene catturata l'ultima tigre; cos\u00ec, il 3 settembre, la casa a vapore parte trascinando il serraglio dell'olandese, che viene lasciato due settimane dopo a Etawah, dove Kalagani riesce ad entrare nel personale di Banks e Munro.\nTra il 30 settembre e il 1\u00ba ottobre la casa a vapore viene attaccata da un centinaio di elefanti, che la costringono a rifugiarsi nel lago Puturia (dopo aver perso uno dei vagoni); vengono mandati in esplorazione Goumi e Kalagani, ma non tornano. Appena la casa sbarca per andare a cercarli, viene assalita da un gruppo di Thug mandati da Kalagani; il colonnello Munro viene portato da Nana Sahib, che lo fa legare alla bocca di un cannone, volendo ucciderlo il giorno dopo. Quella notte per\u00f2 arriva Goumi, che salva lui e la Fiamma Errante, cio\u00e8 Lady Munro che, impazzita, vagava per la regione da dieci anni; liberatosi dai Thug, Banks fa esplodere il Gigante d'Acciaio, sterminandoli tutti (compresi Nana Sahib e Kalagani); il 5 ottobre, in ferrovia, i viaggiatori raggiungono Bombay.\nIl romanzo si conclude il 12 novembre, con la visita di tutta la comitiva al colonnello Munro a Calcutta, dove sua moglie sta cominciando a guarire."}
{"id": "2093958", "revid": "228587", "url": "https://it.wikipedia.org/wiki?curid=2093958", "title": "Police", "text": " "}
{"id": "2093965", "revid": "5245", "url": "https://it.wikipedia.org/wiki?curid=2093965", "title": "Analecta di Confucio", "text": ""}
{"id": "2093970", "revid": "599013", "url": "https://it.wikipedia.org/wiki?curid=2093970", "title": "Cesare Campagnoli", "text": "Carriera.\nCalciatore.\nPrimi anni.\nCresciuto nelle giovanili dell'Inter, per fare esperienza la societ\u00e0 nerazzurra lo cede in prestito al Vigevano e poi in Serie B prima all'Alessandria (8 reti in 32 presenze), quindi al Lanerossi Vicenza. Con i veneti nella stagione 1954-55 centra, contribuendo con 3 reti in 26 presenze, il primo posto fra i cadetti con conseguente promozione in Serie A.\nInter.\nL'Inter lo riporta alla base per la stagione 1955-56 e l'inizio \u00e8 molto promettente, con una doppietta alla seconda giornata proprio contro il Lanerossi.\nQuelle reti restano le uniche realizzate in campionato da Cesarino Campagnoli, che totalizza 17 presenze complessive. Va a segno anche nell'incontro di Coppa delle Fiere nella trasferta del 6 giugno 1956 contro la selezione di Zagabria, rete storica in quanto \u00e8 la prima realizzata da un italiano nella competizione \"antenata\" della Coppa UEFA.\nNell'annata successiva gli spazi per emergere in prima squadra si riducono ulteriormente e viene schierato in sole 5 occasioni, andando a segno due volte.\nSerie B.\nA fine stagione, l'Inter lo cede definitivamente al , in Serie B. La carriera di Campagnoli prosegue quindi esclusivamente in B, vestendo anche le maglie di e , per chiudere la carriera, compromessa da vari infortuni, nel 1965.\nIn carriera ha totalizzato complessivamente 22 presenze e 4 reti in Serie A e 238 presenze e 37 reti in Serie B.\nAllenatore.\nIn seguito allena il Derthona, con cui nel 1972 lotta per la promozione in serie B, il Fanfulla, la Sanremese, il Sant'Angelo Lodigiano, lanciando Renzo Garlaschelli che in seguito vincer\u00e0 lo scudetto con la , la Vogherese e la Medese. Conclude la sua carriera collaborando con alcune delle migliori societ\u00e0 milanesi del settore giovanile.\nMuore il 4 febbraio 2011 all'ospedale di Mede, in Lomellina, pochi giorni prima del suo 77-esimo compleanno."}
{"id": "2093975", "revid": "1543377", "url": "https://it.wikipedia.org/wiki?curid=2093975", "title": "Gazzettino Padano", "text": "Il Gazzettino Padano \u00e8 una trasmissione radiofonica regionale in onda attualmente sulle frequenze di Radio 1 in Lombardia. Con questo nome \u00e8 conosciuto il Giornale Radio Rai a cura della TGR Lombardia.\nL'emissione avviene sia sulla rete a modulazione di frequenza di Radio 1, sia sulle onde medie (900\u00a0kHz) grazie al trasmettitore di Siziano (citato come stazione di Milano), che ne rende possibile l'ascolto nel Nord Italia.\nLa storia.\nIl \"Gazzettino Padano\" nasce nel 1950 da una riforma del \"Gazzettino Lombardo\". Il nome deriva dal fatto che inizialmente le trasmissioni erano rivolte all'intera pianura padana, ma successivamente si restrinsero alla copertura del territorio lombardo. Direttore ne era Attilio Spiller di Garbagnate, giornalista ed esperto di cronaca e storia regionale. Tra i presentatori dal 1950 al 1961 vi \u00e8 stato Febo Conti. Dai suoi microfoni si esib\u00ec anche un giovane Giorgio Gaber.\nLa realizzazione del programma avviene negli studi radio di Milano, al quinto piano di Corso Sempione, gi\u00e0 sede dell'EIAR; la diffusione invece avviene come gi\u00e0 detto attraverso la rete a Onde medie e Modulazione di frequenza di Radio 1 che serve la Lombardia.\nFino all'anno 2000 la diffusione del Gazzettino Padano era affidata alla rete a Onde Medie e Modulazione di frequenza di Rai Radio 2. Le edizioni erano due: dalle 12.10 alle 12.30 e dalle 14.00 alle 14.30, cui seguiva sempre in ambito regionale la trasmissione \"Noi in Lombardia\" dalle 14.30 alle 15.00.\nLa trasmissione.\nAttualmente sono tre le edizioni nei giorni lavorativi e una soltanto nei giorni festivi: nei giorni feriali e di sabato la prima edizione \u00e8 la mattina alle ore 7:18 (fino al 15 settembre 2014 era alle ore 7:20), mentre la seconda edizione \u00e8 alle ore 12:10. Dal 27 ottobre 2014 \u00e8 stata istituita la terza edizione alle ore 18:30: a differenza delle due edizioni precedenti, non va in onda nel fine settimana. Nei giorni festivi \u00e8 prevista un'unica edizione alle ore 12:15. In tutti i casi la messa in onda \u00e8 aperta con un avviso che segnala l'inizio delle trasmissioni a diffusione regionale, sempre seguito dall'uccellino della radio. La sigla vera e propria \u00e8 il brano risorgimentale lombardo \"La bella Gigogin\" che separa la prima parte di pubblica utilit\u00e0 dal giornale radio.\nSi parte con una rapida occhiata al traffico con il collegamento a \"Radio Traffic\", seguita dalle previsioni Meteo del Centro Geofisico Prealpino del Campo dei Fiori di Varese. Presentate per anni dal prof. Salvatore Furia (salvo rare eccezioni) sino al giorno della sua morte, il 12 agosto 2010, da allora sono lette ad alternanza da Camilla Galli, Simone Scapin e Paolo Valisa (altri meteorologi del Centro Geofisico Prealpino).\nDopo questa parte introduttiva di pubblica utilit\u00e0, la trasmissione prosegue con notizie relative alla zona di Milano e alle altre provincie della Lombardia, lette in diretta e seguite da servizi di redazione, con contributi via telefono oppure registrati. Per i contributi sportivi generalmente la TGR Lombardia si affida ai colleghi della redazione milanese di Rai Sport.\nChiude la trasmissione del mattino la rubrica dedicata ai titoli dei giornali locali lombardi \"Oggi sui quotidiani\", invece l'ultima parte della trasmissione delle ore 12.10 contiene la rubrica degli auguri dedicata ai compleanni dei \"nonni\" lombardi su segnalazione da parte di parenti o amici, auguri cui spesso si aggiungono anche quelli della redazione."}
{"id": "2093978", "revid": "74610", "url": "https://it.wikipedia.org/wiki?curid=2093978", "title": "Giglio (isola)", "text": ""}
{"id": "2093981", "revid": "110157", "url": "https://it.wikipedia.org/wiki?curid=2093981", "title": "Dornier-Werke", "text": "La Dornier-Werke GmbH (originariamente \"Zeppelin Werk Lindau GmbH\", dal 1922 \"Dornier-Metallbauten GmbH\", dal 1938 \"Dornier-Werke GmbH\", dal 1966 \"Dornier GmbH\"), abbreviato in \"Dornier\" () era una azienda aeronautica tedesca con sede a Manzell (oggi Friedrichshafen sul Lago di Costanza), ampliata negli anni trenta con la fondazione delle sedi di Neuaubing a Monaco di Baviera e Oberpfaffenhofen, quindi a Wismar con la pi\u00f9 importante controllata Norddeutsche Dornier-Werke GmbH.\nNel corso degli anni i modelli prodotti hanno caratterizzato l'aviazione civile e militare tedesca dagli anni venti alla seconda guerra mondiale.\nStoria.\nLe origini.\nLe origini della societ\u00e0 risiedono nella iniziativa di Claude Dornier, gi\u00e0 collaboratore del conte Ferdinand Graf von Zeppelin dal 1910 nella conduzione della Luftschiffbau Zeppelin GmbH, famosa per la costruzione degli omonimi Dirigibili. L'esperienza acquisita nel campo aeronautico permise quindi a Dornier di dedicarsi alla costruzione di velivoli, i quali vennero denominati con il suffisso \"Do\" assegnato nel 1914 dall'ufficio dipartimentale e che vennero realizzati in un'officina a Seemooser Horn, nei pressi di Friedrichshafen, sul Lago di Costanza. I primi modelli sviluppati sotto la sua direzione furono l'Rs.I, un idrovolante, ed i C.I e \"ZepII\". Nel 1917 l'azienda assunse la denominazione Zeppelin Werk Lindau GmbH, una consociata Zeppelin, della quale Dornier divenne amministratore delegato. Nel 1919 l'azienda si spost\u00f2 a Friedrichshafen, vicino alla Zeppelin, quindi nel 1922 assunse la denominazione Dornier-Metallbauten GmbH diventando, nel 1923, partner principale della stessa e specializzandosi nella costruzione gondole interamente metalliche per i dirigibili. In quel periodo vennero sviluppati i \"Komet II\" e \"Komet III\" ma, a causa delle limitazioni imposte alla Germania dal Trattato di Versailles in seguito alla fine della prima guerra mondiale, la produzione aeronautica dovette essere interrotta. Per aggirare il problema venne affidato il successivo sviluppo ad aziende estere situate in Svizzera, ad Rorschach/Altenrhein, ed in Italia, alla CMASA di Marina di Pisa. Saranno queste che produrranno in serie il Dornier Do J Wal ed il Do X.\nNel 1932 Dornier divenne proprietario della Dornier Metallbauten GmbH (DMB). Nel 1934, presso l'aeroporto di Friedrichshafen L\u00f6wental, venne realizzato un nuovo impianto dotato di reparto per le prove statiche ed in volo. Vennero quindi create delle succursali o filiali a Pfronten- Weissbach, Lindau-Rickenbach, Langenargen, Monaco di Baviera e Lubecca, e nel 1933 fondata la Dornier Werke Wismar (NDW). A Berlino-Reinickendorf vennero creati stabilimenti specializzati nella fresatura, rivettatura e profilatura. Nel 1935 erano in produzione i progetti dei Do 11, Do 13, Do 23 e quelli della famiglia dei \"Wal\" mentre si stavano sviluppando i Do 17 e Do 18. Dopo l'ascesa nel 1933 del nazionalsocialismo i progetti vennero subordinati alle esigenze imposte dal Reichsluftfahrtministerium (RLM), il Ministero dell'aria del Reich, e finalizzati alla preparazione di quella che diverr\u00e0 la campagna di Polonia.\nLa collaborazione esterna venne interrotta e la produzione in Svizzera ed Italia fermata, mentre lo sviluppo e la costruzione di modelli civili nascondevano in realt\u00e0 delle versioni militari gi\u00e0 previste sin sede di progettazione come il bimotore Do 17, soprannominato \"Fliegender Bleistift\" (\"matita volante\") per la forma sottile della fusoliera, inizialmente aereo postale e da trasporto poi convertito a bombardiere, o l'idrovolante Do 18, inizialmente anch'esso postale e da trasporto poi diventato un ricognitore e pattugliatore marittimo. Li seguirono il quadrimotore Do 19, grande bombardiere strategico ritenuto superfluo dall'RLM e bloccato sul nascere, ed il bimotore Do 217, bombardiere tattico sviluppato dal Do 17. Vennero prodotti anche velivoli pensati esclusivamente per l'impiego civile, da fornire alla compagnia di bandiera Deutsche LuftHansa (DLH) e per il mercato internazionale come i Do 24 e Do 26 mentre il Do 20, che doveva essere il successore del Do X, venne bloccato a causa dell'inizio della seconda guerra mondiale, cos\u00ec come il progetto Do P.192/Do 214 destinato per il servizio transatlantico Lisbona-New York.\nLa seconda guerra mondiale.\nI sei Do 26 gi\u00e0 realizzati vennero richiesti dalla Luftwaffe e modificati creando delle postazioni difensive armate per essere impiegati come aerei da trasporto e pattugliatori marittimi. Stessa sorte venne riservata ai Do 18 che, bench\u00e9 avessero in sede progettuale gi\u00e0 una militare tra le possibili versioni, erano stati costruiti per usi civili. Una volta militarizzati vennero impiegati, dal settembre 1939, come pattugliatori marittimi nel Mare del Nord fino alla loro sostituzione con il pi\u00f9 moderno quadrimotore Blohm &amp; Voss BV 138. Dopo l'occupazione dei Paesi Bassi del 13 maggio 1940, venne ripresa la produzione locale su licenza del Do 24 per fornire l'allora Marine Luchtvaartdienst, la guardia costiera olandese, in quanto ritenuto particolarmente idoneo al servizio coloniale nel Sud-Est asiatico. In totale furono 217 gli esemplari di vari modelli che diedero il loro contributo anche nelle operazioni di ricerca e salvataggio dei piloti abbattuti in mare aperto.\nI modelli Dornier realizzati in maggior numero furono i bombardieri Do 17 e Do 217. Il progetto del Do 17 venne pianificato gi\u00e0 nel 1932/1933 con la realizzazione di un prototipo in un centro dell'Heereswaffenamt, l'agenzia dedicata alla ricerca e lo sviluppo del potenziale bellico, che richiese un Tarnbezeichnung \"Schnellverkehrsflugzeug\", un velivolo veloce da trasporto. Nel 1943 venne portato in volo per la prima volta uno dei velivoli simbolo della Dornier, il multiruolo Do 335 \"Pfeil\", un efficace aereo da combattimento, con i suoi 765\u00a0km/h di velocit\u00e0 massima tra i pi\u00f9 veloci del periodo ed uno dei pi\u00f9 veloci velivoli spinti da motore a pistoni mai realizzato. Il suo impiego operativo per\u00f2 giunse troppo tardi per poter dare un significativo apporto alla difesa della Germania nazista oramai compromessa.\nDalla seconda guerra mondiale ad oggi.\nDopo la seconda guerra mondiale, la produzione di aerei venne nuovamente vietata in Germania, cos\u00ec Dornier si spost\u00f2 prima in Spagna e successivamente in Svizzera dove la societ\u00e0 oper\u00f2 nel campo delle consulenze aeronautiche. Questo fino al ritorno in Germania nel 1954. Di l\u00ec Dornier riusc\u00ec a dimostrare le sue capacit\u00e0 ed ottenne molto velocemente un grande successo nella produzione di piccoli aerei da trasporto (STOL) quali il Do 27 ed il Do 28. Inoltre, nel 1974, svilupp\u00f2 l'addestratore avanzato Alpha Jet in joint venture assieme alla francese Dassault-Breguet. Anche questo aereo riscosse un grande successo diventando il nuovo aereo addestratore standard per la NATO negli anni 1970 e 1980.\nNel 1985 Dornier entr\u00f2 nel gruppo Daimler-Benz e venne ristrutturato nel seguente modo:\nNel 1996 il pacchetto di maggioranza della Dornier Aviazione venne venduto alla Fairchild Aircraft, che dopo l'acquisizione ridenomin\u00f2 l'azienda in Fairchild Dornier fino al suo fallimento nel 2002. I diritti di produzione del 328 Jet vennero quindi acquisiti dalla Avcraft. Alcune societ\u00e0 asiatiche manifestarono interesse nella versione 728 ma la produzione non riprese mai pi\u00f9. Le altre societ\u00e0 del gruppo furono integrate nella EADS e Medtech venne ceduta ad una societ\u00e0 di investimento.\nLa Dornier MedTech produce apparecchi medicali, quali il \"Dornier S lithotriptor\" per trattare i calcoli al fegato."}
{"id": "2093983", "revid": "1305772", "url": "https://it.wikipedia.org/wiki?curid=2093983", "title": "Dornier", "text": ""}
{"id": "2093984", "revid": "339392", "url": "https://it.wikipedia.org/wiki?curid=2093984", "title": "Dornier Flugzeugwerke", "text": ""}
{"id": "2093987", "revid": "287204", "url": "https://it.wikipedia.org/wiki?curid=2093987", "title": "Hannibal (romanzo)", "text": "Hannibal \u00e8 il terzo romanzo di Thomas Harris dedicato alla saga di Hannibal Lecter. Da un punto di vista strettamente cronologico, coincide con l'ultima apparizione del personaggio. Infatti nel successivo Hannibal Lecter - Le origini del male l'autore racconta l'infanzia e l'adolescenza del protagonista.\nTrama.\nL'agente Clarice Starling (gi\u00e0 coprotagonista de \"Il silenzio degli innocenti\") \u00e8 impegnata in un blitz dell'FBI per arrestare una pericolosa spacciatrice di droga: il blitz finisce in una carneficina e l'agente Starling finisce in prima pagina marchiata come \u201cl'agente dal grilletto facile\u201d. Intanto a Firenze, alla biblioteca Capponi, il dottor Fell, sotto le cui mentite spoglie si cela il super latitante Hannibal Lecter, fuggito da Memphis anni prima, ottiene l'incarico di curatore della stessa.\nAll'agente Starling viene proposto di riprendere in mano il caso Lecter, proposta manovrata dietro le quinte dal miliardario Mason Verger, la quarta vittima di Hannibal, erede di una \"dinastia\" di magnati della carne conservata, Verger era un pedofilo e uno stupratore che rimase miracolosamente vivo anche se sfigurato orribilmente in seguito ad un incontro con Hannibal, suo ex psichiatra, che dopo averlo drogato lo spinse ad auto-mutilarsi con una scheggia di vetro proveniente da uno specchio infranto da Verger sotto gli effetti di una fiala di Nitrato Amile (\"Popper\"). Verger sogna di vendicarsi del suo carnefice e per questo ha messo una taglia di 3 milioni di dollari a favore di chiunque gli fornisca indizi utili, vuole far mangiare vivo Lecter dai maiali della sua tenuta. Per raggiungere il suo scopo corrompe un funzionario del Dipartimento di Giustizia, Paul Krendler, responsabile del declino della carriera di Starling in questi sette anni (non avendo perdonato alla donna di non aver ceduto alle sue avances). L'agente Starling inconsapevolmente far\u00e0 da esca.\nDa Firenze Hannibal segue con affetto le vicende di Clarice, a cui \u00e8 rimasto legato, e si fa vivo con lei attraverso una lettera. Nella splendida quiete di Firenze il Commissario Pazzi, gi\u00e0 salito agli onori della cronaca per aver investigato nell'indagine sul Mostro di Firenze, scopre la vera identit\u00e0 dell'integerrimo Dottor Fell e si mette in contatto con Verger per riscuotere la taglia, senza comunicarlo alle autorit\u00e0. Ma l'improvviso interesse di Pazzi fa insospettire Fell che non tarda a scoprire la verit\u00e0: attirato il Commissario alla biblioteca, dopo averlo fatto confessare, lo uccide facendogli fare la stessa fine di un lontano avo dello stesso, impiccato e lasciato penzolare da una finestra di Palazzo Vecchio. Clarice scopre che Hannibal si trova a Firenze, ma quest'ultimo ormai ha deciso di rientrare in patria per regolare i conti.\nHannibal Lecter riesce, pur rimanendo nell'ombra, a vedere Clarice a sua insaputa, nel frattempo uccide anche un cacciatore di frodo, dando cos\u00ec il segnale alla donna di essere presente su suolo americano, nel frattempo Clarice viene totalmente emarginata e soprattutto sospesa dalle sue funzioni al dipartimento, il piano di Krendler e Verger funziona facendola accusare di essere in combutta con Lecter. Quando il dottore si reca nel parcheggio del centro commerciale in cui ella si trova per portarle un regalo di compleanno, viene quindi catturato dagli uomini di Verger, che lo portano nella tenuta del loro padrone. Solo un tempestivo intervento di Clarice riesce a salvargli la vita, che per\u00f2 uccidendo i sicari rimane ferita a sua volta, proprio mentre i voraci animali di Verger si stanno per liberare da soli per foga, Lecter salva la donna prendendola fra le braccia e portandola via, mentre gli uomini di Mason vengono sbranati dalle bestie.\nStarling dunque viene curata da Hannibal che la inizia ad una lunga terapia a base di ipnosi e farmaci in cui vorrebbe sostituire la personalit\u00e0 di Starling con quella della defunta sorellina Mischa, tuttavia Clarice inconsapevolmente grazie alla terapia riesce a superare diversi traumi legati alla sua vita e alla sua carriera, uno fra tutti la morte dell'amato padre, il guardiano notturno. La personalit\u00e0 di Starling non viene sublimata da Lecter che vede il suo piano fallire a poco a poco, il culmine si raggiunge durante la cena organizzata dal dottor Lecter, a Chesapeake (dove i due si trovano dopo la fuga dalla villa di Verger) per portare a termine il suo piano,una cena a base delle cervella del signor Krendler, la persona pi\u00f9 odiata da Starling. Nel dopocena Clarice seduce Hannibal Lecter che accetta anch'egli una vita nel presente con la donna. Senza pi\u00f9 farsi condizionare dal passato i due fuggono insieme diventando amanti. Tre anni pi\u00f9 tardi la coppia viene vista a teatro a Buenos Aires, Clarice da tempo non ha pi\u00f9 bisogno di alcun farmaco e Lecter non rivede pi\u00f9 la sorellina nei suoi incubi.\nPersonaggi.\nMason Verger \u00e8 l'antagonista principale. Nella trasposizione cinematografica \u00e8 stato interpretato da Gary Oldman, mentre nella serie televisiva omonima da Michael Pitt nella seconda stagione e da Joe Anderson nella terza. Mason Verger \u00e8 introdotto nel romanzo Hannibal e viene descritto come un pedofilo sadico che viene orribilmente sfigurato nel corso di una sessione con il dottor Hannibal Lecter: cos\u00ec Verger cercher\u00e0 di vendicarsi contro Lecter. Nel romanzo e nella serie televisiva viene esplorato anche il suo rapporto con sua sorella Margot, della quale il fratello abusa emotivamente e sessualmente.\nMason Verger \u00e8 il rampollo di una delle famiglie pi\u00f9 ricche di Baltimora. Molson, suo padre, ha fondato una societ\u00e0 di macellazione che \u00e8 cresciuta fino a diventare un impero al tempo della nascita di Mason. Da adolescente, Mason ha violentato sua sorella gemella, Margot, che \u00e8 andata in terapia con Lecter per affrontare il trauma. Lecter ha suggerito che sarebbe stato catartico per lei uccidere il fratello. Da adulto, Mason ha coltivato il piacere sadico torturando gli animali e molestando i bambini. Pratica anche l'asfissia erotica, e gode a raccogliere le lacrime dei bambini con i campioni sterili per aromatizzare i suoi drink. Ad un certo punto fa amicizia con Idi Amin, con il quale sostiene di aver replicato la crocifissione di Ges\u00f9, inchiodando un lavoratore migrante a una croce. Pubblicamente, egli afferma di essere un cristiano rinato, e gestisce un campo cristiano per i bambini meno fortunati, che egli molesta. Egli \u00e8 infine arrestato e giudicato colpevole di vari capi d'accusa di molestie su minori, ma grazie alle connessioni politiche della sua famiglia gli vengono imposti lavori socialmente utili e la terapia su incarico della corte al posto della pena che avrebbe dovuto scontare in prigione. Lecter diventa il suo psichiatra e durante una delle loro sessioni, Lecter droga Mason e gli dice di togliere la pelle dal proprio volto con un pezzo di vetro: in uno stato di euforia indotta da farmaci, Mason da la sua pelle ai cani come cibo, mentre si ciber\u00e0 lui stesso del suo naso. Lecter dice poi a Mason di mostrargli l'asfissia erotica: Mason nel tentativo si rompe il collo. Mason riesce comunque a sopravvivere, ma viene lasciato sfigurato: ha perso le labbra, il naso, le guance, le palpebre e l'occhio sinistro - ed \u00e8 paralizzato dal collo in gi\u00f9, ad eccezione del braccio destro. Lecter viene arrestato poco dopo per aver commesso una serie di omicidi, e Mason cerca di influenzare il processo per assicurarsi che Lecter riceva la pena di morte. Quando Lecter viene dichiarato non colpevole per infermit\u00e0 mentale e istituzionalizzato, Mason \u00e8 infuriato, e comincia ad allevare un branco di cinghiali che si nutrono di carne umana, cos\u00ec quando sar\u00e0 il momento, far\u00e0 divorare ai suoi cinghiali Hannibal Lecter. Dopo la sua deturpazione, Mason diventa un recluso, raramente lascia la sua villa, ma tuttavia indulge in qualunque parafilia che la sua disabilit\u00e0 gli permette. Le sue uniche fonti di contatto umano sono il suo medico, Cordell Doemling, egli stesso un molestatore sessuale, e Margot, che lavora per lui come guardia del corpo. Margot disprezza il fratello, ma rimane al suo servizio per convincerlo a donare lo sperma alla sua partner, Judy. Mason sa che sua sorella non pu\u00f2 andarsene se vuole avere la sua parte del patrimonio di famiglia: infatti loro padre l'aveva diseredata quando si \u00e8 dichiarata lesbica. Sette anni dopo la fuga di Lecter in \"Il silenzio degli innocenti\", Mason paga l'ex guardia di Lecter, Barney Matthews, per informazioni che portino alla sua cattura. Quando l'ispettore Rinaldo Pazzi viene per\u00f2 intercettato da Lecter a Firenze, in Italia, entra in contatto nella speranza di raccogliere il denaro come ricompensa. Mason corrompe il funzionario del Dipartimento della Giustizia, Paul Krendler al fine di screditare Clarice Starling, per convincere Lecter a uscire allo scoperto. Mason assume una banda di briganti sardi per rapire Lecter, e istruisce Pazzi per portare Lecter da loro. Lecter apprende il complotto di Mason, ed uccide Pazzi mentre fugge negli Stati Uniti. Gli uomini di Mason riescono a catturare Lecter e Starling, cos\u00ec Mason si prepara a godersi la sua vendetta che ha tanto atteso. Lecter riesce a fuggire, e convince Margot ad uccidere il fratello, promettendole di prendersi la colpa. Margot quindi sodomizza il fratello con un pungolo, costringendolo ad eiaculare nella sua agonia, fornendole lo sperma che ha bisogno per concepire un figlio. Poi lo uccide infilandogli in gola la sua murena domestica.\nTrasposizione cinematografica.\nNel 2001 \u00e8 stato realizzato un film diretto da Ridley Scott che riprende la trama del romanzo, modificandone per\u00f2 alcuni punti salienti. Nel film infatti viene volutamente messa in risalto la parte ossessiva del rapporto fra i due protagonisti pi\u00f9 dal punto di vista di Hannibal che dell'agente Starling che, a dispetto della controparte cartacea, risulta molto pi\u00f9 fredda nei confronti del serial killer cambiando quindi totalmente gli eventi finali del romanzo; inoltre vengono totalmente omesse tutte le parti dedicate ai ricordi di Lecter sull'atroce morte della sorella durante la seconda guerra mondiale.\nUn'altra differenza davvero fondamentale per\u00f2 \u00e8 la mancanza del personaggio di Margot Verger nella pellicola. La sorella di Mason infatti ricopre un ruolo di spicco nel romanzo, essendo proprio lei ad uccidere il fratello (anche per vendetta nei confronti degli abusi da lui subiti in giovent\u00f9), in parte incoraggiata dal Dottor Lecter, sul quale successivamente ricade la colpa dell'accaduto."}
{"id": "2093992", "revid": "834", "url": "https://it.wikipedia.org/wiki?curid=2093992", "title": "Couldn't Stand the Weather", "text": "Couldn't Stand the Weather \u00e8 il secondo album di Stevie Ray Vaughan and Double Trouble, pubblicato dalla Epic Records nel maggio del 1984. Il disco fu registrato nel gennaio 1984 al \"Power Station\" di New York City, New York (Stati Uniti)."}
{"id": "2093993", "revid": "124563823", "url": "https://it.wikipedia.org/wiki?curid=2093993", "title": "Danger Zone", "text": ""}
{"id": "2093998", "revid": "1573940", "url": "https://it.wikipedia.org/wiki?curid=2093998", "title": "Nasuella olivacea", "text": "Il coati di montagna o nasua di montagna o \"coati minore\" o anche \"coati andino\" (Nasuella olivacea ()) \u00e8 un mammifero carnivoro appartenente alla famiglia dei Procyonidae. \u00c8 l'unica specie del genere Nasuella (peraltro alcuni studiosi propongono di elevare la sottospecie \"meridensis\" al rango di specie autonoma).\nDistribuzione e habitat.\nLa sottospecie tipica (\"N.olivacea olivacea\") si trova esclusivamente nelle foreste andine della Colombia e dell'Ecuador (nonch\u00e9, secondo alcuni autori, del Per\u00f9), da 1800 a 4.260 m di altitudine. La sottospecie \"meridensis\" \u00e8 invece esclusiva delle foreste venezuelane, sempre a quote similari (2000-4000m).\nDescrizione.\nHa dimensioni minori rispetto al nasua comune ed al nasua rosso.\nConservazione.\nFino a tempi recenti, la lista rossa IUCN non indicava lo stato di conservazione del coati di montagna per mancanza di dati. Ancora oggi i dati non sono pienamente sufficienti, ma bastano per una valutazione di \"prossimo alla minaccia\", soprattutto per la deforestazione, a cui il coati andino \u00e8 particolarmente sensibile.\nLa sottospecie (o specie autonoma) \"meridensis\" \u00e8 invece dichiarata in pericolo per la ridotta estensione e la frammentazione del suo areale conosciuto (solo 5 localit\u00e0 per un totale di circa 800 km\u00b2); occorrono tuttavia ulteriori ricerche per avere un quadro pi\u00f9 chiaro. Da segnalare che questa sottospecie, a differenza delle altre, non sembra essere presente in alcuna area protetta."}
{"id": "2094006", "revid": "767487", "url": "https://it.wikipedia.org/wiki?curid=2094006", "title": "Dar\u00edo Bottinelli", "text": "Biografia.\nIl fratello maggiore, Jonathan Bottinelli, anch'egli calciatore professionista."}
{"id": "2094021", "revid": "1494169", "url": "https://it.wikipedia.org/wiki?curid=2094021", "title": "Not 4 Sale", "text": ""}
{"id": "2094028", "revid": "486946", "url": "https://it.wikipedia.org/wiki?curid=2094028", "title": "Somari", "text": ""}
{"id": "2094029", "revid": "767487", "url": "https://it.wikipedia.org/wiki?curid=2094029", "title": "La felicit\u00e0 porta fortuna - Happy Go Lucky", "text": "La felicit\u00e0 porta fortuna - Happy Go Lucky (\"Happy-Go-Lucky\") \u00e8 un film del 2008 diretto da Mike Leigh.\nIl film, di produzione indipendente, si \u00e8 aggiudicato l'acclamazione internazionale vincendo diversi premi, tra cui l'Orso d'Argento per la migliore attrice a Sally Hawkins, qui alla sua terza collaborazione con il regista, e il Golden Globe 2009 nella categoria miglior attrice in un film commedia sempre alla protagonista. Ha ottenuto inoltre, con lo stesso regista Mike Leigh, la candidatura al premio Oscar 2009 come migliore sceneggiatura originale.\nTrama.\nTrent'anni e single, Pauline Cross detta \"Poppy\" \u00e8 una giovane insegnante in una scuola elementare di Londra. Vive con la sua migliore amica Zoe; ama ballare in discoteca e ci va spesso con le sue amiche e con la sorella Suzy.\nDurante una lezione di guida conosce Scott, l'istruttore, una persona con grossi problemi relazionali. Fin dall'inizio Poppy non fa che scherzare e non prendere sul serio la sua lezione. A mano a mano che le guide procedono Scott diventa pi\u00f9 tranquillo, i due cominciano a parlarsi e conoscersi.\nDopo una gita fuori citt\u00e0, tornando a casa Poppy vede Scott in piedi di fronte al suo appartamento, ma quando lei lo chiama, lui immediatamente fugge. Quando riesce a rintracciarlo, gli chiede cosa stesse facendo di fronte al suo appartamento, ma lui le dice di essersi sbagliata: sostiene infatti che in quel giorno lui si trovava a fare visita alla madre a Stevenage. \nAlcuni giorni pi\u00f9 tardi, Scott vede Poppy con il suo nuovo ragazzo, Tim, un suo collega, e una forte gelosia si impossessa di lui.\nQuando Poppy si presenta alla consueta lezione di guida con Scott, questi inizia a dare evidenti segni di nervosismo nella guida, imprecando contro la societ\u00e0 e gli altri guidatori. Quando le d\u00e0 le chiavi per la guida, Poppy chiede di tornare a casa dal momento che l'istruttore non \u00e8 in condizioni di fare lezione e che quindi guider\u00e0 verso casa. Scott prova a riavere indietro le sue chiavi, ma facendo questo ha un attacco d'ira in cui aggredisce Poppy sia verbalmente che fisicamente. Poppy fortunatamente riesce a scappare. Scott la riprende, accusandola di averlo sedotto e rivelando cos\u00ec i veri sentimenti che provava per lei da tempo. Poppy, usando la pazienza e la comprensione per fargli capire che non tutto si ottiene con la rabbia, aspetta che Scott si calmi. L'istruttore infatti si calma e, piangendo per il rimorso di ci\u00f2 che ha fatto, le chiede quando si rivedranno. Poppy gli dice che quella sar\u00e0 la loro ultima lezione.\nIl film finisce con Poppy e Zoe che stanno navigando su una barca a remi a Regent's Park. Qui Poppy riceve una chiamata da Tim e gli chiede: \"Senti gi\u00e0 la mia mancanza?\" e comincia a parlare allegramente con lui."}
{"id": "2094038", "revid": "599013", "url": "https://it.wikipedia.org/wiki?curid=2094038", "title": "Magr\u00e3o", "text": "Carriera.\nClub.\nIl suo soprannome significa \"Magro\" e si riferisce al fatto che in giovent\u00f9 la povert\u00e0 della sua famiglia gli impediva di avere cibo sufficiente.\nNato nel quartiere di S\u00e3o Jo\u00e3o Cl\u00edmaco, a San Paolo, ha vissuto la sua infanzia nella favela di Heli\u00f3polis.\nDopo essere stato scartato dalle giovanili del Palmeiras, nel 1992 gioca nel settore giovanile della Portuguesa, venendo poi scartato dopo un infortunio; si \u00e8 poi trasferito al S\u00e3o Caetano, dove \u00e8 diventato un calciatore professionista."}
{"id": "2094040", "revid": "1573940", "url": "https://it.wikipedia.org/wiki?curid=2094040", "title": "Gazella leptoceros", "text": "La gazzella bianca (Gazella leptoceros ), nota anche con il nome arabo di \"rhim\", \u00e8 una gazzella di taglia medio-piccola, dalle corna sottili, splendidamente adattata a vivere nel deserto del Sahara. In natura ne rimangono meno di 2500 esemplari.\nTassonomia.\nAttualmente se ne riconoscono due sottospecie:\nDescrizione.\nLa gazzella bianca misura 100\u2013110\u00a0cm di lunghezza, 65\u201372\u00a0cm di altezza al garrese e pesa 20\u201330\u00a0kg. Le corna, lunghe 20\u201341\u00a0cm e a sezione ovale, sono sottili e allungate, con 20-25 anelli; nel maschio si incurvano solo leggermente all'indietro e all'esterno con punte diritte e verticali, nella femmina sono lineari e quasi parallele. Ha orecchie molto lunghe, strette e aguzze; il pelo \u00e8 corto, di tonalit\u00e0 assai chiare e il colore varia dall'isabella pallido al bianco-giallastro; anche la maschera facciale \u00e8 molto sbiadita con fronte appena un po' rossastra e linee, dagli occhi al muso, bruno chiaro; a volte i maschi hanno una macchia leggermente pi\u00f9 scura sopra il naso. Due linee frontali, dalle corna agli occhi fino al naso, la parte inferiore del collo, il ventre, la parte interna degli arti e le natiche sono bianchi. La banda sui fianchi e il contorno delle natiche sono poco visibili o solo un po' pi\u00f9 scuri. La coda, come in tutte le gazzelle di dimensioni medie e piccole, \u00e8 dello stesso colore del dorso, ricoperta nei 2/3 terminali con abbondante frangia di peli nerastri diretti all'indietro. I ciuffi scuri delle ghiandole metacarpali sono poco evidenti; gli zoccoli sono molto lunghi e sottili con zoccoletti laterali larghi.\nDistribuzione e habitat.\nLa gazzella bianca vive in Algeria, Tunisia meridionale, Libia, Egitto nord-occidentale, Niger (Massiccio dell'A\u00efr) e Ciad settentrionale; forse \u00e8 diffusa anche in Mali e Sudan, ma mancano prove per confermare questa ipotesi; non \u00e8 mai stata presente in Mauritania. Vive in zone desertiche sabbiose e tra le dune (\"erg\") con sparsa vegetazione.\nBiologia.\nPascola solo al mattino presto, al tramonto e alla sera, e si nutre di erbe e foglie di cespugli; ricava l'acqua dal cibo e dalla rugiada. Vive in piccoli gruppi (harem) con un maschio e alcune femmine coi giovani. La gestazione dura 156-169 giorni; l'unico piccolo nasce, secondo le zone, da febbraio a giugno o in ottobre. Forse compie migrazioni stagionali.\nConservazione.\nMinacciata fin dall'inizio degli anni '70, la popolazione della gazzella bianca \u00e8 in netto declino. Braccata prima dai beduini a cavallo, poi da cacciatori motorizzati, questa gazzella viene tuttora cacciata per semplice divertimento, per la carne e per le corna, vendute come ornamento nei mercati nordafricani.\nPer sensibilizzare la popolazione alla drammatica situazione di questa specie, il 1\u00ba febbraio 1987 la Compagnia libica delle Poste Generali e delle Telecomunicazioni (GPTC), in cooperazione con il World Wide Fund for Nature (WWF), emise una serie di quattro francobolli raffiguranti la sua immagine."}
{"id": "2094041", "revid": "179980", "url": "https://it.wikipedia.org/wiki?curid=2094041", "title": "M\u00e1rcio Rodrigues", "text": ""}
{"id": "2094042", "revid": "287204", "url": "https://it.wikipedia.org/wiki?curid=2094042", "title": "Magrao", "text": ""}
{"id": "2094045", "revid": "1543377", "url": "https://it.wikipedia.org/wiki?curid=2094045", "title": "Ovis orientalis", "text": "Il muflone (Ovis orientalis ) \u00e8 una delle cinque specie di pecore selvatiche: sebbene sia divenuto piuttosto raro, \u00e8 ancora diffuso nelle regioni montuose e desertiche dell'Asia occidentale e centrale. Proprio da questa specie, allevata circa anni fa, risale l'attuale pecora domestica, ormai diffusa in tutto il mondo. Il luogo di provenienza di quest'ultima \u00e8 molto probabilmente l'Asia Minore, ma gi\u00e0 a partire da anni fa aveva gi\u00e0 raggiunto l'Europa occidentale.\nTassonomia.\nA causa del suo vasto areale, il muflone ha sviluppato numerose sottospecie, alquanto diverse nell'aspetto. Attualmente, gli studiosi ne riconoscono otto, suddivise in due gruppi, ossia quello occidentale dei mufloni e quello orientale degli \"urial\":\nGruppo dei mufloni\nGruppo degli urial\nNel sud del Turkmenistan, presso il confine con Afghanistan e Iran, gli \"arkhar\" e gli urial dell'Afghanistan occupano lo stesso areale. Tuttavia, \u00e8 pi\u00f9 facile incontrare i primi nelle regioni occidentali, mentre i secondi sono pi\u00f9 numerosi a oriente, ad esempio nella Riserva naturale di Badkhyz.\nDescrizione.\n\"O. orientalis\" misura 110\u2013145\u00a0cm di lunghezza e pu\u00f2 pesare fino a 90\u00a0kg: i pi\u00f9 piccoli mufloni raggiungono i 50\u00a0cm di altezza al garrese e pesano fino a 50 (i maschi) e 35\u00a0kg (le femmine); i pi\u00f9 grandi urial, invece, pur avendo dimensioni simili, sono molto pi\u00f9 massicci e pesano generalmente 35\u201390\u00a0kg. I maschi di questa pecora selvatica estremamente cauta possiedono grandi corna a falce, ritenute da molti cacciatori un trofeo di caccia molto richiesto. Queste strutture sono presenti anche nelle femmine della maggior parte delle sottospecie, ma sono molto pi\u00f9 piccole di quelle dei maschi. Solo in poche popolazioni la maggior parte delle femmine, o tutte, \u00e8 priva di corna. Le numerose sottospecie variano leggermente nell'aspetto generale; anche la colorazione varia a seconda delle stagioni e del sesso. La faccia \u00e8 generalmente grigiastra, con muso, narici e parte interna delle orecchie bianchi. Le zampe sono lunghe e snelle, con una linea nera verticale sotto le ginocchia. Il muflone ha ventre bianco e un mantello che varia in colorazione dal grigio con toni rossastri al caffellatte, mentre i maschi di muflone europeo (\"O. o. musimon\") sono color castano scuro e le femmine beige. Sul petto gli arieti adulti tendono a sviluppare una caratteristica e fitta gorgiera di lunghi peli, i quali tendono a essere bianchi nella regione della gola, ma poi, scendendo gi\u00f9 verso le zampe anteriori, divengono neri. Nella maggior parte delle sottospecie di muflone i maschi possiedono inoltre una chiazza pi\u00f9 chiara, a forma di sella, sul dorso, che si sviluppa e diviene pi\u00f9 ampia con l'et\u00e0, e una striscia nera che inizia a met\u00e0 della parte posteriore del collo e lungo le spalle, per poi continuare sulla regione ventrale, terminando dietro alle zampe posteriori. Il muflone possiede grandi ghiandole sotto agli occhi, dalle quali spesso trasuda una sostanza appiccicosa che impiastriccia il pelo.\nDistribuzione e habitat.\nLe sottospecie del gruppo dei mufloni vivono nella regione del Caucaso, nell'Iraq settentrionale e nell'Iran nord-occidentale. In passato occupavano un areale molto pi\u00f9 vasto, che comprendeva anche Anatolia, Crimea e Balcani, ma da tali regioni scomparvero gi\u00e0 circa anni fa. Mufloni allo stato selvatico si trovano a Cipro, in Corsica e Sardegna, ma gli studiosi non sanno se siano popolazioni originarie o piuttosto i discendenti di pecore domestiche molto primitive tornati alla vita selvatica. Gli urial, invece, detti anche pecore della steppa, occupano zone pi\u00f9 orientali dei mufloni, in un'area che dal Kazakistan occidentale giunge fino all'Iran nord-orientale, al Belucistan e al Ladakh. Nel nord dell'Iran, a sud del Mar Caspio, mufloni e urial convivono nella stessa area.\nNella zona a est dell'areale, \"O. orientalis\" \u00e8 rimpiazzato da un suo parente pi\u00f9 grande, l'argali (\"Ovis ammon\"). In Ladakh, dove vive \"O. o. vignei\", le due specie abitano nella stessa zona, ma l'argali predilige zone pi\u00f9 elevate.\nIl muflone generalmente vive nelle praterie e nei deserti delle aree montuose, sebbene in Europa sia stato introdotto con successo anche in zone forestali. Si spinge fino ai \u00a0m di quota e predilige i pendii pi\u00f9 dolci delle catene montuose pi\u00f9 elevate, dove pu\u00f2 trovare un maggior numero di ripari, ma si sposta sui pendii pi\u00f9 impervi per evitare i predatori, come leopardi, lupi e sciacalli.\nBiologia.\nIl muflone ha prosperato in molti dei posti in cui \u00e8 stato introdotto, anche nelle fitte foreste, a condizione per\u00f2 che vi fossero delle radure per brucare l'erba.\nEccetto che nella stagione dell'accoppiamento, i mufloni maschi adulti vivono in greggi separati dalle femmine e dai piccoli. Il territorio di ogni gregge copre un'area limitata, sufficiente a fornire il cibo, l'acqua e i posti per riposare; vengono preferiti i territori situati sotto una sporgenza e affacciantisi su di uno spazio aperto.\nSe allarmati, i mufloni sono in grado di effettuare dei rapidi balzi anche su terreno scosceso. La loro dieta \u00e8 costituita principalmente di erbe basse. Questi animali pascolano, di solito, la mattina, si riposano verso mezzod\u00ec e riprendono a brucar erba la sera e persino nelle prime ore della notte.\nQuando, in autunno, inizia la stagione degli accoppiamenti, i maschi lottano per i territori sui quali poi raduneranno il loro harem. Allora si pu\u00f2 osservare assai sovente che i maschi in lizza si affrontano, distanziandosi dapprima un tantino a ritroso, per poi scattare entrambi alla carica frontale, a testa protesa e cozzando fronte contro fronte. Ma queste lotte raramente provocano delle serie ferite; inoltre, il maschio vincitore non effettuer\u00e0 degli ulteriori attacchi. Al contrario, i due combattenti, ex nemici, pascoleranno insieme e, di tanto in tanto, il vincitore promuove quella che viene definita \u00abcerimonia di rappacificazione\u00bb, presentando il collo all'altro maschio perch\u00e9 questi lo lecchi e, a volte, pur di facilitare le cose, mettendosi addirittura in ginocchio. Una spiegazione possibile di questo comportamento \u00e8 che questi gesti siano dei segni d'amicizia, oppure, probabilmente, degli atti di subordinazione al maschio dominante. Ma non tutti gli individui maschi si comportano in questa maniera. Infatti, negli zoo, i vecchi maschi perseguitano, a volte, i giovani, tanto da doverli isolare in gabbie separate.\nIn aprile, dopo un periodo di gestazione di 150 giorni circa, vengono partoriti uno o, a volte, due piccoli, in grado di camminare subito, ma che rimangono strettamente dipendenti dalla madre, poich\u00e9 \u00e8 loro indispensabile succhiarne il latte ogni 10-15 minuti.\nDiventano poi sessualmente maturi a 18 mesi. La loro longevit\u00e0 \u00e8 di 15 anni, mentre in cattivit\u00e0 hanno superato, anche se di poco, i 19 anni di et\u00e0.\nI principali nemici naturali dei mufloni, e specie dei giovani, sono i lupi, le volpi, i gatti selvatici e le aquile. Ma, dato che tutti questi animali sono stati ormai drasticamente ridotti dall'uomo, che tra l'altro con la caccia ha anche diminuito il numero dei mufloni, resta difficile dire oggi quanto forte fosse l'incidenza dell'attivit\u00e0 di questi predatori sulla mortalit\u00e0 dei mufloni.\nComunque, si sa per certo, dagli esperimenti condotti negli zoo, che i mufloni sono molto pi\u00f9 resistenti della maggior parte delle altre pecore ai nemici interni, ovvero ai parassiti intestinali.\nConservazione.\nIl muflone \u00e8 minacciato prevalentemente dall'espansione dell'agricoltura e dell'allevamento, che hanno portato alla riduzione del numero di esemplari e alla dispersione delle popolazioni in piccoli gruppi frammentati. L'espansione dell'allevamento degli ovini in tutto l'areale ha portato a problemi di sovrapascolo ed erosione, che hanno ridotto la disponibilit\u00e0 delle aree favorevoli ai mufloni. \"O. o. cycloceros\" (l'urial dell'Afghanistan) evita i terreni montuosi e perci\u00f2 compete direttamente con il bestiame domestico. Di conseguenza, anche la pressione venatoria \u00e8 piuttosto elevata. Malattie contagiose e parassiti trasmessi dagli ovini domestici costituiscono un grave rischio in molte aree. Gli arieti adulti vengono abbattuti per i loro trofei e gli agnelli vengono talvolta strappati alle madri alla nascita per essere tenuti come animali da compagnia.\nAd eccezione delle zone in cui sono stati introdotti, si ritiene che la popolazione complessiva di mufloni e urial si aggiri sui esemplari."}
{"id": "2094048", "revid": "1305772", "url": "https://it.wikipedia.org/wiki?curid=2094048", "title": "Musical Chairs", "text": "Musical Chairs (sedie musicali in lingua inglese) pu\u00f2 riferirsi a:"}
{"id": "2094061", "revid": "1573940", "url": "https://it.wikipedia.org/wiki?curid=2094061", "title": "Ovis ammon", "text": "L'argali (Ovis ammon ), noto anche come pecora selvatica asiatica, \u00e8 la pi\u00f9 grande tra le cinque specie di pecore selvatiche. Vive su gran parte delle catene montuose dell'Asia centrale.\nTassonomia.\nIl primo europeo ad aver descritto l'argali fu Guglielmo di Rubruck, un frate francescano che raggiunse la Mongolia al termine del suo viaggio. Il primo ad aver descritto scientificamente la specie, a partire da un esemplare appartenente alla sottospecie degli Altai, fu per\u00f2 Johann Georg Gmelin nel 1752-53, che la denomin\u00f2 \u00abargali\u00bb utilizzando un termine preso in prestito dalla lingua mongola. Linneo, nel 1758, battezz\u00f2 la specie \"Capra ammon\", dal nome del dio Amon, la divinit\u00e0 egiziana dalle corna di ariete (dal quale deriva anche il termine \u00abammoniaca\u00bb). Peter Simon Pallas, successivamente, inser\u00ec l'argali nel genere \"Ovis\", chiamandolo \"Ovis argali\". Secondo le regole dell'ICZN, per\u00f2, il nome specifico impiegato per primo ha la precedenza, quindi la specie venne ribattezzata \"Ovis ammon\", nome con il quale \u00e8 nota ancora oggi.\nAttualmente, gli studiosi riconoscono nove sottospecie di argali:\nDescrizione.\nI maschi delle sottospecie settentrionali possono raggiungere 135\u00a0cm di altezza al garrese e pesare fino a 216\u00a0kg, ma gli esemplari diffusi nelle regioni sud-occidentali dell'areale sono generalmente di dimensioni inferiori.\nIl colore del mantello \u00e8 variabile. In inverno, esso \u00e8 marrone scuro, sebbene possa essere di qualunque tonalit\u00e0 compresa tra il marrone e il beige, ma in estate assume toni pi\u00f9 virati al rosso. Sempre nei mesi estivi, \u00e8 appena visibile una striscia nera che corre dal collo fino a met\u00e0 del dorso. Il ventre \u00e8 bianco-giallastro o grigiastro. Tra il ventre bianco e i fianchi di colore scuro, sono presenti due strisce nere o marroni, una per lato, che per\u00f2 non sempre sono visibili e che a volte sono incomplete. Le natiche e la coda sono di colore bianco. Due sottospecie (\"O. a. ammon\" e \"O. a. darwini\") presentano disegni bianchi sul posteriore. Il collo e la punta del muso possono essere biancastri. La parte esterna delle zampe \u00e8 di colore marrone, cos\u00ec come i fianchi e il dorso, ma a volte \u00e8 un po' pi\u00f9 scura, mentre quella interna \u00e8 biancastra. Generalmente le femmine presentano la stessa colorazione dei maschi, ma di norma sono un po' pi\u00f9 chiare.\nL'argali presenta corna pi\u00f9 lunghe e pi\u00f9 pesanti di qualsiasi altra specie di pecora selvatica. Dalla superficie scanalata, sono di colore giallo-marrone. Quelle di \"O. a. polii\" possono misurare 164\u00a0cm di lunghezza, mentre nelle altre sottospecie le dimensioni massime si aggirano sui 110\u2013120\u00a0cm. A partire dalla base, dove hanno una circonferenza di circa 40\u00a0cm, esse si svolgono a spirale fino a compiere due giri completi, per poi aprirsi verso l'esterno. La loro lunghezza media, in \"O. a. polii\", \u00e8 di 130\u00a0cm, ma negli altri argali \u00e8 di circa 75\u00a0cm. Insieme al cranio, possono pesare fino a 22\u00a0kg. A causa dei frequenti combattimenti, tuttavia, non \u00e8 raro trovare esemplari con le punte danneggiate o rotte. Le corna sono presenti anche nelle femmine, ma sono molto pi\u00f9 brevi di quelle dei maschi (misurano infatti 30\u201345\u00a0cm di lunghezza); inoltre, sono molto pi\u00f9 sottili e pi\u00f9 a forma di sciabola.\nGli argali si muovono rapidamente anche sui terreni pi\u00f9 impervi e possono correre fino a velocit\u00e0 di 50 (i maschi) o 60\u00a0km/h (le femmine).\nDistribuzione e habitat.\nL'areale dell'argali si estende su varie catene montuose dell'Asia centrale, dai monti Altai, tra Siberia meridionale e Mongolia, fino a Nepal e Pamir, attraverso Tibet e Tien Shan.\nReperti fossili risalenti al Pleistocene indicano che in passato l'argali era diffuso anche nella regione del Caucaso,in Iran e in Europa.\nIn Italia se ne hanno vari ritrovamenti di fossili in particolare in Lazio e in Puglia.\nL'argali vive ad altudini comprese tra i 300 e i 5750 m. Predilige i pendii meno scoscesi, e solo le femmine e i piccoli cercano protezione dai predatori spingendosi su pendii ripidi. I maschi tollerano il freddo meglio delle femmine, che durante i primi mesi dell'anno si fa particolarmente sentire a grandi altezze. Di solito gli argali evitano le regioni boschive. Tuttavia, nelle regioni dove sono stati allontanati dalla competizione con il bestiame e dalla pressione venatoria, come in alcune zone del Kazakistan, si sono ritirati in habitat forestali a essi estranei.\nBiologia.\nAlimentazione.\nLa dieta degli argali \u00e8 costituita principalmente da carici e graminacee, nonch\u00e9 da altri tipi di erbe. A quote pi\u00f9 basse, brucano anche foglie dagli arbusti. Il fabbisogno giornaliero di cibo \u00e8 di 16\u201318\u00a0kg.\nStruttura sociale.\nL'argali \u00e8 un animale gregario, ma maschi e femmine vivono in branchi separati. Al di fuori della stagione degli amori, i maschi si riuniscono in associazioni di 2-27 esemplari, con una media di quattro (sui Tien Shan) od otto (sugli Altai) capi. Alcuni maschi conducono vita solitaria.\nAltri branchi sono costituiti da femmine, piccoli e maschi non ancora sessualmente maturi. Queste greggi sono pi\u00f9 grandi, e comprendono dai due ai 90 individui, ma sugli Altai sono stati visti raggruppamenti anche di 200 capi. A dominare su queste greggi non sono le femmine, ma i giovani maschi.\nRiproduzione.\nPoco prima della stagione degli amori i maschi esaminano con attenzione le greggi femminili; poi, uno o pi\u00f9 montoni (fino a un massimo di sei) penetrano all'interno della mandria. La stagione della riproduzione si situa in inverno, ma il periodo preciso varia da una regione all'altra dell'areale: in Mongolia va da settembre a ottobre, sugli Altai da novembre a dicembre e nel Tibet da dicembre a gennaio.\nDurante la prima settimana della stagione degli amori i maschi sono impegnati a combattere tra loro per stabilire le gerarchie. Nel corso di queste lotte si colpiscono violentemente con le corna, producendo un caratteristico rumore udibile anche a 400\u2013800 m di distanza. Spesso, al termine delle lotte, i maschi presentano le corna danneggiate e i musi feriti. Dopo la fine dei combattimenti i maschi tendono a tollerare la presenza dei membri dello stesso sesso, seppur a una certa distanza. I montoni iniziano allora ad annusare i genitali delle femmine per verificarne la recettivit\u00e0, poi procedono all'accoppiamento. Dopo il calore i maschi trascorrono ancora uno o due mesi in compagnia delle femmine, prima di andarsene per la propria strada.\nIl periodo di gestazione \u00e8 di 160-165 giorni. Nelle zone a clima mite i piccoli nascono tra marzo e aprile, ma nelle regioni di alta montagna i parti non avvengono prima di maggio-giugno. Di solito nasce un unico piccolo, ma talvolta si hanno anche parti gemellari; questi ultimi costituiscono una rara eccezione tra gli argali degli Altai e del Pamir, ma sono piuttosto frequenti tra quelli del Tien Shan, dove il 33% dei parti \u00e8 gemellare; una volta, in questa sottospecie, si \u00e8 registrato addirittura un parto trigemino. Generalmente i parti gemellari avvengono nelle regioni pi\u00f9 inospitali; a quote inferiori sono pi\u00f9 rari.\nI piccoli presentano un mantello di colore giallo-grigio, con la testa marrone scuro. Alla nascita pesano circa 3\u00a0kg. All'et\u00e0 di 15-20 giorni inizia gi\u00e0 a svilupparsi una delle due corna. Nello stesso periodo iniziano a formarsi anche i denti decidui, che verranno sostituiti da quelli permanenti solo all'et\u00e0 di due anni. Durante il periodo nel quale allattano, le femmine con i piccoli si separano dal branco per dirigersi verso terreni pi\u00f9 accidentati. All'et\u00e0 di uno o due mesi i piccoli sono in grado di pascolare per conto loro e non vengono pi\u00f9 allattati.\nIn natura gli argali possono vivere fino a 13 anni, ma la durata media della loro vita \u00e8 di soli 4-5 anni.\nPredatori.\nIl principale predatore degli argali \u00e8 il lupo. A seconda della regione, dal 3 al 73% di tutti i decessi tra queste pecore selvatiche sono attribuiti a catture da parte di questo predatore sociale. Gli argali vengono inoltre predati da leopardi delle nevi, ghiottoni, linci e orsi bruni. I piccoli sono a rischio predazione da un maggior numero di specie rispetto agli adulti, tra cui la volpe rossa e l'aquila reale, per tale motivo le femmine difendono attivamente la propria prole.\nCausa di elevata mortalit\u00e0 per questa specie sono i rigidi inverni, che in annate particolarmente fredde e nevose possono abbattere intere popolazioni, com'\u00e8 avvenuto nel 1996 in Tibet, dove nel corso dell'inverno \u00e8 morta circa la met\u00e0 degli esemplari presenti nel Paese.\nConservazione.\nA causa della caccia per i trofei e della competizione con il bestiame domestico, l'argali oggi \u00e8 divenuto raro quasi ovunque, e in certe aree \u00e8 addirittura scomparso del tutto, come ad esempio nel nord-est della Cina, in alcune zone della Mongolia e in gran parte di Siberia meridionale, Kazakistan e Uzbekistan. Sull'Himalaya, nella Mongolia interna e nella maggior parte del Tibet e dello Xinjiang la specie \u00e8 divenuta molto rara. In Russia, ne rimangono solo pochi esemplari sui monti Altai.\nTutte le sottospecie hanno visto ridurre le proprie popolazioni e molto probabilmente, in tutta l'Asia, il numero di argali \u00e8 inferiore alle 80.000 unit\u00e0, diffuse prevalentemente in Tagikistan, Kirghizistan e in alcune parti della Mongolia. La IUCN inserisce l'argali tra le specie prossime alla minaccia, ma nello specifico:"}
{"id": "2094067", "revid": "834", "url": "https://it.wikipedia.org/wiki?curid=2094067", "title": "Musical chairs", "text": ""}
{"id": "2094072", "revid": "834", "url": "https://it.wikipedia.org/wiki?curid=2094072", "title": "Red (Sammy Hagar)", "text": ""}
{"id": "2094094", "revid": "2051852", "url": "https://it.wikipedia.org/wiki?curid=2094094", "title": "Mirco Di Tora", "text": "Ex detentore dei record italiani dei 50 e 100 metri dorso e della 4x100 mista in vasca lunga rispettivamente con 24\"77 stabilito il 1\u00ba agosto 2009 ai Mondiali 2009 di Roma, 53\"66 realizzato nella stessa edizione di questi campionati l'27 luglio e ai Giochi olimpici di Pechino nel 2008, e detentore del primato italiano con la staffetta mista 4x100\u00a0m. Della staffetta facevano parte anche Alessandro Terrin, Filippo Magnini e Mattia Nalesso.\nNel dicembre 2008 miglior\u00f2 anche il record italiano dei 50\u00a0m dorso in vasca corta con 23\"76, stabilito agli Europei di Fiume; agli Europei di Istanbul ha migliorato in staffetta il primato che \u00e8 stato battuto da Damiano Lestingi in semifinale della gara individuale, salvo poi riprenderlo in finale.\nCarriera.\nIn carriera conta 33 titoli italiani assoluti tra 50 e 100 metri dorso oltre alle staffette 4x100 mista e 4x100 stile libero.\nA livello internazionale ha gareggiato per la prima volta agli Europei Juniores del 2004 classificandosi quarto nei 100 e settimo nei 50.\nTre anni dopo alla XXIV Universiade a Bangkok arriva quinto nei 50 e sesto nella doppia distanza, agli Europei 2008 di Eindhoven oltre ai 50 dorso, settimo in finale, ha partecipato anche alla staffetta 4x100 giungendo quinto.\nLo stesso anno ha partecipato anche ai Giochi di Pechino: il 10 agosto con 54\"39 nelle batterie dei 100 dorso ha abbassato per la prima volta il record da lui detenuto e si qualifica per le semifinali dove arriva solo ottavo e viene quindi eliminato.\nIl 15 agosto fa parte della staffetta 4x100 mista che, nelle batterie, stabilisce il nuovo record italiano e in quella occasione lima ulteriormente il record dei 100 di altri 34 centesimi.\nIn finale, a gara ormai compromessa, la staffetta azzurra viene per\u00f2 squalificata a causa della partenza anticipata dell'ultimo staffettista Filippo Magnini.\nA Dicembre 2008 a Fiume (Croazia) in occasione dei Campionati Europei di vasca corta assieme ai compagni Belotti, Terrin e Magnini vince l'oro nella staffetta 4x50 mista italiana con il record mondiale, europeo ed italiano di 1'32\"91.\nNell'estate 2009 ottiene prima un prestigioso bronzo ai Giochi del Mediterraneo di Pescara e poi una inaspettata finale ai Campionati Mondiali di Roma. Ai Campionati europei di nuoto 2012 che si sono svolti a Debrecen conquista l'argento nei 50\u00a0m dorso col tempo di 24\"95 dietro all'israeliano Jonatan Kopelev; nei 100\u00a0m dorso ottiene invece il 5\u00ba posto in finale. Riesce poi a conquistare la medaglia d'oro nella staffetta 4x100 mista insieme a Fabio Scozzoli, l'esordiente Matteo Rivolta e Filippo Magnini.\nLa stessa estate ha preso parte alla spedizione Olimpica di Londra 2012 come portacolori azzurro nei 100 dorso e nella staffetta mista.\nL'anno seguente, durante i campionati mondiali di Barcellona 2013 viene nominato dalla squadra capitano della nazionale italiana di nuoto.\nIn carriera ha partecipato in totale a 9 campionati europei, 5 campionati mondiali e 2 Olimpiadi.\nAttivit\u00e0 non agonistiche.\nNel 2014 ha fondato insieme al compagno di nazionale Niccol\u00f2 Beni una associazione sportiva dilettantistica, allo scopo di promuovere il nuoto fra bambini e ragazzi ed anche di organizzare attivit\u00e0 natatoria nel circuito master.\nPalmar\u00e8s.\nnota: M = primato mondiale\nCampionati italiani.\n20 titoli individuali e 7 in staffetta, cos\u00ec ripartiti:"}
{"id": "2094101", "revid": "110157", "url": "https://it.wikipedia.org/wiki?curid=2094101", "title": "Flusso oscuro", "text": "Il flusso oscuro (dall'inglese \"dark flow\") \u00e8 un possibile fenomeno astronomico osservato in alcune galassie negli anni 2000 e descritto a partire dal 2008 da un gruppo di ricercatori guidati da Alexander Kashlinsky. Esso consiste in una componente non casuale comune agli ammassi di galassie non prevista dalla Legge di Hubble, in direzione di una regione del cielo compresa tra le costellazioni del Centauro e della Vela. Si ipotizza che questo moto, stimato 600\u20131000\u00a0km/s, sia il residuo dell'influenza gravitazionale di parti dell'Universo non pi\u00f9 osservabili precedenti all'epoca dell'Inflazione.\nIl \"flusso oscuro\" appare muoversi in direzione delle costellazioni del Centauro e della Vela, cio\u00e8 nella direzione del Grande Attrattore, un altro grande centro di attrazione gravitazionale scoperto nel 1973. Tuttavia la sorgente di attrazione del Grande Attrattore appare originarsi dall'ammasso di galassie noto come Ammasso della Norma, situato a circa 150-250 milioni di a.l. mentre la sorgente di attrazione del flusso oscuro sembra molto pi\u00f9 lontana, probabilmente nella stessa direzione verso cui si sta muovendo il Grande Attrattore.\nIl fenomeno \u00e8 stato osservato grazie all'analisi di come i raggi X emessi dall'ammasso di galassie (distante circa 6 miliardi di anni luce dalla Terra) interagiscano con la radiazione di fondo; i raggi X, modificando il moto dei fotoni della radiazione di fondo, ne variano la temperatura (effetto cinematico Sunyaev-Zel'dovich) ed \u00e8 stato proprio grazie a questo effetto che i ricercatori hanno dedotto che l'ammasso si muova a enormi velocit\u00e0 verso i confini del cosmo.\nNuove conclusioni basate sulla mappa pi\u00f9 aggiornata e a pi\u00f9 alta risoluzione del satellite europeo Planck Surveyor sembrerebbero smentire l'esistenza del Flusso Oscuro.\nUlteriori opinioni.\nMike Hudson ha poi osservato un fenomeno simile: una regione dello spazio distante circa 400 milioni di anni luce dalla Terra si muove a una velocit\u00e0 1,5 volte pi\u00f9 elevata del resto. Fenomeno inspiegabile, secondo Hudson, con le nostre attuali conoscenze cosmologiche.\nGli astronomi escludono che la causa sia la materia oscura o l'energia oscura: la materia oscura non pu\u00f2 essere la causa del flusso perch\u00e9 in corrispondenza del flusso non c'\u00e8 materia oscura; non pu\u00f2 essere neanche l'energia oscura perch\u00e9 ci si aspetta che essa sia distribuita in modo uniforme nell'universo e non pu\u00f2 spiegare quindi lo spostamento a grandi velocit\u00e0 solo di alcune galassie.\nI risultati furono pubblicati il 20 ottobre 2008 in un numero di Astrophysical Journal Letters, disponibile on-line. Gli autori dell'articolo affermavano che intendevano estendere le loro analisi ad altri ammassi e ai dati degli ultimi 5 anni forniti dal WMAP.\nL'astrofisico Ned Wright ha pubblicato un articolo on-line in cui criticava la nuova teoria affermando che i loro metodi sono errati. Gli autori della teoria del \"dark flow\" risposero alle critiche con un ulteriore articolo."}
{"id": "2094103", "revid": "20382861", "url": "https://it.wikipedia.org/wiki?curid=2094103", "title": "Il gallo", "text": ""}
{"id": "2094105", "revid": "1632387", "url": "https://it.wikipedia.org/wiki?curid=2094105", "title": "Dispatched", "text": "I Dispatched sono un gruppo musicale svedese di stile melodic death metal."}
{"id": "2094117", "revid": "1855146", "url": "https://it.wikipedia.org/wiki?curid=2094117", "title": "Museo della natura morta", "text": "Il Museo della Natura Morta \u00e8 stato inaugurato nel 2007 nella Villa Medicea di Poggio a Caiano in provincia di Prato, non lontano da Firenze\nIl piccolo museo, unico nel suo genere in Italia, dedicato al genere della natura morta, \u00e8 stato realizzato, dopo una lunga preparazione, dal Polo Museale Fiorentino con la collaborazione del Comune di Poggio a Caiano e della Provincia di Prato. Il museo \u00e8 visitabile gratuitamente a orari prestabiliti (ogni ora), ma richiede la prenotazione telefonica o diretta alla portineria della villa prima della partenza del giro.\nL'intero secondo piano della Villa ospita, secondo un percorso storico che si snoda in 16 sale, 200 dipinti di natura morta che raccontano la storia di una grande collezione, la pi\u00f9 importante d'Europa nel suo genere, messa insieme con passione dai Granduchi di Toscana tra Seicento e Settecento, raccogliendo opere di artisti italiani, fiamminghi e olandesi. La maggior parte dei duecento dipinti esposti nel museo \u00e8 visibile al pubblico per la prima volta, perch\u00e9 conservati fino ad ora nei depositi degli Uffizi e di Palazzo Pitti. Nel museo \u00e8 presente anche un deposito per le opere che al momento non trovano posto nell'esposizione o che verranno acquisite in futuro. La scelta della Villa Medicea come sede del museo non \u00e8 casuale: infatti proprio a Poggio a Caiano Ferdinando de' Medici aveva raccolto la sua collezione.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nContenuto.\nI dipinti raffigurano fiori, frutti, oggetti, utensili, cacciagione, pesci, uccelli, tolti dal loro contesto naturale, in una rappresentazione talvolta densa di significati simbolici riferiti alla caducit\u00e0 della vita, come era tipico del genere pittorico chiamato \u201cnatura morta\u201d.\nAlcune tele ritraggono specifiche variet\u00e0 botaniche, realizzate per documentare le caratteristiche dei vari esemplari. Questo genere di pittura di taglio scientifico, particolarmente apprezzato alla corte degli ultimi Medici, viene definito \u201cnatura viva.\nIn particolare nei quadri del pittore Bartolomeo Bimbi \u00e8 possibile ritrovare le tracce di un'eccezionale \u201cbiodiversit\u00e0\u201d; infatti nelle sue tele ritrasse esempi della fauna toscana di quei tempi, ma soprattutto piante e frutta dei pi\u00f9 diversi tipi (agrumi, uve e frutti della Toscana), catalogando con puntigliosit\u00e0 le pi\u00f9 diverse variet\u00e0 allora coltivate e riproducendo con precisione perfino i difetti dovuti a malattie e parassiti. La sua opera \u00e8 studiata anche dai botanici come utile traccia per identificare specie e variet\u00e0 di fiori e di frutti estinte o in via di estinzione.\nI quadri di Bimbi, al quale sono dedicate due intere sale, e di altri pittori di quel periodo sono, infatti, oggetto di ricerche storico-botaniche da parte del Consiglio Nazionale delle Ricerche e di varie universit\u00e0 e sono un'utile traccia per coloro che tentano il recupero di variet\u00e0 ortofrutticole scomparse.\nAltri importanti artisti sono presenti nel Museo, come Bartolomeo Ligozzi, Andrea Scacciati, Mario de' Fiori, Otto Marseus van Schrieck, Giovanna Garzoni, Margherita Caffi, ecc.\nQui sono esposti i \"Cedri\" di Filippo Napoletano, o l'importante serie di tele di soggetto botanico di Bartolomeo Bimbi eseguite per il granduca Cosimo III. La sua splendida \"Ghirlanda\", opera fondamentale per la ricostruzione del collezionismo mediceo di natura morta, le \"Ciliegie\" di Giovanna Garzoni e la Ghirlanda di Margherita Caffi, l'importantissimo \"Vaso di fiori\" di Jan Brueghel dei Velluti, l'unica opera di questo genere del grande artista fiammingo presente a Firenze.\nMostre.\nNel 2014 il Museo della Natura Morta della villa Medicea ha organizzato una mostra, curata da Maria Matilde Simari ed Elisa Acanfora, sulle pitture su pergamene appartenute alle collezioni medicee.\nNel 2015 ha avuto luogo la mostra \u201cNelle antiche cucine\u201d, sempre a cura di Matilde Simari, dedicata alle pitture e agli utensili, tra il XV e il XVII secolo, legati al tema della cucina.\nLa villa Medicea di Poggio a Caiano fu una delle residenze preferite di Ferdinando de' Medici e qui dedic\u00f2 un ambiente alla sua collezione \u201c di opere in piccolo\u201d , ovvero di piccole dimensioni, raffiguranti scene di genere, nature morte, caricature. La mostra \u201c per il Gran Principe Ferdinando\u201d ripropone proprio una parte di questa collezione."}
{"id": "2094120", "revid": "3115", "url": "https://it.wikipedia.org/wiki?curid=2094120", "title": "Donata Giachini", "text": "Biografia.\nDopo aver iniziato l'attivit\u00e0 di paroliere, collaborando con Carlo Marangon, nel 1968 si trasferisce a Milano, dove entra nella casa discografica Ariston Records come ufficio stampa, prima come assistente di Mara Maionchi, poi come responsabile.\nIn quel periodo, scrive canzoni come \"Uomo\" per Ornella Vanoni, e \"Perch\u00e9 l'hai fatto\" (collaborando con Mino Reitano) per Paolo Mengoli; quest'ultima, che sar\u00e0 il brano pi\u00f9 venduto del cantante, sar\u00e0 anche uno dei maggiori successi del 1969.\nNel 1971 entra nel giornalismo, lavorando prima in Mondadori, poi in Rusconi e infine in Rizzoli, come caporedattore prima di \"Oggi\" e poi di \"Amica\".\nTra il 1974 e il 1977, collabora con una giovanissima Junie Russo (poi Giuni Russo), con la quale scriver\u00e0 \"Milk of Paradise\", \"Vodka\" e \"I've Drunk in My Dream\", che faranno parte del suo primo disco, interamente in lingua inglese, \"Love is a woman\" (1975). Sempre con Giuni, oltre che con la musicista Maria Antonietta Sisini e con Cristiano Malgioglio, nel 1977 scriver\u00e0 tra gli altri anche il testo di \"Shiver\", per Marie Laure Sachs, contessa e nobile italo-francese, moglie di Ernst Sachs, fratello di Gunter, marito di Brigitte Bardot, dalla breve carriera musicale.\nNel 1997 pubblica il libro \"L'attesa\" per Laura Rangoni editore."}
{"id": "2094123", "revid": "1494169", "url": "https://it.wikipedia.org/wiki?curid=2094123", "title": "Schizophonic", "text": ""}
{"id": "2094125", "revid": "193968", "url": "https://it.wikipedia.org/wiki?curid=2094125", "title": "Nome del predicato", "text": ""}
{"id": "2094129", "revid": "193968", "url": "https://it.wikipedia.org/wiki?curid=2094129", "title": "Complemento di modo", "text": ""}
{"id": "2094130", "revid": "3732", "url": "https://it.wikipedia.org/wiki?curid=2094130", "title": "Centre Georges Pompidou", "text": ""}
{"id": "2094132", "revid": "193968", "url": "https://it.wikipedia.org/wiki?curid=2094132", "title": "Complemento di maniera", "text": ""}
{"id": "2094136", "revid": "287204", "url": "https://it.wikipedia.org/wiki?curid=2094136", "title": "Dama dama mesopotamica", "text": "Il daino persiano (Dama dama mesopotamica) \u00e8 un mammifero ruminante appartenente alla famiglia Cervidae. \u00c8 una sottospecie di daino.\nDescrizione.\nI daini persiani sono pi\u00f9 grandi dei daini, come del resto i loro palchi, anche se sono meno palmati. Al giorno d'oggi sono quasi estinti, abitando in una piccola zona del Kh\u016bzest\u0101n, nell'Iran meridionale, in due aree protette piuttosto piccole nel Mazandaran (Iran settentrionale) e su un'isola nel lago di Urmia, nell'Iran nord-occidentale. Nel passato si trovavano dalla Mesopotamia e dall'Egitto fino alla Cirenaica e a Cipro. Il loro ambiente preferito: le aree boschive aperte. Oggi si riproducono in zoo e parchi in Iran, Israele e Germania. La popolazione esistente potrebbe soffrire a causa dell'inincrocio e della perdita di diversit\u00e0 genetica. A partire dal 1996 sono stati gradualmente reintrodotti con successo in natura in Israele settentrionale e pi\u00f9 di 650 esemplari vivono attualmente in Galilea, nell'area del monte Carmelo e del Ruscello di Sorek\nStoria.\nI daini persiani furono introdotti a Cipro nell'epoca neolitica prima dell'introduzione della ceramica (PPNA). Sono state ritrovate ossa a Khirokitia e ad Enkomi. Una leggenda greca, riferita nel 200 d.C. circa da Eliano, narra di come i cervi del Libano e del monte Carmelo raggiunsero Cipro nuotando attraverso il Mediterraneo, tenendo ognuno la testa sul dorso del cervo davanti.\nIn Grecia si disse che i cervi dell'Epiro raggiunsero Corf\u00f9 nella stessa maniera. Mentre sappiamo che i cervi rossi attraversano acque aperte nelle loro migrazioni stagionali, questo comportamento \u00e8 sconosciuto nei daini. Nel 1951 i daini persiani vennero considerati estinti, prima che fosse scoperta una piccola popolazione nel Kh\u016bzest\u0101n."}
{"id": "2094137", "revid": "1305772", "url": "https://it.wikipedia.org/wiki?curid=2094137", "title": "Poker Face", "text": "Poker Face \u00e8 un singolo della cantante statunitense Lady Gaga, pubblicato il 26 settembre 2008 come secondo estratto dal primo album in studio \"The Fame\".\nLa canzone \u00e8 caratterizzata da sonorit\u00e0 elettropop dance, molto simili al precedente singolo \"Just Dance\", ma con un tono musicale pi\u00f9 dark. La ripetizione \"Mum-mum-mum-mah!\" prende origine dal brano del 1977 \"Ma Baker\" dei Boney M.\nIl brano ha riscosso un successo planetario, imponendosi alla numero uno nelle classifiche di oltre venti Paesi, tra i quali Australia, Stati Uniti, Canada, Regno Unito, Germania e molte altre nazioni europee, divenendo un vero e proprio tormentone. Nel 2009 \u00e8 stato il 3\u00ba brano pi\u00f9 venduto in Italia e si \u00e8 inoltre aggiudicato otto dischi di Platino in Canada, sei in Australia e dieci negli Stati Uniti (corrispondente a un disco di diamante).\n\"Poker Face\" risulta essere uno dei singoli pi\u00f9 conosciuti della cantante e tra i pi\u00f9 venduti al mondo, con pi\u00f9 di 20 milioni di copie all'attivo, ed \u00e8 stato premiato nel 2015 con il Digital Diamond Award dalla RIAA, come precedentemente accaduto a \"Bad Romance,\" per aver venduto oltre 10 milioni di copie digitali.\nIl singolo ha valso alla cantante tre nomination nelle categorie musica dell'anno, brano dell'anno e miglior brano dance ai 52\u00b0 Grammy Awards, e l'ha fatta vincere nella categoria per il miglior brano dance.\nLa rivista \"Rolling Stone\" ha assegnato al brano il 96\u00ba posto nella classifica delle \"100 canzoni pi\u00f9 belle del decennio 2000-2010\".\nAntefatti.\n\"Poker Face\" prende spunto dal passato sfrenato e provocatorio della cantante che a 21 anni aveva condotto una vita disinibita. L'idea del brano ha avuto origine al tempo in cui Lady Gaga si esibiva come cubista a New York, nei nightclub del Lower East Side. Il nucleo del brano balen\u00f2 nella mente di Stefani in maniera inconsueta.\nSullivan, un amico di Gaga, ha raccontato che il brano scatur\u00ec quando Stefani ruppe con L\u00fcc, il suo fidanzato. Lady Gaga chiese all'amico se fosse una buona idea andare al locale in cui il suo ex lavorava per parlargli, e lui rispose che avrebbe dovuto farlo per mostrare agli altri quanto stesse bene anche senza stare con lui. \"Non hai capito come si deve fare con un tipo come L\u00fcc. Devi mostrargli la tua faccia da poker\" ribatt\u00e9 Sullivan. Stefani rise divertita.\nLady Gaga ha scritto \"Poker Face\" in 10 minuti e di suo pugno in sodalizio con RedOne, insieme ai promettenti singoli \"Just Dance\" e \"LoveGame\". Lady Gaga ha registrato il brano nei Record Plant Studios di Hollywood, in California. \"Poker Face\" \u00e8 destinata a un ragazzo, che ricorre costantemente in terza persona e al quale Lady Gaga si rivolge con battute mordaci e piccanti.\nIn un'intervista la cantante ha dichiarato di aver scritto \"Poker Face\" come una canzone pop che rendesse omaggio ai suoi ex fidanzati rock and roll. Ha anche affermato che la fonte principale del brano fosse il sesso e il gioco disonesto. In un'intervista concessa al quotidiano britannico \"The Daily Star\", Lady Gaga ha confessato di essere un'amante delle scommesse lucrose ma di aver frequentato ragazzi ben pi\u00f9 spinti di lei che divinizzavano letteralmente i giochi d'azzardo, l'alcool e il sesso. Ha creato cos\u00ec dal nulla un brano che mescolava i vari elementi per fare un regalo al suo ragazzo.\n\"Poker Face\" \u00e8 un implicito inno allo svago sessuale. Il termine \"Poker Face\" rappresenta i raggiri che la cantante mette in atto per adescare un uomo e talvolta una donna allo scopo di portargli via il denaro. Il brano ha sollevato un dibattito per la doppia lettura del titolo, detto \"Poke Her Face\" (posare la sua faccia), un'allusione alquanto esplicita al sesso orale (alla fellatio in particolare).\nIn un'intervista concessa al \"Rolling Stone\", Gaga ha chiarito il significato della frase \u00abbluffin' with my muffin\u00bb, spiegando:\n\"Naturalmente, \u00e8 la faccia da poker della mia vagina! Ho preso quella frase da un altro brano che ho scritto ma non ho mai pubblicato, dal nome \"Blueberry Kisses\". Ruota attorno a una ragazza che canta al suo uomo come vuole essere leccata l\u00ec, e ho usato il resto. [Gaga canta] 'Blueberry kisses, the muffin man misses them kisses'.\"\nPi\u00f9 di una volta Lady Gaga ha parlato del significato del brano, ad esempio in un'intervista nella trasmissione \"Friday Night with Jonathan Ross;\" quando il presentatore ha chiesto alla popstar a proposito di alcuni punti del testo che lasciavano intendere che lei fosse bisessuale, lei ha specificato che \"quando vado a letto con il mio ragazzo, spesso penso anche alle donne\", confermando che \"Poker Face\" riguarda la sua identit\u00e0 bisessuale.\nIn un primo momento ci fu indecisione se rilasciare come secondo singolo \"Beautiful, Dirty, Rich\" o \"Poker Face\", ma la scelta ricadde poi sul secondo. Il brano \u00e8 stato inoltre campionato nel cortometraggio \"The Fame: Part One\", creato dalla \"Haus of Gaga\" per promuovere l'album e pubblicato il 4 agosto 2008 sul sito ufficiale della cantante.\nVideo musicale.\nIl video, diretto da Ray Kay e Anthony Mandler, \u00e8 stato filmato il 3 ottobre 2008. Bwin ha anche provveduto all'equipaggiamento da poker che compare nel video ricevendo in compenso pubblicit\u00e0.\nIl video \u00e8 stato presentato il 22 ottobre ed \u00e8 ambientato in una villa con piscina. Originariamente, il regista, Ray Kay, aveva intenzione di girare il video di \"Poker Face\" in una spiaggia di Ibiza, prevedendo nella sequenza iniziale Lady Gaga che emergeva dalle acque del mare come \u00abuna specie di Halle Berry in \"Agente 007 - La morte pu\u00f2 attendere\"\u00bb. Il progetto \u00e8 stato accantonato all'ultimo minuto e il regista \u00e8 stato costretto ad individuare una location pi\u00f9 adatta.\nIl video \u00e8 stato trasmesso in anteprima il 29 ottobre seguente sul \"network\" NewNowNext PopLab. Su MTV UK, ha invece esordito il 17 febbraio 2009.\nLe riprese si sono svolte negli ambienti della lussuosa villa Mirage, sull'Isola del Poker di Bwin, nel quale ogni anno la societ\u00e0 organizza tornei agonistici di poker. Lady Gaga esibisce cinque costumi differenti nel video, alcuni dei quali interamente disegnati da lei.\nAll'inizio del filmato la cantante emerge da una piscina, con i capelli raccolti in una cuffia, vestita con un costume nero attillato di latex (con le caratteristiche gemme tridimensionali che decorano molti costumi della cantante) e con una mascherina scintillante di frammenti di specchio. Nel cielo si scorgono lampi e lei \u00e8 affiancata da due grandi alani arlecchino a macchie nere (di nome Lava e Rumpus). Si sussegue una sequenza imperniata sulla cantante che canta con una cicatrice metallica sulla guancia sinistra e un vestito di Antonio Berardi. Lady Gaga in tuta di lattice e occhiali da sole percorre sinuosamente gli esterni soleggiati della villa, nei quali trovano posto futuristici manichini che sembrano interpretare i suoi inermi schiavi che le spianano il passaggio. Il regista ha commentato le riprese di questa sequenza, dichiarando che \u00abdi fronte allo sgomento e alla follia emanata da Lady Gaga, gli addetti alle riprese recedevano davanti a lei\u00bb.\nL'ambientazione diviene improvvisamente notturna e Lady Gaga, con i capelli biondi sciolti e un provocante costume turchese che le lascia scoperti i fianchi e la schiena, inscena una danza sulle sponde della piscina insieme a quattro ballerini in jeans attillati ricoperti solo da un'esile giacca che ne lascia esposto l'addome. L'abito indossato \u00e8 in linea con lo spirito futuristico e ingegnosamente visionario della popstar, ed \u00e8 stato progettato personalmente dalla \"Haus of Gaga\" e raramente esibito da Lady Gaga al di fuori di questo video.\nDi seguito Lady Gaga vestita di nero entra in una stanza, dove assieme ad altri ragazzi e ragazze comincia a giocare a strip poker, vincendo. Dopo aver perso, i compagni iniziano a spogliarsi e a ballare. A questo punto gli ospiti si trovano su un divano bianco e si trastullano disinibiti nel calore del festino sfilandosi di dosso i vestiti. Dopo il secondo ritornello, intravediamo la cantante nascosta in ombra, seduta in riva alla piscina con degli occhiali a schermo che proiettano la scritta \"Gaga Pop Culture\".\nNel ritornello finale, Lady Gaga, sdraiata su un divano, indossa un costume rosa argenteo e una collana a forme geometriche, firmata Alex &amp; Chloe, ed ammicca maliziosamente ad un ragazzo seminudo seduto al suo fianco. Dopo questi attimi, lui si posa su di lei e i due si baciano. Il video si conclude con scene di Lady Gaga con il corpo di ballo sulla piscina e di lei da sola in una stanza.\nDescrizione.\n\"Poker Face\" \u00e8 un brano up-tempo elettropop e dance pop e segue le orme del precedente singolo \"Just Dance\". Mentre in \"Just Dance\" \u00e8 predominante l'elettropop, \"Poker Face\" \u00e8 dominato da una sonorit\u00e0 dark, con una voce nitida nel ritornello e un hook pop, combinando i sintetizzatori di \"Just Dance\" con il ritmo pi\u00f9 orientato alla dance del futuro singolo, \"LoveGame\".\nSecondo Kerri Mason della \"Billboard\", la composizione si ispira alle vibrazioni della downtown di New York. Secondo i dati degli spartiti musicali raccolti sul sito Musicnotes.com da Sony/ATV Music Publishing, la canzone \u00e8 composta nella misura di un tempo comune, con un tempo moderato di 120 battiti per minuto ed \u00e8 scritta in La minore. L'estensione vocale di Lady Gaga va dal Sol3 al Do5. Il brano esordisce con un medium tempo seguito da un arrangiamento di corde elettroniche e dalla ripetizione della frase robotica \"Mum-mum-mum-mah\". La voce di Lady Gaga irrompe sulla base musicale con una sonorit\u00e0 sibilante.\nSecondo il \"Daily Star\", il ritornello alterna due frasi. Subito dopo l'hook \"Can't read my Poker Face\" il cantante di sottofondo dice \"He's got me like nobody\" e poi nella frase seguente \"She's got me like nobody\". Gaga ha spiegato in un'intervista che la frase porta con s\u00e9 una certa confusione fra l'amore e il sesso.\nIl brano ha destato in alcuni critici il sospetto di aver attinto alla musica del passato. La frase \"muh-muh-muh-mah!\" \u00e8 un apparente campionamento del fortunato singolo del 1977, \"Ma Baker\" dei Boney M. In un'intervista concessa al canale olandese RTL Boulevard, Gaga ha cos\u00ec spiegato tale scelta: \u00abAdoro i Boney M, cos\u00ec forse inconsciamente la frase \u00e8 venuta fuori da s\u00e9 nella canzone\u00bb. La voce maschile di sottofondo che segue la voce di Gaga nel ritornello \u00ab\"She's got me like nobody\"\u00bb \u00e8 stata comparata al brano \"Barbie Girl\" degli Aqua, inciso nel 1997.\nAccoglienza.\nIl brano ha incontrato il favore della critica musicale che si \u00e8 pronunciata in maniera unanimente positiva. Ha persino raggiunto tre \"nomination\" ai 52\u00ba Grammy Awards nel 2009, una delle quali conquistata (come \"Best Dance Recording\") e strappata a Madonna. Priya Elan dal \"The Times\", in una sua recensione dell'album \"The Fame\", ha considerato \"Poker Face\" uno dei brani pi\u00f9 belli, afferrandone l'intricato gioco di parole tra gioco e amore. Il \"BBC\" ha osservato come il singolo \u00abdeliziosamente incalzante esprima il suo irresistibile desiderio di fortuna e celebrit\u00e0.\u00bb Bill Lamb di About.com ha scritto: \u00ab\"Poker Face\" \u00e8 perfetta per la radio pop, ma con leggere modifiche nel mixaggio potrebbe essere altrettanto gradevole a casa, in un'atmosfera cupa, dura e da party notturno. La cantante ha rianimato il mondo del pop in Gran Bretagna e Stati Uniti in uno dei pi\u00f9 noiosi momenti dell'anno. \"Poker Face\" ha acce come ognuno attende il prossimo passo avanti da Lady Gaga.\u00bb Chris Williams di \"Billboard\" ha scritto una buona recensione del brano: \u00abAncora una volta, gli agganci sono presenti in abbondanza, con sintetizzatori ispirati agli anni ottanta, frasi robotiche, e un hook caloroso e allegro nel ritornello, che \u00e8 anche pi\u00f9 intrigante del precedente singolo (\"Just Dance\") [...] Con una concentrata visione artistica, un'eleganza nello stile della sua intervista e soprattutto, una fantastica conoscenza di differenti repertori pop, Gaga sta giocando le sue carte nella maniera giusta - e \"Poker\" \u00e8 un altro evidente asso.\u00bb\nIl critico Sal Cinquemani di \"Slant Magazine\" ha incluso \"Poker Face\" tra le canzoni di maggior spicco in \"The Fame\", ossia \"Starstruck\", \"Paper Gangsta\" e \"Summerboy\". Matthew Chisling di Allmusic ha definito il brano \u00abcontagioso\u00bb e l'ha elogiato insieme alla title track dell'album, \"The Fame\", per la sua capacit\u00e0 di \u00abringiovanire il ritmo nella seconda parte dell'album.\u00bb Andy Downing del \"Chicago Tribune\", nella sua recensione del The Fame Ball Tour, ha definito la canzone \u00abvivace\u00bb. Evan Sawdey di PopMatters ha avvertito come \"Poker Face\", insieme alla pi\u00f9 melodica traccia \"Paparazzi\", percorra in gran parte lo stesso \u00absfavillante territorio che il precedente singolo \"Just Dance\" aveva gi\u00e0 esplorato, ma mai una volta fa sentire come Gaga si stia deliberatamente ripetendo.\u00bb Il \"Rolling Stone\" non ha potuto far a meno di esaltare il canto di Lady Gaga nella versione live sostenendo che in questo momento richiamasse la musica di Amy Winehouse. Erika Hobert della rivista \"New Times Broward-Palm Beach\" ha definito la canzone un \u00abeuropop a met\u00e0 tra il trash e il fantastico.\u00bb\nTracce.\nAUS CD Single\nUK CD Single\nUK Remixes &amp; US LP Vinyl\nUK Picture Disc Limited 7' Vinyl\nGerman Premium Limited CD Single (include un Poster)\nPromo CD\nPromo Radio Mixes\nPromo Club Mixes\nUS Remixes Promo CD\nUK Remixes Promo CD\nUK Remixes CD &amp; US LP Vinyl\nEsibizioni dal vivo.\n\"Poker Face\" \u00e8 stata cantata in diversi show come \"The AOL Session\", \"Cherrytree House\" della Interscope Records e \"MTV Session\". Il brano \u00e8 stato cantato anche in versione acustica e nella versione originale nel primo tour promozionale dell'artista \"The Fame Ball Tour\". Lady Gaga in tale occasione si \u00e8 esibita indossando una tuta composta da bolle di plastica trasparente, e suonando un piano di vetro al cui interno si trovavano altre bolle di plastica trasparenti. La versione originale della canzone veniva eseguita da Gaga come ultimo brano dello show, dopo \"Boys, Boys, Boys\". Prima di esibirsi nel brano, la cantante era solita fare un discorso ai fan presenti:\"Alcuni dicono che Lady Gaga \u00e8 una bugia, ed hanno anche ragione: io sono una bugia, e ogni giorno lotto per renderlo reale.\" Gaga indossava un corsetto color kaki impreziosito da cristalli e piccole pietre, ed un cappello abbinato sul quale compariva la scritta \"GAGA\".\nIl 22 febbraio 2009, l'artista ha eseguito la canzone durante l'intervallo della finale della TIM Cup alla Futurshow Station di Bologna, in Italia.\nIl 1\u00ba aprile successivo, Lady Gaga si \u00e8 esibita ad \"American Idol\" con la versione acustica e normale del brano. L'esibizione \u00e8 iniziata con Gaga seduta su un pianoforte vestita con un abito di bolle. Ha iniziato subito a cantare la seconda strofa del brano accompagnata da un violino. Dopo il primo ritornello, il ritmo \u00e8 aumentato. Gaga si \u00e8 alzata dalla sedia e ha iniziato a cantare la versione normale del brano.\nUn'altra versione acustica \u00e8 stata cantata per il programma \"BBC Live &amp; In-Session\", trasmesso il 19 aprile 2009. Lo stesso giorno la cantante \u00e8 stata ospite, per la prima volta, della televisione italiana, partecipando alla trasmissione di Raidue \"Quelli che il calcio\", dove ha cantato \"Poker Face\" prima di essere intervistata da Simona Ventura. Gaga si \u00e8 anche esibita con il brano allo show inglese \"The Paul O'Grady Show\" e in una versione rock al programma \"Friday Night with Jonathan Ross\". Il 12 maggio 2009 Gaga ha cantato al programma televisivo \"The Ellen DeGeneres Show\" con un giroscopio in testa creato dal designer Nasir Mazhar e ha cantato la versione acustica della canzone. Durante i MuchMusic Video Awards 2009, Lady Gaga ha cantato \"Poker Face\" e \"LoveGame\". Al termine dall'esibizione ha indossato un reggiseno che sputava scintille. Parte della canzone \u00e8 stata eseguita da Gaga durante lo show americano \"Saturday Night Live\", durante il quale la pop-star ha indossato una versione gigante del giroscopio composto da grossi cerchi metallici che giravano attorno a lei, attaccati alla sua cintura.\nLa canzone \u00e8 stata cantata anche nel secondo tour della cantante, il \"Monster Ball Tour\". Nella versione originale era cantata due volte, mentre nella versione rivisitata viene cantata solo una volta. La versione acustica del brano veniva cantata solo durante lo show originale. La versione originale del brano, invece, compare in entrambe le versioni del tour. Durante lo show originale, Gaga eseguiva il pezzo durante l'ultimo segmento dello spettacolo, indossando una tuta con una fantasia leopardata, con berretto abbinato, oppure con un vestito composto da cinghie e pistole e con un cappello. Durante la performance Gaga eseguiva una nuova coreografia, che mischiava elementi delle scene di ballo del video, con nuovi passi di danza. Nello show rivisitato, invece, Gaga eseguiva la performance del brano durante il quinto atto. Per l'esibizione, la cantante indossava una tuta nera con decori brillanti e particolari in pizzo. La tuta era semi-trasparente, e lasciava intravedere un bikini nero al di sotto. Per la coreografia, furono utilizzati dei passi sfruttati nello show originale, e nuovi passi con elementi di sadomasochismo. \"Poker Face\" \u00e8 stata cantata anche alla 52\u00aa edizione dei Grammy Awards, come performance di apertura della cerimonia.\nNel maggio 2011, Gaga ha cantato la canzone durante il \"Radio 1's Big Weekend\" a Carlisle. La cantante ha eseguito il brano anche al suo terzo tour mondiale, il \"Born This Way Ball\", durante il quale per l'esibizione \u00e8 stato usato un costume tipo \"meat dress\" ma sintetico, e durante il successivo tour, '. La canzone ha fatto anche parte della scaletta della performance allhalf-time show\" del Super Bowl LI ed in seguito del \"Joanne World Tour\".\nPremi.\nIl 21 giugno 2009, il video \u00e8 stato premiato come Miglior video internazionale nella cerimonia dei MuchMusic Video Awards 2009, e ha riportato una \"nomination\", pur senza vincerla, nella medesima categoria basata per\u00f2 sul televoto del pubblico.\nIl 5 agosto 2009 sono state rivelate le nomination agli MTV Video Music Awards 2009, e Lady Gaga se ne \u00e8 aggiudicate nove in totale, quattro delle quali per il video di \"Poker Face\" nelle categorie Video dell'anno, Miglior video femminile, Miglior video pop e Miglior artista esordiente. Il giorno della cerimonia, il 12 settembre 2009, Lady Gaga ha dominato la serata insieme a Beyonc\u00e9 per il maggior numero di nomine in una singola serata, accaparrandosi il premio per la Miglior artista esordiente.\n\"Poker Face\" ha totalizzato inoltre quattro nomination agli MTV Video Music Awards Japan 2010 nelle categorie Video dell'anno, Miglior video femminile, Miglior video dance e Miglior video karaoke. Lady Gaga ha vinto solo quest'ultimo premio.\nHa inoltre vinto un Grammy Award nella categoria miglior brano dance, facendo guadagnare alla cantante il suo primo Grammy.\nIl video ha ottenuto la certificazione Vevo per aver raggiunto le 100 milioni di visualizzazioni su YouTube.\n\"Poker Face\" \u00e8 stato uno dei brani sorteggiati al titolo di \"Summer Song\", entrando in una classifica, stilata da MTV, per la selezione della miglior canzone dell'estate 2009. Nella MTV 10x10, classifica di fine anno, il brano ha raggiunto la prestigiosa vetta delle \"Favourite Songs\", superando le hits \"I Gotta Feeling\" dei Black Eyed Peas e \"She Wolf\" di Shakira. Nell'ennesima classifica stilata da MTV al termine dell'anno 2009, \"Poker Face\" si piazza al terzo posto nella graduatoria dei cento pi\u00f9 grandi successi dell'anno. Il singolo ha ricevuto ben tredici premi tra 2009 e 2010.\n\"Poker Face\" \u00e8 stato inoltre il secondo singolo di Lady Gaga a ricevere il Digital Diamond Award dalla RIAA per le oltre 10 milioni di copie vendite digitalmente, rendendo l'artista la seconda statunitense a detenerne due.\nCover.\nDiversi artisti hanno voluto cimentarsi nella ripresa di un brano che ha avuto un cos\u00ec grande impatto sul mercato mondiale.\nUna cover del brano \u00e8 stata eseguita dal gruppo musicale pop punk Sunset Takeover. Una delle cover pi\u00f9 celebri \u00e8 tuttavia quella realizzata dal musicista statunitense Chris Daughtry, ex partecipante di \"American Idol\"; il 2 luglio 2009 l'artista ha interpretato il brano in maniera molto intensa, in stile ballad. Il 28 luglio 2009 la cantante britannica Pixie Lott ha realizzato una cover in versione acustica del brano. Mika, pop-star libanese, ne ha fatto una cover che \u00e8 stata inserita nella riedizione di \"The Boy Who Knew Too Much.\" Charice si \u00e8 esibita in una cover del brano il 23 aprile 2010, accostata alla esecuzione di \"Paparazzi\", \"Bad Romance\" e \"Just Dance\". Il brano \u00e8 stato cantato da Eric Cartman nell'episodio \"Vaffanculo, balene!\" del cartone animato \"South Park\".\nSuccesso commerciale.\n\u00c8 suggestivo pensare che il lancio del singolo sia stato lento spopolando in un primo momento solo nelle discoteche e nei nightclub. Sin dalla sua uscita sul mercato musicale batt\u00e9 i record di vendite e debella i rivali discografici, coronando il successo ottenuto con vari dischi di platino.\nMondialmente, il brano ha venduto 9,8 milioni di copie nel 2009, diventando il singolo pi\u00f9 venduto di quell'anno e uno dei singoli pi\u00f9 venduti nel mondo.\nEuropa.\nNel Regno Unito, il singolo ha debuttato alla 30\u00aa posizione e dopo dieci settimane \u00e8 riuscito a raggiungere la vetta della classifica.\nIn questo Paese il brano ha venduto oltre copie e per questo \u00e8 risultato il 90\u00ba brano pi\u00f9 venduto di tutti i tempi nel Paese.\nIl brano \u00e8 arrivato al numero uno anche in Austria, Belgio (sia Fiandre che Vallonia), Danimarca, Finlandia, Francia, Germania, Irlanda, Norvegia, Paesi Bassi, Polonia, Svezia e Svizzera.\nIn Italia il brano \u00e8 restato per 27 settimane in top 20, raggiungendo la 2\u00aa posizione e restandoci per 5 settimane non consecutive.\nIn Germania, il brano \u00e8 stato per 75 settimane in classifica, 13 delle quali alla prima posizione. In questo Paese, \"Poker Face\" \u00e8 la canzone pi\u00f9 scaricata di sempre ed \u00e8 la prima ad aver raggiunto i downloads.\nIn Svezia, \"Poker Face\" ha esordito alla posizione 32 il 30 ottobre 2008.\nResto del mondo.\nNegli Stati Uniti, il brano ha esordito al novantaduesimo posto nella \"Billboard\" Hot 100 e ha raggiunto il sesto nella settimana protrattasi sino al 7 marzo 2009. La settimana dopo il brano \u00e8 salito di altri tre gradini per arrivare alla numero tre e starvi altre due settimane. Nel numero di \"Billboard\" dell'11 aprile 2009, \u00e8 arrivato alla numero uno della classifica. \"Poker Face\" \u00e8 divenuto il secondo brano consecutivo di Lady Gaga alla numero uno nella Hot 100, e l'ha coronata la seconda nuova artista che ha piazzato i suoi primi due singoli alla numero uno nella classifica dopo Christina Aguilera che era riuscita nella stessa impresa con \"Genie in a Bottle\" e \"What a Girl Wants\" fra il 1999 e il 2000. Il brano \u00e8 stato alla numero 1 sia nella Hot Dance Airplay sia nella Hot Dance Club Play. \"Poker Face\" si \u00e8 inoltre imposto come il primo singolo dal successo \"Sorry\" di Madonna, del 2006, a piazzarsi in vetta a tutte e tre le classifiche dance in una sola settimana, considerando anche la Hot Dance Singles Sales. La canzone ha venduto oltre di copie digitali negli Stati Uniti sino a febbraio 2018 secondo Nielsen Soundscan e \"Billboard\" e perci\u00f2 \u00e8 uno dei singoli pi\u00f9 venduti negli Stati Uniti d'America. Questa cifra ha reso Lady Gaga la prima artista nell'era digitale a vendere pi\u00f9 di 6 milioni di download con due canzoni (l'altro brano \u00e8 \"Just Dance\")\nIl brano ha padroneggiato le vendite anche in Canada. Il lancio di un nuovo singolo dopo il successo di \"Just Dance\" non era stato ancora comunicato, ma \"Poker Face\" ha esordito alla numero quarantuno nella Billboard Canadian Hot 100 il 6 settembre 2008. La settimana successiva il singolo \u00e8 sceso vertiginosamente alla posizione 70, occupando anche nelle settimane a seguire postazioni molto limitate. \"Poker Face\" ha incontrato una lenta salita. Nella classifica redatta il 13 dicembre 2008, il singolo \u00e8 asceso alla numero uno spodestando \"Hot n Cold\" di Katy Perry e vi \u00e8 stato nove settimane non consecutive. Il brano ha totalizzato otto dischi di platino dalla Canadian Recording Industry Association (CRIA) per vendite che ammontano a download digitali, risultando cos\u00ec uno dei singoli pi\u00f9 venduti in Canada. In Australia, \"Poker Face\" ha esordito alla numero ventisei nella classifica dei singoli pi\u00f9 venduti nella settimana del 12 ottobre 2008 e nella sua settima settimana \u00e8 salito in vetta.\nIn Nuova Zelanda il brano ha debuttato alla 21\u00aa posizione, per poi diventare numero uno dopo 6 settimane.\nIn altri media.\nIl brano \u00e8 ballato dalla piccola Wenwen Han nel film \"The Karate Kid - La leggenda continua\". Il singolo non ha ancora dominato il mercato musicale mondiale quando la sua base strumentale \u00e8 scelta per la colonna sonora di una puntata di \"Ugly Betty\", intitolata \"\u00c8 il mio lavoro\". Viene inoltre utilizzato in una scena di \"Percy Jackson e gli dei dell'Olimpo.\""}
{"id": "2094139", "revid": "547992", "url": "https://it.wikipedia.org/wiki?curid=2094139", "title": "Mario Siciliano", "text": "Biografia.\nInizi\u00f2 come produttore, proprietario e dirigente della casa di produzione cinematografica \"Metheus\", da lui fondata a Roma nel 1962 e specializzata in film avventurosi.\nDal 1967 si impegn\u00f2 anche nella regia, firmando i suoi film sia con il proprio nome che con gli pseudonimi di Marlon Sirko, Luca Delli Azzeri e Lee Castle.\nA partire dagli anni settanta lavor\u00f2 anche come soggettista e sceneggiatore, soprattutto per film di cui era regista o produttore: anche in questi casi adott\u00f2 (oltre al proprio) i nomi d'arte indicati.\nTra i generi che ha attraversato nella sua lunga carriera, i film di avventura, gli \u201cspaghetti western\u201d, la commedia erotica provincial-campagnola, l'horror e, sul finire della carriera, il porno.\nNel genere western all'italiana \u00e8 uno dei caposcuola. \nDopo la parentesi delle commedie sexy ambientate nella provincia italiana pi\u00f9 scontata e farsesca, approd\u00f2 al cinema porno dopo il 1980. Fu lui a \u201c\"scoprire\"\u201d Marina Frajese, una delle prime pornostar italiane (bench\u00e9 di origini svedesi)."}
{"id": "2094150", "revid": "2168619", "url": "https://it.wikipedia.org/wiki?curid=2094150", "title": "As built", "text": "Con as built si intendono i disegni che descrivono l'opera come \u00e8 stata effettivamente costruita, a seguito di modifiche progettuali in corso d'opera o di difformit\u00e0 fra progetto e realizzazione.\nEspressione della lingua inglese significa infatti \"come costruito\" e appartiene al gergo dell'ingegneria impiantistica (energetica, chimica, navale, ecc.) ed in minor misura a quella civile.\nNecessit\u00e0.\nLa necessit\u00e0 di modificare il progetto esecutivo con uno costruttivo (che pu\u00f2 anche ricalcare completamente l'esecutivo) deriva tipicamente da esigenze di cantiere, nel corso del quale il progetto esecutivo elaborato dal progettista pu\u00f2 risultare inattuabile o eccessivamente oneroso o potrebbe determinare ritardi di realizzazione. Ad esempio durante la costruzione di un impianto industriale la realizzazione simultanea di diverse opere (edifici o sistemi adiacenti) pu\u00f2 impedire temporaneamente o definitivamente l'accesso dei macchinari di costruzione previsti in fase di progetto.\nUtilizzo per gestire l'opera.\nI disegni \"as built\", quindi, sono i disegni finali che andranno a costituire l'archivio del progetto e che dovranno essere consegnati al cliente o al servizio manutenzione e gestione per la corretta attuazione degli interventi di manutenzione o di emergenza.\nIn pratica gli \"as built\" vengono perlopi\u00f9 realizzati dall'impresa correggendo i disegni di progetto e riportandovi tutte le modifiche di come \u00e8 stato eseguito. Il gestore dell'opera, inoltre, potrebbe doverli produrre o modificare per documentare difformit\u00e0 rilevate successivamente o modifiche introdotte durante la manutenzione."}
{"id": "2094160", "revid": "1355461", "url": "https://it.wikipedia.org/wiki?curid=2094160", "title": "Felis margarita", "text": "Il gatto delle sabbie (Felis margarita ) \u00e8 un piccolo felino diffuso negli aridi deserti africani e asiatici, in aree cos\u00ec calde e asciutte da essere evitate perfino da un altro felino adattatosi a vivere nei deserti, il gatto selvatico africano: il Sahara, il deserto arabico e i deserti di Iran e Pakistan.\nIl primo europeo a descrivere la specie (nel 1858) fu Victor Loche. Lo studioso la battezz\u00f2 \"Felis margarita\" in onore di Jean-Auguste Margueritte, il militare francese a capo della spedizione nel corso della quale venne scoperto l'animale.\nTassonomia.\nGli studiosi riconoscono sei sottospecie di gatto delle sabbie:\nAlcuni autori considerano \"F. m. thinobia\" addirittura una specie separata; \"F. m. scheffeli\", la sottospecie pi\u00f9 minacciata, \u00e8 inclusa dalla CITES tra le specie in pericolo, sebbene la IUCN la collochi tra quelle prossime alla minaccia.\nDescrizione.\nIl gatto delle sabbie \u00e8 un felino relativamente piccolo e tarchiato, con zampe brevi, coda lunga e orecchie grandi e appuntite. Misura 45\u201357\u00a0cm di lunghezza, ai quali vanno aggiunti altri 28\u201335\u00a0cm di coda, e pesa 1,5-3,5\u00a0kg. La testa \u00e8 piuttosto larga e le orecchie sono cos\u00ec distanziate tra loro che possono essere appiattite in senso orizzontale o addirittura rivolte verso il basso quando l'animale va a caccia.\nIl colore del mantello \u00e8 giallo-sabbia chiaro su gran parte del corpo, con bande pi\u00f9 chiare talvolta ben poco visibili, e bianco su mento e regioni inferiori. Generalmente le bande sono pi\u00f9 evidenti nelle sottospecie africane. Bande nere sono presenti su zampe e coda e due linee rossastre, che partono dagli angoli esterni degli occhi, attraversano le guance. In inverno, il mantello pu\u00f2 divenire molto folto, con peli che possono misurare 5,1\u00a0cm di lunghezza. Gli occhi sono grandi e di colore giallo-verdastro, mentre il naso \u00e8 nero.\nDiversamente da altri felini asiatici, il gatto delle sabbie presenta lunghi peli tra le dita. Questi creano una sorta di cuscino di pelliccia sopra le piante dei piedi, permettendo di isolarle quando l'animale si sposta sulla sabbia rovente. Gli artigli delle zampe posteriori sono piccoli e smussati; questa caratteristica, insieme alla pelliccia che ricopre le palme, rende molto difficile localizzare e seguire le sue impronte.\nLa mucosa che ricopre le palpebre \u00e8 nera. Oltre alle grandi orecchie, l'animale possiede anche bolle timpaniche insolitamente sviluppate, che gli conferiscono un ottimo senso dell'udito, utile probabilmente per percepire le vibrazioni sulla sabbia. Simili adattamenti sono presenti anche in altre creature del deserto, come il fennec.\nDistribuzione e habitat.\nIl gatto delle sabbie \u00e8 l'unico felino diffuso prevalentemente nei deserti veri e propri, e occupa un areale molto vasto, seppur in apparenza frammentato, esteso attraverso i deserti dell'Africa settentrionale e dell'Asia sud-occidentale e centrale. Non \u00e8 chiaro se le interruzioni nell'areale siano dovute semplicemente alla mancanza di avvistamenti registrati o se riflettano davvero l'assenza della specie da tali zone. Ad esempio, sono stati registrati dei presunti avvistamenti in Libia ed Egitto a ovest del Nilo, ma malgrado l'intenso lavoro dei naturalisti del passato, nessun esemplare \u00e8 mai stato catturato in queste zone.\nIn Nordafrica la presenza della specie \u00e8 stata confermata nel Marocco occidentale, compresi i territori appartenenti al Sahara Occidentale, in Algeria e nella regione estesa tra la penisola del Sinai e i deserti rocciosi dell'Egitto orientale. Sebbene voci di presunti avvistamenti, nessun esemplare \u00e8 mai stato catturato in Tunisia, Libia o Egitto a ovest del Nilo. La specie \u00e8 stata avvistata anche in Mali (anche di notte, nei pressi del lago Faguibine) e in Niger, ove inoltre sono stati catturati degli esemplari. In Mauritania si ritiene che il gatto delle sabbie viva sui monti Adrar e nella regione di Maj\u00e2bat al-Koubra. Sebbene possa esservi presente, l'animale non \u00e8 mai stato catturato in Senegal e Ciad, dove per\u00f2 ne sono state trovate le tracce, e in Sudan.\nIn Asia la specie \u00e8 stata avvistata in Siria, nei pressi dell'antico sito di Palmira. Non \u00e8 chiaro se la piccola popolazione presente nella provincia pakistana del Belucistan sia congiunta, attraverso l'Afghanistan, a quella diffusa nell'Asia centrale. L'animale vive nelle regioni desertiche a est del Caspio (in Iran settentrionale, Turkmenistan e Uzbekistan), ma non sappiamo se l'areale sia collegato alla penisola arabica, dove la specie \u00e8 presente, n\u00e9 se lo sia stato in passato.\nCome indica il nome, il gatto delle sabbie vive in regioni desertiche aride e sabbiose. Predilige terreni piatti od ondulati con vegetazione sparsa ed evita le dune completamente spoglie, ove il cibo \u00e8 relativamente scarso. Riesce a sopravvivere a temperature comprese tra i -5 e i 52\u00a0\u00b0C, ritirandosi all'interno della tana quando le condizioni si fanno pi\u00f9 estreme. Sebbene beva anche acqua quando questa \u00e8 disponibile, \u00e8 in grado di sopravvivere per mesi ricavando i liquidi necessari dal cibo di cui si nutre.\nBiologia.\nTranne che nella stagione dell'accoppiamento, i gatti delle sabbie conducono vita solitaria. Come dimora utilizzano generalmente le tane abbandonate da volpi o istrici, ma possono anche allargare quelle scavate da gerbilli o altri roditori. Una volta completata, la tana \u00e8 generalmente diritta, con un'unica entrata, e pu\u00f2 raggiungere i 3 m di lunghezza. Il gatto delle sabbie esce allo scoperto dopo il crepuscolo per andare a caccia di roditori, lucertole, uccelli e insetti, sebbene la sua dieta sia composta perlopi\u00f9 da roditori.\nQuando va a caccia, il gatto delle sabbie si appiattisce al suolo e utilizza qualsiasi tipo di copertura disponibile per nascondersi. Con le grandi orecchie percepisce la presenza di possibili prede, scavando velocemente nel caso esse siano al sicuro sottoterra. Dal momento che l'animale ricava tutta l'acqua di cui necessita dalle prede, si tiene solitamente lontano dai punti di abbeverata, dove correrebbe il rischio di cadere a sua volta vittima di altri predatori.\nI gatti delle sabbie si raggruppano solo per accoppiarsi e stimarne la popolazione \u00e8 quindi un compito alquanto difficoltoso. Sembra tuttavia che nel deserto arabico il loro numero stia diminuendo in seguito al rarefarsi delle prede. Essi sono stati visti spostarsi per 5\u201310\u00a0km ogni notte in cerca di prede, ma, diversamente dalla maggior parte degli altri felini, non difendono un proprio territorio, e possono perfino usare \u00aba turno\u00bb le stesse tane.\nI principali nemici dei gatti delle sabbie sono uomini, lupi, serpenti e rapaci. Sono creature generalmente docili, che non hanno paura dell'uomo.\nI gatti delle sabbie comunicano tra loro con segni di graffi e marcature odorose su oggetti trovati all'interno del proprio areale, nonch\u00e9 con spruzzi di urina, sebbene non lascino le proprie feci in luoghi esposti come fanno molti altri felini. Emettono vocalizzi simili a quelli dei gatti domestici, ma anche una sorta di forte latrato, soprattutto quando sono in cerca di un partner.\nNei gatti delle sabbie l'estro dura cinque-sei giorni ed \u00e8 accompagnato da richiami e da un aumento delle marcature odorose. Dopo 59-66 giorni, nasce una cucciolata composta mediamente da tre piccoli, generalmente verso aprile o maggio, sebbene, in alcune aree, le femmine possano partorire due cucciolata all'anno. Alla nascita i gattini pesano 39-80 g e sono ricoperti da un mantello maculato di colore giallo chiaro o rossastro. Crescono piuttosto velocemente e raggiungono dimensioni pari a tre quarti di quelle degli adulti entro il quinto mese di vita. Sono del tutto indipendenti al termine del primo anno di vita e raggiungono la maturit\u00e0 sessuale non molto tempo dopo. Su 228 gatti delle sabbie nati negli zoo di tutto il mondo fino al 2007, solo il 61% di essi ha superato i 30 giorni di vita, principalmente a causa delle scarse cure materne date dalle madri che partoriscono per la prima volta.\nAbbiamo solo poche notizie riguardo all'aspettativa di vita in natura, ma in cattivit\u00e0 alcuni esemplari hanno raggiunto 13 anni di et\u00e0.\nConservazione.\nLa caccia a questo felino \u00e8 proibita in Algeria, Iran, Israele, Kazakistan, Mauritania, Niger, Pakistan e Tunisia, ma non in Arabia Saudita, Egitto, Emirati Arabi Uniti, Mali, Marocco e Oman.\nGli esemplari tenuti in cattivit\u00e0 sono molto suscettibili a malattie respiratorie e le infezioni delle vie respiratorie superiori sono la principale causa di morte negli adulti. La pi\u00f9 comune tra queste malattie \u00e8 la rinotracheite infettiva. Dato che la specie \u00e8 molto suscettibile a problemi di questo genere, negli zoo deve essere allevata in ambienti molto aridi, dove i livelli di umidit\u00e0 e temperatura non devono variare molto.\nNegli Stati Uniti sono presenti 26 gatti delle sabbie in cattivit\u00e0. Nel maggio del 2010 lo staff dello zoo di Al Ain (AWPR) annunci\u00f2 la prima nascita di due piccoli in seguito a fecondazione \"in vitro\" e procedura facilitata di trasferimento dell'embrione.\nLa scomparsa del gatto delle sabbie da Israele - oltre al fatto che esso \u00e8 minacciato in ogni parte del suo areale - ha spinto lo zoo di Gerusalemme a iniziare un progetto di reintroduzione della specie. Per questo, utilizzando denaro della Fondazione Shulov per lo Studio degli Animali in Cattivit\u00e0, \u00e8 stato appositamente costruito un recinto acclimatato nella Riserva Ornitologica di Kibbutz Lotan, nel deserto di Arava. Dopo la costruzione del recinto, sono stati introdotti al suo interno i primi esemplari da acclimatare, rilasciati in natura poco tempo dopo. Il monitoraggio di questi felini dopo il rilascio \u00e8 stato condotto dallo staff di Ecologia Creativa di Kibbutz Lotan e dai ranger dell'Agenzia Israeliana per la Protezione della Natura e dei Parchi Nazionali (INNPPA). Il progetto di reintroduzione, per\u00f2, non ha avuto successo, dal momento che gli animali non sono sopravvissuti."}
{"id": "2094162", "revid": "320578", "url": "https://it.wikipedia.org/wiki?curid=2094162", "title": "Masterpieces (album Hammerfall)", "text": ""}
{"id": "2094174", "revid": "105744830", "url": "https://it.wikipedia.org/wiki?curid=2094174", "title": "Girolamo Napoleone Bonaparte II", "text": "Biografia.\nFiglio di Girolamo Napoleone Bonaparte e di Susan May Williams (1812 \u2013 1881).\nStudi\u00f2 alla Accademia Militare statunitense di West Point (Classe 1852) e prest\u00f2 servizio nei fucilieri a cavallo del Texas.\nSi conged\u00f2 dall'esercito americano per prestare servizio in quello francese del cugino Napoleone III. Combatt\u00e9 quindi in Algeria, nella guerra di Crimea (1853 \u2013 1856), durante la quale raggiunse il grado di colonnello, nella seconda guerra italiana d'indipendenza (aprile-luglio 1859), e nella guerra franco-prussiana (19 luglio 1870 \u2013 10 maggio 1871).\nAlla fine di quest'ultima guerra si conged\u00f2 dall'esercito francese per rientrare negli Stati Uniti d'America ove spos\u00f2 Caroline Le Roy Appleton Edgar. Da Caroline ebbe due figli:\nMor\u00ec a Pride's Crossing nel Massachusetts ed il suo corpo fu inumato nel Loudon Park Cemetery di Baltimora.\nDiscendenza da Carlo Maria Bonaparte e Maria Letizia Ramolino.\n Carlo Maria Buonaparte (1746 \u2013 1785) spos\u00f2 Maria Letizia Ramolino (1750 \u2013 1836)\n \u2514\u2500\u2500&gt;Giuseppe Bonaparte (1768 \u2013 1844)\n \u2514\u2500\u2500&gt;Napoleone Bonaparte (1769 \u2013 1821), 1\u00ba Imperatore dei Francesi\n \u2514\u2500\u2500&gt;Luciano Bonaparte (1775 \u2013 1840)\n \u2514\u2500\u2500&gt;Elisa Bonaparte (1777 \u2013 1820)\n \u2514\u2500\u2500&gt;Luigi Bonaparte (1778 \u2013 1846)\n \u2514\u2500\u2500&gt;Paolina Bonaparte (1780 \u2013 1825)\n \u2514\u2500\u2500&gt;Carolina Bonaparte (1782 \u2013 1839)\n \u2514\u2500\u2500&gt;Girolamo Bonaparte (1784 \u2013 1860) da Elizabeth Patterson Bonaparte (1785 \u2013 1879):\n \u2514\u2500\u2500&gt; Girolamo Napoleone Bonaparte (1805 \u2013 1870) che spos\u00f2 Susan May Wiliams (1812 \u2013 1881) \n \u251c\u2500\u2500&gt;Girolamo Napoleone Bonaparte II (1830 - 1893)\n \u2514\u2500\u2500&gt;Carlo Giuseppe Bonaparte (1851 - 1921)"}
{"id": "2094198", "revid": "228587", "url": "https://it.wikipedia.org/wiki?curid=2094198", "title": "Livello 5", "text": ""}
{"id": "2094199", "revid": "228587", "url": "https://it.wikipedia.org/wiki?curid=2094199", "title": "Settore 5", "text": ""}
{"id": "2094201", "revid": "287204", "url": "https://it.wikipedia.org/wiki?curid=2094201", "title": "Threshold (album)", "text": ""}
{"id": "2094202", "revid": "124659753", "url": "https://it.wikipedia.org/wiki?curid=2094202", "title": "Cagiva nC2", "text": "La 1C2, la 2C2 e la 3C2 sono delle motociclette da competizione della casa Cagiva, che hanno partecipato al motomondiale 1980 fino al 1982, quindi alla prime tre annate di competizioni Cagiva nella classe maggiore.\nDescrizione delle varie moto.\nLa moto (1C2) del 1980 venne presentato al gran premio di Germania ed \u00e8 basata sulla Yamaha TZ 500.\nNel 1981 la moto (2C2) viene realizzata completamente ed interamente dalla Cagiva, con un motore 4 cilindri in linea ed alimentazione a dischi rotanti posti sul dorso del basamento, con telaio del tipo doppia culla a tubi tondi in acciaio, cos\u00ec come il forcellone, progettato da Lino Tonti.\nNel 1982 la moto (3C2) venne stravolta ulteriormente, adotta un motore, sempre a 4 cilindri, ma in quadro fortemente inclinato in avanti da circa 118 CV, che si differenzia dal precedente motore anche per lo spostamento dei dischi ruotanti ai lati del carter come nelle concorrenti e il telaio divenne a tubi quadrati, tale moto riscosse poco successo, anche se nell' anno 1982 con Jon Ekerold si ottenne qualche punto.\nGare.\nLa moto nel 1980 e 1981 venne guidata da Virginio Ferrari, senza ottenere risultati di rilievo, mentre nella stagione '82 furono ingaggiati Massimo Broccoli e Boet van Dulmen, quest'ultimo abbandon\u00f2 il team e venne sostituito da Jon Ekerold (ex campione del mondo in 350), il quale termina il mondiale con il 10\u00ba posto al GP di Germania, ad Hockenheim (ultima gara della stagione), facendo ottenere il primo punto iridato della storia per la Cagiva."}
{"id": "2094210", "revid": "123220002", "url": "https://it.wikipedia.org/wiki?curid=2094210", "title": "Chiesa di Santa Maria degli Angeli (Palermo)", "text": "La chiesa di Santa Maria degli Angeli, detta anche chiesa della \"Gancia\", \u00e8 una chiesa del Centro storico di Palermo ubicata nel mandamento della Kalsa o Tribunali in via Alloro, nota in particolare per il suo soffitto ligneo. \u00c8 annessa all'omonimo convento.\nEsterno.\nLa chiesa, incastonata tra gli edifici del centro storico, si trova a pochi passi dal porto, e nelle vicinanze di Palazzo Rostagni. Il prospetto principale si affaccia non su una vasta e ampia piazza, bens\u00ec su uno stretto e caratteristico vicolo, appunto il Vicolo della Gancia. Una parte del convento \u00e8 destinata all'Archivio di Stato di Palermo.\nIl vasto complesso basilicale e conventuale \u00e8 ubicato nell'antico quartiere della Kalsa, dove anticamente sorgeva il Palazzo degli Emiri, il pi\u00f9 importante centro musulmano della Sicilia. Il frontespizio \u00e8 rivolto ad occidente, ha una facciata molto sobria, il portale centrale del 1530 \u00e8 costituito da archivolti a pieno centro ed una elegante monofora in alto, quello laterale a nord presenta l'archivolto esterno inflesso nel cui vertice \u00e8 una elegante losanga raffigurante la \"Vergine degli Angeli\".\nInterno.\nL'impianto basilicale \u00e8 a croce latina con ai lati della navata venti cappelle, la cantoria posta sopra la porta d'ingresso centrale sulla controfacciata ove \u00e8 collocato l'organo antico \u00e8 sorretta da due telamoni dorati, tipici del manierismo. Il soffitto del sottocoro \u00e8 costituito da riquadri decorati da rosette al cui centro si nota un ottagono all'interno del quale \u00e8 intagliata una colomba, simbolo dello \"Spirito Santo\".\nSopra la porta centrale e sorretto da due colonne vi \u00e8 il coro con il magnifico organo, opera di Raffaele La Valle del 1615 su commissione del Senato di Palermo, e rielaborato nel 1772 da Giacomo Andronico con pezzi originali, sormontato dallo stemma dell'Ordine francescano; \u00e8 suonabile sia indipendentemente, sia dalla consolle dell'altro strumento, l'organo Tamburini \"opus 482\" del 1962, situato a pavimento nell'abside. Lungo i due lati della navata e al di sopra della cappelle vi sono degli affreschi raffiguranti santi francescani, ciclo iniziato verso il 1697 da Filippo Tancredi e completato da Antonio Grano circa tre anni dopo. Nel lato destro essi raffigurano: \"San Diego d'Alcal\u00e1\", \"San Giovanni da Capestrano\", \"Pietro d'Alc\u00e1ntara\", \"Santa Elisabetta d'Ungheria\", \"San Ludovico di Tolosa\", \"Sant'Antonio di Padova\". Nel lato sinistro sono: \"San Pasquale Baylon\", \"San Giacomo della Marca\", \"San Bernardino da Siena\", \"Santa Chiara d'Assisi\", \"San Bonaventura da Bagnoregio\", \"San Francesco d'Assisi\".\nIl soffitto ligneo \u00e8 costituito da formelle con una stella dorata al centro di ognuna di esse, opera del XVI secolo. Nella controfacciata, sono documentate le due semicappelle ai lati della porta principale dedicate a \"San Corrado\" a sinistra, ai \"Santi martiri del Giappone\" quella a destra.\nNel tempio trova sepoltura il pittore Gaspare Serenari.\nNavata sinistra.\n \nTransetto.\nTransetto lato sinistro.\nQuadrone con affresco sulla parete sinistra del transetto dirimpetto alla Cappella dello Sposalizio. L'immagine racconta il \"Miracolo di Santa Chiara e la Pisside\". La Vergine \u00e8 raffigurata con l'abito francescano marrone ed il velo nero a simboleggiare la sua consacrazione a sposa di Dio. Chiara con le sue preghiere e l'esposizione dell'ostensorio, che emanava una luce accecante, costrinse alla fuga Federico II ed il suo esercito che da tempo assediava Assisi, scongiurando la violazione del convento delle Suore Diamantine (Clarisse dopo la morte della Santa) di San Damiano.\nSulla parete sinistra del transetto \"Sacra Famiglia e San Francesco\".\nAltare maggiore.\nCappellone e coro absidale. Titolari del patronato del cappellone la famiglia Villaraut con tomba di Giovanni Villaraut, signore di Prizzi.\nNella parete di fondo, sulla sopraelevazione dell'altare \u00e8 raffigurata \"Vergine con Bambino in Gloria su nimbi, schiere di putti alati e San Francesco\", la Santa Madre consegna a Francesco la regola dei frati minori. L'opera marmorea inserita in decorazioni in stucco \u00e8 verosimilmente l'insieme degli inserti superstiti dell'imponente tribuna realizzata da Bartolomeo Berrettaro e Giuliano Mancino nel 1509 su commissione di Carlo Villaraut, barone di Prizzi. Distrutta nel crollo del 1672 come riferisce Antonio Mongitore, delle antiche e grandiose vestigia si conservano ancora le due formelle marmoree incastonate nei pilastri della volta ai lati dell'altare: \"Angelo Annunciante\" e \"Vergine Annunciata\", le statue di \"San Bernardino da Siena\" e \"Sant'Antonio di Padova\" posti ai lati, i bassorilievi di \"San Bernardino da Siena\" e \"San Ludovico da Tolosa\". Sul cornicione della calotta absidale alcuni \"angeli\" reggono simboli francescani.\nL'altare in stile neoclassico \u00e8 sovrastato da \"Crocifisso\" opera di Venanzio Marvuglia ed \u00e8 decorato con scene dell'Antico Testamento. Ricchissimo di decorazioni dorate, marmi policromi, completato da tabernacolo a tempietto con cupola in pietre nobili, colonnine in marmo ornato di statuette dorate.\nLe pareti e la volta recano affreschi di Filippo Tancredi: \"L'Ultima Cena\" e \"Mos\u00e8 guida il suo popolo verso la Terra Promessa\", sulla volta \"Cristo in gloria con Santi Francescani\".\nTransetto lato destro.\nIl pavimento cos\u00ec come lo spazio esterno antistante, \u00e8 interamente ricoperto da lapidi sepolcrali di spagnoli, sia nobili che potenti inquisitori del Sant'Uffizio. Tra le numerose sepolture vi \u00e8 anche quella di monsignore Juan Lopez de Cisneros, l'alto prelato dell'Inquisizione ucciso dall'eretico Fr\u00e0 Diego La Matina, la cui vicenda \u00e8 storicamente narrata da Leonardo Sciascia nel libretto \"Morte dell'Inquisitore\".\nSul lato sinistro la cappella spagnola, sopra la porta d'accesso al convento \u00e8 collocata la tavola raffigurante la \"Madonna di Loreto\" inizi del XVI secolo, sulla parete destra l\"Apparizione della Vergine di Guadalupe a Juan Diego\" tela di Vincenzo Bongiovanni del 1730c. La finestra ad arco scemo in alto \u00e8 l'unico residuo osservabile delle strutture del tempio cinquecentesco.\nConvento francescano di Santa Maria degli Angeli.\nConvento dell'Ordine dei Frati Minori Osservanti di San Francesco d'Assisi con capiente refettorio e due chiostri.\nIl resto dell'edificio \u00e8 acquistato dallo Stato Italiano e destinato integralmente ad Archivio di Stato.\nIl Convento della Gancia fu fondato dall'Ordine dei Frati Minori Francescani arrivati in Sicilia intorno al 1212, come ospizio e come ricovero destinato ad accogliere pellegrini forestieri e gli stessi frati quando, dal periferico Convento di Santa Maria di Ges\u00f9 dove risiedevano abitualmente, si recavano in citt\u00e0. La costruzione del convento ebbe inizio tra il 1484 e il 1489 con il nome di \u00abSanta Maria degli Angeli\u00bb, in ricordo della chiesetta della Porziuncola, oggi ubicata all'interno della Basilica di Santa Maria degli Angeli, luogo sacro in cui il fondatore dell'Ordine San Francesco d'Assisi, ricevette da Ges\u00f9 il Cartiglio della Indulgenza.\nPrimo chiostro.\nL'ambiente \u00e8 addossato alla parete esterna destra, di pianta rettangolare, di lunghezza pari alla lunghezza della navata, con sviluppo maggiore sull'asse E - W ove \u00e8 delimitato da portici con colonne di tre luci ciascuno. Pavimentazione in acciottolato, pozzo marmoreo centrale.\nIn questo chiostro insistono:\nCoro di Notte. Ambienti per la scuola di Filosofia. Ambienti per la scuola di Teologia. Celle. Archivio. Panneria.\nPassetto, ambienti di raccordo tra il chiostro, la sacrestia e l'aula del tempio, comprende quattro cappelle ornate da notevoli apparati decorativi in marmi e stucchi:\nLa buca della salvezza.\nAl convento della Gancia sono legati i moti della rivolta antiborbonica del 1860, La Rivolta della Gancia. Infatti \u00e8 dal suo campanile che suonando la campana a stormo e inalberando una bandiera sul campanile, il 4 aprile, si diede il segnale per l'insurrezione. La campana si conserva nell'annesso cortile.\nInoltre sul lato della chiesa di via Alloro, si trova la cosiddetta \"buca della salvezza\", esempio di piet\u00e0 popolare non pi\u00f9 usuale. La buca della salvezza \u00e8 per l'appunto una buca, un foro, scavato sul lato esterno del transetto sulla via Alloro, da Gaspare Bivona e Filippo Patti, due patrioti, che nel 1860, per sfuggire alle milizie borboniche, si rifugiarono all'interno del convento fingendosi morti e nascondendosi sotto alcuni cadaveri di altri patrioti uccisi dai borbonici. Spinti dalla fame i due patrioti scavarono un foro verso l'esterno e, richiamando l'attenzione di alcune donne che si trovavano in un basso di fronte, chiesero il loro aiuto: queste per distrarre i borbonici inscenarono una lite e grazie alla collaborazione di un carrettiere, che li fece fortunosamente salire su un carretto colmo di paglia, i due patrioti riuscirono, infine, a mettersi in salvo. Sino agli anni sessanta dello scorso secolo era ancora usanza popolare recarsi in pellegrinaggio davanti alla buca per chiedere grazie.\nVoci correlate.\nChiese dell'Ordine dei frati minori osservanti riformati di San Francesco d'Assisi:\nAmbienti e luoghi di culto appartenenti e patrocinati dalla Nazione Spagnola. "}
{"id": "2094219", "revid": "1793900", "url": "https://it.wikipedia.org/wiki?curid=2094219", "title": "Giorgio Muzalon", "text": "Biografia.\nGiorgio Muzalon era un membro della corte niceana, era amico stretto del basileus Teodoro II Lascaris (1254-1258). Fu protovestiario dell'imperatore, era odiato da quasi tutta la corte bizantina. Il 18 agosto 1258, l'amico e imperatore Teodoro, mor\u00ec per un attacco di epilessia, malattia di cui era ammalato fin da giovane, quando mor\u00ec aveva solamente trentasei anni. Ma Teodoro in punto di morte, scelse come reggente per il sedicenne Giovanni IV Lascaris, il suo amico fidato Giorgio Muzalon, obbligando l'aristocrazia bizantina a promettere fedelt\u00e0 al figlio e all'amico, visto che l'aristocrazia era contraria alla politica di Teodoro, perch\u00e9 quest'ultimo aveva imprigionato il loro leader, Michele Paleologo (1259-1282), futuro imperatore.\nIl 25 agosto Giorgio fu assassinato mentre stava pregando in chiesa, per l'anima dell'imperatore morto, fu squartato sull'altare maggiore. Il complotto quasi sicuramente fu organizzato da Michele, visto che era presente all'assassinio, non facendo nulla per impedirlo, infatti diventer\u00e0 lui il nuovo reggente di Giovanni IV. L'omicidio di Giorgio Muzalon, pass\u00f2 inosservato a Nicea, visto che era odiato da gran parte della corte."}
{"id": "2094220", "revid": "1318658", "url": "https://it.wikipedia.org/wiki?curid=2094220", "title": "Ivan Tomas", "text": "Carriera.\nHa militato anche con Zagabria e Cibona Zagabria (in patria), Lietuvos Rytas (in Lituania), Panellinios e PAOK (in Grecia), \u0160iroki (in Bosnia) e Fuenlabrada (in Spagna).\nHa pi\u00f9 volte vestito la divisa della nazionale croata."}
{"id": "2094224", "revid": "862716", "url": "https://it.wikipedia.org/wiki?curid=2094224", "title": "Gordon Northcott", "text": "Gli omicidi.\nGordon Stewart Northcott fu l'autore di una serie di sparizioni ed omicidi di bambini (conosciuti come \"Wineville Chicken Coop Murders\"), verificatisi a Los Angeles e a Riverside County, California, dal 1926 al 1928. Il caso ricevette attenzione nazionale e mise in evidenza la corruzione del Dipartimento di Polizia di Los Angeles.\nNel settembre 1928, la polizia di Los Angeles visit\u00f2 il ranch di propriet\u00e0 della famiglia Northcott, a Wineville. Nel 1926, Sanford Clark, il nipote tredicenne del proprietario del ranch, Gordon Stewart Northcott, fu prelevato da quest'ultimo da casa sua, a Saskatchewan in Canada. Northcott abus\u00f2 sessualmente di lui, prima che un membro della famiglia, scoperta la situazione, avvisasse la polizia. La polizia trov\u00f2 Clark al ranch e lo prese in custodia. Clark raccont\u00f2 che Northcott aveva rapito, molestato e ucciso numerosi bambini con l'aiuto di colei che prima di successivi chiarimenti durante il processo era considerata sua madre, Sarah Louise Northcott, e con la partecipazione forzata dello stesso Clark.\nLa polizia torn\u00f2 ad ispezionare il ranch e trov\u00f2 parti del corpo ed oggetti personali di bambini scomparsi, e anche alcune asce sporche di sangue. Clark raccont\u00f2 inoltre che i resti dei bambini venivano cosparsi di calce viva e seppelliti nel deserto.\nGordon e la madre, che erano intanto scappati in Canada, vennero arrestati vicino a Vernon.\nIl processo.\nSarah Louise Northcott inizialmente confess\u00f2 ogni omicidio, incluso quello di Walter Collins, nove anni, figlio di Christine Collins, ma in seguito ritir\u00f2 ogni confessione, cos\u00ec come Gordon, che aveva precedentemente confessato l'assassinio di cinque bambini.\nL'8 febbraio 1929, dopo ventisette giorni di processo a Riverside County, il Giudice George R. Freeman, che gi\u00e0 aveva accusato Northcott dell'uccisione dei due fratelli Lewis e Nelson Windlow (di 12 e 10 anni), che erano scomparsi da Pomona il 16 maggio 1928, e di un bambino messicano mai identificato, aggiunse che Northcott era il responsabile di circa una ventina di omicidi; venne detto che aveva rapito, molestato, torturato, ucciso e smembrato questi ed altri bambini nel corso del 1928.\nIl 13 febbraio 1929, Gordon Stewart Northcott venne condannato all'impiccagione e la sentenza venne eseguita il 2 ottobre 1930.\nSarah Louise Northcott venne accusata dell'assassinio di Walter Collins. Venne condannata all'ergastolo, da scontare presso la Tehachapi State Prison; venne rilasciata dopo aver scontato meno di dodici anni.\nDurante il processo Gordon Stewart Northcott apprese che Sarah Louise, che aveva creduto essere sua madre, era in verit\u00e0 sua nonna; lei confess\u00f2 infatti che Gordon era il risultato di un incesto che suo marito, Cyrus George Northcott, aveva commesso nei confronti della loro figlia Winifred.\nWalter Collins.\nWalter Collins (9 anni) scomparve da Los Angeles il 10 marzo 1928, mentre era uscito di casa per andare da solo al cinema (nel film Changeling, realizzato da Clint Eastwood, con Angelina Jolie nel ruolo di Christine, il bambino viene lasciato in casa da solo, sotto la custodia di una vicina, anche se si pu\u00f2 ipotizzare che si sia incamminato verso il cinema durante il rapimento, vista la promessa non mantenuta dalla madre Christine di portarlo al cinema). Il caso ricevette attenzione nazionale, e la Polizia di Los Angeles risult\u00f2 totalmente incapace di indagare riguardo alla sua scomparsa, facendosi pubblicit\u00e0 negativa ed aumentando le pressioni pubbliche per tentare di risolvere il caso, finch\u00e9, cinque mesi dopo la scomparsa di Walter, fu ritrovato un bambino di nome Walter Collins a DeKalb, Illinois.\nFurono scambiate lettere e fotografie prima che Christine Collins, madre di Walter, pagasse al bambino il viaggio per Los Angeles. La polizia organizz\u00f2 un incontro pubblico per l'incontro di madre e figlio, sperando in questo modo di cancellare la pubblicit\u00e0 negativa derivante da questo e da altri casi mal risolti; inoltre, sfrutt\u00f2 l'attenzione dedicata a questo fatto per far passare inosservati episodi di corruzione di cui il reparto era stato accusato.\nMa nel momento della riunione, la Collins disse che quel bambino non era Walter; il capitano di polizia che si occupava del caso, J. J. Jones, sugger\u00ec alla donna di \"portare il bambino a casa e provare per un paio di settimane\" dal momento che, probabilmente, lo shock subito da Walter era stato tale da farlo mutare d'aspetto e comportamento. Christine accett\u00f2.\nTre settimane dopo torn\u00f2 dal Capitano, insistendo sul fatto che quel bambino non fosse suo figlio. Pensando che Christine stesse solamente tentando di incastrare in qualche modo la polizia, o pi\u00f9 che altro temendo che le insistenze della donna potessero mettere nuovamente in cattiva luce il suo operato, J. J. Jones fece ricoverare la Collins per disturbi psichiatrici, mandandola al Los Angeles County Hospital come \"Codice 12\" - termine tecnico per indicare persone con carenze psichiche, o pi\u00f9 propriamente \"scomode\"-.\nDurante l'incarceramento di Christine, Jones interrog\u00f2 il bambino che diceva di essere Walter Collins, che ammise di essere il dodicenne Arthur Hutchins Jr., scappato dall'Illinois e originario dello Iowa. Arthur raccont\u00f2 di aver sentito della scomparsa di Walter da un barista, in un caf\u00e8 dell'Illinois, e di aver deciso di impersonarlo dopo aver saputo della provenienza di Walter, ovvero Los Angeles; la sua meta era Hollywood, dove avrebbe potuto incontrare il suo attore preferito, Tom Mix.\nChristine Collins venne liberata dieci giorni dopo la confessione di Hutchins ed intent\u00f2 una causa contro il Dipartimento di Polizia di Los Angeles.\nLa Collins vinse la causa, e avrebbe dovuto essere ricompensata con 10.800 $, che Jones non pag\u00f2 mai.\nCinque anni dopo l'esecuzione di Northcott, uno dei bambini da lui rapiti e dunque creduto morto, fece la sua ricomparsa, dicendo di essere riuscito a scappare e con lui altri. Dato che il corpo di Walter non venne ritrovato, Christine continu\u00f2 a sperare che fosse vivo, e continu\u00f2 a cercarlo per tutta la vita senza successo, finch\u00e9 mor\u00ec senza aver saputo nulla della sorte di suo figlio.\nL'ultima apparizione pubblica di Christine risale al 1941, in cui tent\u00f2 di raccogliere denaro per intentare una nuova causa contro Jones.\nArthur J. Hutchins, Jr..\nArthur J. Hutchins scrisse nel 1933 come e perch\u00e9 prese i panni di Walter Collins.\nLa madre biologica di Hutchins mor\u00ec quando lui aveva nove anni, e scelse di fingersi Walter Collins per sfuggire dalla sua matrigna, Violet. Arthur viveva oramai per strada da un mese, quando la polizia lo prese, a DeKalb, e cominci\u00f2 a fargli domande su Walter Collins. Da principio disse di non conoscerlo, ma cambi\u00f2 versione quando seppe che era californiano.\nDopo aver confessato, Hutchins rimase per due anni nel riformatorio Iowa State Training School for Boys a Eldora, Iowa.\nComunque espresse il suo pentimento per quello che aveva fatto e per il dolore che aveva causato a Christine Collins, e scrisse: \"So che mi devo scusare con Mrs. Collins e con lo stato della California\".\nDiventato adulto, torn\u00f2 - pare - in California ove lavor\u00f2 come fantino e domatore di cavalli.\nMor\u00ec per un trombo nel 1954, lasciando moglie e una figlia piccola, Carol, che dice: \u00abLa vita di mio padre \u00e8 stata piena di avventure. Secondo me non ha sbagliato\u00bb.\nIl seguito.\nGli investigatori trovarono un'ascia e delle ossa, capelli e dita di tre delle vittime seppellite vicino al pollaio nel ranch di Northcott (da qui \"Wineville Chicken Coop Murders\").\nLa localit\u00e0 di Wineville cambi\u00f2 il suo nome in Mira Loma il 1\u00ba novembre 1930, per via dei fatti spiacevoli qui avvenuti e della cattiva pubblicit\u00e0.\nAl contrario per\u00f2 Wineville Avenue si chiama tuttora cos\u00ec e la piccola casa in legno in cui vissero Gordon Stewart Northcott e Sanford Clark, negli anni ristrutturata e modificata, \u00e8 tuttora esistente, bench\u00e9 oggi non pi\u00f9 in aperta campagna bens\u00ec immersa in un quartiere residenziale. Il pollaio non esiste pi\u00f9.\nNella cultura di massa.\nNel libro \"Lunga \u00e8 la notte\" di Anthony Flacco e Jerry Clark (figlio di Sanford) viene raccontata la storia di Clark e degli omicidi.\nNel 2008 \u00e8 uscito il film \"Changeling\" con Angelina Jolie, di Clint Eastwood, basato su questi fatti.\nLa vicenda appare anche in una puntata di ."}
{"id": "2094244", "revid": "287204", "url": "https://it.wikipedia.org/wiki?curid=2094244", "title": "Georg Marco", "text": "Giornalista di professione, si stabil\u00ec presto a Vienna, dove diresse la rivista \"Wiener Schachzeitung\" dal 1898 al 1916. Di grande corporatura, ottenne risultati buoni in diversi tornei ma non sempre proporzionati alla sua notevole statura. Scrisse molti libri sui tornei del periodo 1900-1915: Vienna 1903, Barmen 1905, Vienna 1908, match per il titolo mondiale Lasker\u2013Tarrasch 1908, Baden 1914, Vienna 1915.\nCompose alcuni problemi e insieme a Eduard Mazel scrisse nel 1924 un libro sui problemi, \u00ab Meisters des Problems \u00bb.\nPrincipali risultati.\nDisput\u00f2 diversi incontri: vinse con Johann Bauer nel 1890 e con Adolf Albin nel 1901 (+4 \u20132 =4); pareggi\u00f2 due volte con Carl Schlechter, (+0 \u20130 =10) nel 1903 e (+4 \u20134 =3) nel 1904; perse con Max Weiss nel 1895 (+1 \u20135 =1).\nCompositore.\nMarco compose anche qualche problema. Ne vediamo qui un esempio: "}
{"id": "2094245", "revid": "599013", "url": "https://it.wikipedia.org/wiki?curid=2094245", "title": "Milo\u0161 Paravinja", "text": ""}
{"id": "2094263", "revid": "767487", "url": "https://it.wikipedia.org/wiki?curid=2094263", "title": "Caccia spietata", "text": "Caccia spietata (\"Seraphim Falls\") \u00e8 un film del 2006 diretto da David Von Ancken ed interpretato da Liam Neeson e Pierce Brosnan.\nLa pellicola \u00e8 stata presentata al Toronto International Film Festival 2007.\nIl film \u00e8 stato distribuito in Italia dalla Eagle Pictures il 9 maggio 2008.\nTrama.\nRuby Mountains 1868, la guerra di secessione americana \u00e8 terminata ma c'\u00e8 qualcuno ancora che grida vendetta: l'ex sudista Carver d\u00e0 la caccia al capitano nordista Gideon per un motivo che verr\u00e0 a galla soltanto verso la fine della pellicola. Il film si caratterizza con questa caccia che parte dalle innevate montagne per terminare gradualmente nell'arido deserto in cui avviene l'epilogo.\nEntrambi si troveranno alla fine a scambiare cavalli e acqua in cambio di armi e munizioni, disposti a tutto pur di uccidersi a vicenda."}
{"id": "2094270", "revid": "599013", "url": "https://it.wikipedia.org/wiki?curid=2094270", "title": "Tony Akins", "text": ""}
{"id": "2094275", "revid": "1305772", "url": "https://it.wikipedia.org/wiki?curid=2094275", "title": "Over", "text": ""}
{"id": "2094277", "revid": "729019", "url": "https://it.wikipedia.org/wiki?curid=2094277", "title": "Suzuki RG \u0393 500", "text": "La Suzuki RG \u0393 500 \u00e8 una motocicletta da competizione della Suzuki, con motorizzazione due tempi, che ha partecipato al motomondiale della classe 500, vincendo il due titolo piloti e costruttori per due anni consecutivi, il 1981 con Marco Lucchinelli e il titolo 1982 con Franco Uncini.\nDescrizione.\nLa moto \u00e8 caratterizzata da un motore in quadro con ammissione a valvola rotante, esattamente come il modello che l'ha preceduta (Suzuki RG 500).\nNel 1982 si ha il ritorno delle misure alesaggio corsa di 56x50,5, invece dei precedenti 54x54, inoltre venne presentato un nuovo telaio sempre in alluminio, ma del tipo scomponibile, il quale per\u00f2 non si dimostr\u00f2 all'altezza del precedente, che ritorn\u00f2 ad essere usato a met\u00e0 stagione.\nL'anno successivo (1983) si ha l'aggiornamento del motore con le valvole risuonanti allo scarico, che permettono di estendere l'arco d'utilizzazione del motore.\nProdotti derivati.\nDa questa moto fu preso spunto per la produzione della Suzuki RG 500 Gamma, una moto sportiva che riprendeva non solo la linea del modello del motomondiale, ma anche il suo motore, opportunamente rivisto per l'uso stradale, in un momento favorevole a queste moto a due tempi."}
{"id": "2094283", "revid": "2153076", "url": "https://it.wikipedia.org/wiki?curid=2094283", "title": "The Chase (Marit Larsen)", "text": "The Chase \u00e8 il secondo album della cantante norvegese Marit Larsen, pubblicato il 13 ottobre 2008.\nIl primo singolo estratto \u00e8 \"If a Song Could Get Me You\", il cui ascolto \u00e8 stato reso disponibile a partire dall'11 agosto 2008, sul Myspace della cantante."}
{"id": "2094286", "revid": "36426", "url": "https://it.wikipedia.org/wiki?curid=2094286", "title": "Basilica di Santa Cecilia", "text": ""}
{"id": "2094289", "revid": "729019", "url": "https://it.wikipedia.org/wiki?curid=2094289", "title": "Stadio Sergio Lanfranchi (2008)", "text": "Lo stadio Sergio Lanfranchi, fino al 2015 stadio XXV Aprile, \u00e8 un impianto sportivo di Parma; principalmente dedito al rugby, ospita anche incontri di football americano.\nInaugurato nel 2008 come impianto interno delle squadre di rugby del e dell', ospita anche dal 2012 gli incontri interni della \"franchise\" federale delle ; lo stadio sorge all'interno di un complesso chiamato \"Cittadella del Rugby\" di propriet\u00e0 comunale e in gestione alla Federazione Italiana Rugby.\nStoria.\nLa costruzione del nuovo stadio del rugby a Parma si rese necessaria allorquando fu deciso che il vecchio impianto cittadino, anch'esso denominato \"Sergio Lanfranchi\", sito in viale Piacenza di poco a ridosso del torrente Parma, sarebbe stato demolito per edificare sulla relativa area il palazzo per uffici destinato a ospitare il quartier generale dell'Autorit\u00e0 europea per la sicurezza alimentare.\nI lavori del nuovo stadio in localit\u00e0 Moletolo, nella periferia settentrionale della citt\u00e0, su cui gi\u00e0 sorgevano i campi di allenamento dell', tuttavia, iniziarono nel 2007 e durante il campionato 2007-08 non erano ancora terminati, ragion per cui al fu concesso di terminare la stagione nel vecchio \"Lanfranchi\".\nIl nuovo impianto, chiamato provvisoriamente stadio XXV Aprile dal Comune di Parma, mancava di spalti sui lati corti del campo e presentava una rete di recinzione intorno al terreno, oltre ad avere solo una tribuna permanente delle due esistenti; gi\u00e0 nel 2009 fu raggiunto un accordo tra Comune e Federazione Italiana Rugby per realizzare nell'area un impianto multifunzione che fungesse sia da centro d'allenamento, stadio e club-house dell', che in tale luogo ha la sede sociale.\nFurono stanziati all'uopo circa cinque milioni di euro e previsti, tra i primi lavori, quelli di costruzione dei tralicci di illuminazione e il rifacimento della tribuna sul lato orientale.\nI lavori partirono nel 2011 e dopo circa tre anni portarono, oltre al rifacimento della tribuna Est, anche alla realizzazione di un nuovo ordine di posti sul lato corto settentrionale del campo, che comprendono anche l'ingresso allo stadio e la biglietteria e la sistemazione di spalti anche sul lato meridionale.\nL'intera area dove sorge lo stadio, che comprende anche due campi accessori e la sede degli uffici federali, fu battezzata \"Cittadella dello Sport\" e il costo totale dei lavori ammontarono a circa cinque milioni e mezzo di euro, due dei quali a carico della F.I.R., che prese anche la gestione del complesso.\nIl 28 gennaio 2015, infine, il Comune di Parma intitol\u00f2 lo stadio a Sergio Lanfranchi, storico giocatore internazionale del Parma Rugby a fine anni quaranta, protagonista del primo scudetto della squadra nel 1950 e successivamente vincitore anche del titolo di campione di Francia con , cui era intitolato anche il preesistente stadio dopo la sua morte avvenuta nel 2001.\nUsufruttuari.\nLo stadio \u00e8 dedito essenzialmente al rugby e, fin dalla sua nascita, fu adottato come impianto interno dal e dal , le due squadre cittadine; nel 2010 al Parma subentrarono i , compagine nata dalla fusione di tale squadra con il , che continuarono a usare, fino al 2013, anno del loro scioglimento, il XXV Aprile come terreno interno.\nAnche il GRAN Parma, divenuto nel 2010 , emigr\u00f2 al XXV Aprile salvo sciogliersi anch'esso nel 2011.\nQuando nel 2012 fu istituita la \"franchise\" federale delle che prese il posto dei disciolti nella competizione interconfederale Pro12, la sua sede fu stabilita a Parma e il campo di gioco prescelto fu il XXV Aprile.\nLo stadio Lanfranchi \u00e8 anche, dal 2010, l'impianto interno della formazione di football americano dei .\nIl Lanfranchi \u00e8 talora sede degli incontri di finale di competizioni di entrambe le discipline: nel football americano ha ospitato i Superbowl italiani del 2011 e 2018, mentre nel rugby vi si \u00e8 disputata la finale della Coppa Italia 2018-19."}
{"id": "2094290", "revid": "287204", "url": "https://it.wikipedia.org/wiki?curid=2094290", "title": "Minette Walters", "text": "Biografia.\nNata a Bishop's Stortford nel 1949, visse infanzia e adolescenza tra il Nord e il Sud dell'Inghilterra, poi negli anni sessanta si trasfer\u00ec a Reading, una piccola citt\u00e0 del Berkshire, dove frequent\u00f2 per un anno l'Abbey School. Frequent\u00f2 poi la Godolphin School a Salisbury e l'Universit\u00e0 di Durham. Nel 1968 visit\u00f2 Israele, Gerusalemme precisamente, dove rimase per quasi un anno lavorando in un kibbutz: sembra che l\u00ec maturarono i primi veri interessi versi la Letteratura e Psicologia. Nel 1971 soggiorn\u00f2 in Francia. Nel 1978 si spos\u00f2.\nNel 1992 pubblic\u00f2 \"The Ice House\", il suo primo thriller, debuttando cos\u00ec come scrittrice. Il romanzo le frutt\u00f2 all'editore 1250\u00a3. Con i romanzi successivi (\"The Sculptress\" e \"The Scold's Bridle\") vinse il prestigioso premio internazionale della Mystery Writers of America nel 1994 e il Gold Dagger nel 1994.\nLe tematiche principali dei romanzi di Minette Walters riguardano famiglie disgregate, reiette, isolate e disprezzate. Alcuni personaggi soffrono di schizofrenia, misantropia o psicosi e ci\u00f2 dimostra come la scrittrice ami avventurarsi nelle menti dei criminali o dei potenziali tali, in un realismo sorprendente: nella Walters \u00e8 facile riconoscere l'astuzia dei pi\u00f9 deboli del romanzo picaresco, il dominio del pi\u00f9 forte, un certo interesse per le teorie di Charles Darwin, una narrazione quasi del tutto impersonale come in \u00c9mile Zola e un grande senso per l'estetico.\nLa sua opera pi\u00f9 conosciuta \u00e8 il romanzo d'esordio \"La morte ha freddo\" (\"The Ice House\"), bestseller in ben 35 nazioni."}
{"id": "2094294", "revid": "228587", "url": "https://it.wikipedia.org/wiki?curid=2094294", "title": "Attentati di Mumbai del 26 novembre 2008", "text": "Gli attentati di Mumbai del 26 novembre 2008 sono stati una serie di 10 attacchi terroristici islamici avvenuti simultaneamente nella citt\u00e0 indiana e che provocarono 195 vittime e circa 300 feriti, la maggior parte indiani. Gli scontri sono durati circa 60 ore e sono finiti con il sanguinoso blitz per la liberazione dell'hotel Taj Mahal, dove si erano asserragliati gli ultimi terroristi. Il totale degli ostaggi liberati durante le operazioni \u00e8 di 610 persone. I terroristi uccisi invece sono stati nove, mentre uno \u00e8 stato preso vivo.\nDescrizione.\nAlle 22.30 a Mumbai (precedentemente nota come Bombay) \u00e8 iniziata una serie di attacchi verso cittadini stranieri, concentrati principalmente nel quartiere turistico e nella stazione ferroviaria. Tutti gli attacchi, tranne quello alla periferia nord di Mumbai che ha visto l'esplosione di un'autobomba, sono stati caratterizzati da sparatorie per mezzo di fucili AK-47, lancio di granate e presa di ostaggi.\nIl pi\u00f9 grave degli attacchi ha avuto luogo nella sala d'aspetto della stazione: uomini armati hanno sparato e lanciato granate contro la folla. Sono stati poi presi d'assalto gli hotel di lusso della citt\u00e0 con la presa di numerosi ostaggi. Gli hotel assaltati sono stati: Oberoi, Taj Mahal e Trident. Al Taj Mahal si sono registrate numerose esplosioni e incendi. Testimoni hanno riferito che i terroristi cercavano persone con passaporto britannico o statunitense. Tra i vari obiettivi anche un centro di studio ebraico dove hanno perso la vita il rabbino, sua moglie e altri ostaggi.\nCirca 400 soldati dei reparti speciali dell'Esercito e 300 appartenenti allo Special Action Group della Guardia di Sicurezza Nazionale (NSG, un corpo scelto composto da militari dell'esercito e poliziotti alle dipendenze del Ministero dell\u2019Interno) oltre a 36~100 MARCOS commando (reparti speciali della Marina) sono stati mandati a Mumbai. Questi corpi di \u00e9lite sono stati protagonisti di numerose operazioni per stanare i terroristi e liberare gli ostaggi sia negli hotel che nel centro ebraico. Gli attentati sono stati rivendicati dai Deccan Mujahideen, un'organizzazione fino a quel momento poco conosciuta. Molti esperti sono concordi nel dire che anche la mano di al-Q\u0101\u02bfida \u00e8 presente dietro a questi eventi.\nEventi.\nL'attacco \u00e8 iniziato alle 21.30 locali con l'assalto alla stazione ferroviaria. In poco tempo, i terroristi, hanno preso il controllo anche degli altri obiettivi, tra cui i 3 hotel di lusso. La successiva mobilitazione della polizia e dell'esercito indiano \u00e8 stata praticamente immediata.\nAll'alba del 28 novembre almeno 17 soldati delle forze speciali indiane si sono calati da un elicottero sul tetto del centro ebraico nel complesso della Nariman House, dove gli estremisti islamici tenevano in ostaggio almeno una decina di cittadini ebrei, tra i quali alcuni israeliani ed i gestori del centro, un rabbino americano e la moglie. Purtroppo al termine del blitz vengono trovati i corpi senza vita del rabbino e di altri 4 ebrei. Due terroristi vengono uccisi, e si contano anche delle vittime, probabilmente feriti, tra le squadre di assalto.\nPoco dopo si ha la notizia della liberazione di 93 ostaggi al Trident. Nel primo pomeriggio anche l'hotel Oberoi si trova sotto controllo, mentre si continua a sparare al Taj Mahal. Nella mattina del 29 novembre, a circa 60 ore dall'inizio degli attentati, il blitz al Taj Mahal ha fine: gli ultimi tre terroristi asserragliati vengono uccisi, l'hotel \u00e8 finalmente libero e le operazioni vengono dichiarate concluse.\nResponsabilit\u00e0 degli attentati.\nL'operazione \u00e8 stata rivendicata da un gruppo islamista poco conosciuto, i Mujahideen del Deccan, tramite un messaggio di posta elettronica spedito a varie agenzie giornalistiche. In settembre, i Mujahidin indiani, avevano annunciato possibili atti terroristici nella citt\u00e0 e le forze dell'ordine sospettavano un attacco contro cittadini con il passaporto inglese o americano.\nI media hanno riportato che gli attacchi sono stati compiuti da giovani provenienti dall'Asia meridionale. Il governo indiano ha indicato il Pakistan come provenienza dei terroristi. Molti esperti sono concordi nel vedere la mano di al-Q\u0101\u02bfida dietro tutto questo. A rafforzare la tesi che i terroristi siano di provenienza Pakistana il ritrovamento di un telefono cellulare di propriet\u00e0 di uno rimasto ucciso, che ha svelato che \u00e8 stata fatta una telefonata verso Karachi poco prima dell'inizio degli attentati. Numerose testimonianze dei sopravvissuti hanno parlato di telefonate verso il Pakistan.\nLa marina militare Indiana ha escluso l'implicazione di pirati, molto attivi in questo periodo in svariate operazioni sanguinose.\nVittime.\nAlmeno 195 persone hanno perso la vita negli attacchi, e pi\u00f9 di 300 hanno riportato ferite. La maggior parte delle vittime \u00e8 di nazionalit\u00e0 indiana: moltissimi civili e 14 appartenenti alle forze armate e di polizia. Si contano alcune vittime anche tra una ventina di nazionalit\u00e0 straniere. Quattro Israeliani hanno perso la vita nell'assalto del centro di cultura ebraico. L'unico terrorista superstite ha dichiarato che gli Israeliani erano uno degli obiettivi principali dell'attentato. In aggiunta, quindici terroristi sono stati uccisi e uno \u00e8 stato arrestato. Sette cittadini inglesi hanno riportato delle ferite.. Molti dei feriti stranieri sono stati portati presso l'ospedale di Bombay. Anche tre addetti alla ferrovia sono rimasti uccisi. Il governo del Maharashtra ha annunciato che stanzier\u00e0 dei fondi per i familiari delle vittime e per chi ha subito lesioni gravi\nReazioni.\nMoltissime le reazioni di sdegno da parte di tutte le nazioni del mondo e unanime la condanna del terrorismo.\nIl Primo Ministro indiano Manmohan Singh, ha lanciato in diretta TV una lunga condanna contro i gruppi di terroristi, annunciando un potenziamento delle forze dell'ordine, e l'istituzione di trattative diplomatiche per impedire ai paesi limitrofi di accogliere i terroristi. Dall'Italia, i primi commenti dei leader politici concordano sul costante impegno da mantenere contro il terrorismo, il ministro degli Esteri Franco Frattini ha inoltre aggiunto: \"\u00e8 la prima minaccia alla quale la comunit\u00e0 internazionale deve far fronte\". Parole di sdegno e di condanna, anche dalle maggiori organizzazioni Islamiche e da tutti i paesi del Medio Oriente.\nIl governo del Pakistan ha respinto qualsiasi tipo di accusa pervenuta dopo che si \u00e8 scoperta la provenienza dei terroristi, anche se l'evento ha portato a un nuovo inasprimento delle tensioni tra i due paesi.\nA seguito degli attentati, tutte le scuole, i collegi e molti uffici, tra cui la borsa di Bombay, sono rimasti chiusi il 27 novembre. La produzione di serial TV e di film di Bollywood nella citt\u00e0 \u00e8 stata fermata. I due giorni di incontri che rimanevano dei 7 previsti tra la squadra di cricket inglese e le squadre Indiane sono stati cancellati e gli inglesi hanno fatto immediato ritorno a casa.\nMolte compagnie aeree internazionali hanno interrotto momentaneamente le operazioni a Mumbai, nell'interesse della sicurezza dei passeggeri e degli equipaggi. In aggiunta, la Delta Airlines ha cancellato tutti i voli per Mumbai, ad eccezione di un volo per prelevare i propri dipendenti.\nLa Francia, per conto dell'Unione europea, ha inviato un aereo militare per prelevare la delegazione di europarlamentari rimasti coinvolti negli attacchi. Sul velivolo troveranno probabilmente posto altri europei che dovranno essere rimpatriati.\nIn Stati Uniti d'America il Presidente Eletto Barack Obama ha telefonato al premier indiano per presentargli le proprie condoglianze. Nel frattempo il Presidente George W. Bush ha tenuto in videoconferenza una riunione con i principali responsabili della sicurezza americani, tra cui il segretario di stato Condoleezza Rice, per fare il punto della situazione sulla minaccia del terrorismo.\nIl governo di Israele ha criticato l'intervento delle truppe speciali indiane per liberare il centro ebraico, giudicandolo troppo \"rischioso e prematuro\" e che avrebbero indirettamente provocato la morte degli ostaggi, tra cui il rabbino Gavriel Holtzberg e la moglie Rivka.\nA seguito degli attentati il ministro dell'interno indiano, Shivraj Patil, si \u00e8 dimesso, ammettendo di avere una responsabilit\u00e0 morale nell'accaduto. La decisione di Patil fa seguito ad un'ondata di critiche che la stampa indiana ha rivolto nelle ultime ore al comportamento del governo e di tutto il mondo politico."}
{"id": "2094299", "revid": "715366", "url": "https://it.wikipedia.org/wiki?curid=2094299", "title": "Quartetto per archi n. 14 (Schubert)", "text": "Il Quartetto per archi n. 14 in re minore D810, \u00e8 un quartetto d'archi scritto da Franz Schubert nel 1824, in contemporanea con il quartetto n. 13 in la minore. Il quartetto D810 \u00e8 noto anche come \"La morte e la fanciulla\" per la presenza nel secondo movimento del celebre tema del Lied \"Der Tod und das M\u00e4dchen\" (\"La morte e la fanciulla\") scritto da Schubert nel 1817.\nIl movimento iniziale \u00e8 un \"allegro\" in re minore, un tempo in forma sonata molto dilatato, tratto caratteristico delle composizioni dell'ultimo periodo schubertiano. Il secondo movimento, l'\"andante con moto\" presenta il tema de \"La morte e la fanciulla\" e lo sottopone a cinque variazioni. In luogo del tradizionale \"minuetto\", il terzo movimento \u00e8 uno \"scherzo\" in re minore. Il finale, ancora in re minore, \u00e8 un \"presto\", un \"rond\u00f2\" agitato in cui ricorre un tema di \"tarantella\"."}
{"id": "2094300", "revid": "300067", "url": "https://it.wikipedia.org/wiki?curid=2094300", "title": "Pavel Gromyko", "text": "Carriera.\nAl campionato europeo Under-16 del 2004 ha vinto la medaglia d'argento con la Nazionale russa."}
{"id": "2094301", "revid": "486946", "url": "https://it.wikipedia.org/wiki?curid=2094301", "title": "La morte e la fanciulla (quartetto)", "text": ""}
{"id": "2094307", "revid": "28406", "url": "https://it.wikipedia.org/wiki?curid=2094307", "title": "Giorgio Mouzalon", "text": ""}
{"id": "2094312", "revid": "1305772", "url": "https://it.wikipedia.org/wiki?curid=2094312", "title": "Maiden Voyage", "text": ""}
{"id": "2094322", "revid": "834", "url": "https://it.wikipedia.org/wiki?curid=2094322", "title": "Maiden voyage", "text": ""}
{"id": "2094324", "revid": "1305772", "url": "https://it.wikipedia.org/wiki?curid=2094324", "title": "Future Shock", "text": ""}
{"id": "2094326", "revid": "110157", "url": "https://it.wikipedia.org/wiki?curid=2094326", "title": "Under the Surface", "text": "Under the Surface \u00e8 l'album di debutto della cantante norvegese Marit Larsen, pubblicato il 6 marzo 2006.\nLa Larsen \u00e8 autrice di 3 brani contenuti nell'album, dal quale verranno estratti i singoli \"Don't save me\", \"Under the surface\", \"Only a fool\" e, nel 2007, \"Solid ground\"."}
{"id": "2094328", "revid": "287204", "url": "https://it.wikipedia.org/wiki?curid=2094328", "title": "Future Shock (album)", "text": ""}
{"id": "2094332", "revid": "1318789", "url": "https://it.wikipedia.org/wiki?curid=2094332", "title": "Saturday Night's Alright for Fighting (W.A.S.P.)", "text": " \nSaturday Night's Alright for Fighting \u00e8 il ventisettesimo singolo degli W.A.S.P..\nRegistrata nel 2000, la canzone aveva lo scopo di promuovere \"Helldorado\", ultimo album della band, che era stato pubblicato qualche mese prima. A causa di questo, ovviamente, nessuna delle due canzoni presenti nel promo compariva anche nel suddetto disco. \nLa canzone \"Saturday night's alright for fighting\" \u00e8 una cover della omonima canzone di Elton John."}
{"id": "2094340", "revid": "287204", "url": "https://it.wikipedia.org/wiki?curid=2094340", "title": "Duttogliano", "text": "Duttogliano (in sloveno Dutovlje) \u00e8 una localit\u00e0 della Slovenia, frazione del comune di Sesana.\nGeografia fisica.\nIl centro \u00e8 situato sul Carso a 313,2 metri s.l.m. e a 6\u00a0km circa dal confine italiano di Monrupino.\nStoria.\nDal 1920 al 1947 era comune italiano della provincia di Trieste; nel 1927 aggrega i soppressi comuni di Capriva del Carso e Scoppo attualmente anch'essi parte del comune di Sesana.\nMonumenti e luoghi d'interesse.\nNei pressi del centro abitato vi \u00e8 un cimitero militare della prima guerra mondiale. La chiesa parrocchiale \u00e8 dedicata a san Giorgio (\"Sv. Jurij\").\nUn giardino carsico di nome Orto carsico di Pepa, che ha ricevuto una medaglia d'oro a Londra all'Hampton Court Flower Show, \u00e8 posto nel casale di Buncetov.\nEconomia.\nLa localit\u00e0 \u00e8 famoso centro vitivinicolo specializzato nella produzione del vino Terrano, grazie alla terra rossa di cui \u00e8 composto il terreno.\nInfrastrutture e trasporti.\nDuttogliano si trova sulla strada che porta verso Nova Gorica e possiede una propria stazione ferroviaria sulla linea Sesana-Nova Gorica."}
{"id": "2094342", "revid": "299827", "url": "https://it.wikipedia.org/wiki?curid=2094342", "title": "Saturday Night's Alright (For Fighting)", "text": ""}
{"id": "2094347", "revid": "101175", "url": "https://it.wikipedia.org/wiki?curid=2094347", "title": "Gran Premio motociclistico del Portogallo 2003", "text": "Il Gran Premio motociclistico del Portogallo 2003 corso il 7 settembre, \u00e8 stato l'undicesimo Gran Premio della stagione 2003 e ha visto vincere: la Honda di Valentino Rossi nella classe MotoGP, Toni El\u00edas nella classe 250 e Pablo Nieto nella classe 125.\nPer il pilota spagnolo Nieto \u00e8 la prima vittoria nel motomondiale."}
{"id": "2094351", "revid": "216538", "url": "https://it.wikipedia.org/wiki?curid=2094351", "title": "Lionsgate", "text": ""}
{"id": "2094354", "revid": "767487", "url": "https://it.wikipedia.org/wiki?curid=2094354", "title": "Red Light Fever (Hot Leg)", "text": "Red Light Fever \u00e8 il primo album degli Hot Leg, uscito il 9 febbraio 2009.\nTracce.\nTutti i pezzi sono stati scritti da Justin Hawkins, tranne dove indicato."}
{"id": "2094358", "revid": "767487", "url": "https://it.wikipedia.org/wiki?curid=2094358", "title": "Glienick", "text": "Glienick \u00e8 una frazione della citt\u00e0 tedesca di Zossen, nel \"Land\" del Brandeburgo.\nStoria.\nNel 2003 il comune di Glienick venne soppresso e aggregato alla citt\u00e0 di Zossen.\nGeografia antropica.\nAppartiene alla frazione di Glienick la localit\u00e0 di Werben."}
{"id": "2094361", "revid": "110157", "url": "https://it.wikipedia.org/wiki?curid=2094361", "title": "Stadio Apostolos Nikolaidis", "text": "Lo stadio Apostolos Nikolaidis (in greco: \u03a3\u03c4\u03ac\u03b4\u03b9\u03bf \u0391\u03c0\u03cc\u03c3\u03c4\u03bf\u03bb\u03bf\u03c2 \u039d\u03b9\u03ba\u03bf\u03bb\u03b1\u0390\u03b4\u03b7\u03c2), noto come Leoforos Alexandras, \u00e8 uno stadio ad uso polivalente situato ad Atene, della capienza di 16 003 spettatori, in cui disputa le partite casalinghe il . \nIntitolato ad Apostolos Nikola\u00efd\u012bs, ex presidente della societ\u00e0 polisportiva ateniese del Panath\u012bna\u00efkos, si trova nel distretto Ampelokipi di Atene presso il viale \"Leoforos Alexandras\", da cui lo stadio prende la denominazione con cui \u00e8 pi\u00f9 comunemente noto (stadio Leoforos Alexandras, appunto). \nAll'interno dello stadio, costruiti sotto le tribune, sono presenti un piccolo campo di pallacanestro e pallavolo, una piscina, un ring da pugilato e degli uffici. Abbandonato nel 2008 in vista della costruzione di un impianto pi\u00f9 capiente, \u00e8 stato ripreso urgentemente in considerazione data la crisi economica della Grecia. La conseguente ristrutturazione di una struttura fatiscente ha imposto, per contenere i costi, la riduzione della capienza. La riapertura \u00e8 avvenuta nel 2013."}
{"id": "2094366", "revid": "834", "url": "https://it.wikipedia.org/wiki?curid=2094366", "title": "All Those Wasted Years...Live at the Marquee !!", "text": ""}
{"id": "2094373", "revid": "1305772", "url": "https://it.wikipedia.org/wiki?curid=2094373", "title": "Werben (disambigua)", "text": ""}
{"id": "2094374", "revid": "287204", "url": "https://it.wikipedia.org/wiki?curid=2094374", "title": "Ali Pur", "text": "Ali Pur (o Alipur) \u00e8 una suddivisione dell'India, classificata come \"census town\", di 16.623 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 48' 0 N e 77\u00b0 9' 0 E e ha un'altitudine di 209 .\nSociet\u00e0.\nEvoluzione demografica.\nAl censimento del 2001 la popolazione di Ali Pur assommava a 16.623 persone, delle quali 9.708 maschi e 6.915 femmine. I bambini di et\u00e0 inferiore o uguale ai sei anni assommavano a 2.531, dei quali 1.418 maschi e 1.113 femmine. Infine, coloro che erano in grado di saper almeno leggere e scrivere erano 11.334, dei quali 7.140 maschi e 4.194 femmine."}
{"id": "2094375", "revid": "1833487", "url": "https://it.wikipedia.org/wiki?curid=2094375", "title": "Cossis", "text": "Cossis (in sloveno Kose\u010d) \u00e8 un paese della Slovenia, nel comune di Caporetto. Si trova nell'alta valle del fiume Isonzo, 1\u00a0km a est di Dresenza Picco, alle falde sud-occidentali del Monte Nero. A sud del villaggio si apre una profonda forra scavata dal torrente Ro\u010dica che scende nella valle dell'Isonzo.\nAppena sopra la forra si trova una delle pi\u00f9 antiche chiese della regione: la chiesa di San Giusto (\"Sv. Just\"), costruita nella seconda met\u00e0 del XIV secolo. \u00c8 una costruzione in tufo, di stile tardo-romanico con una navata lunga 5\u00a0m e larga 4,7 e l'interno \u00e8 interamente affrescato."}
{"id": "2094377", "revid": "3732", "url": "https://it.wikipedia.org/wiki?curid=2094377", "title": "Commissione Feudale", "text": ""}
{"id": "2094380", "revid": "149727", "url": "https://it.wikipedia.org/wiki?curid=2094380", "title": "Horstfelde", "text": ""}
{"id": "2094381", "revid": "119323672", "url": "https://it.wikipedia.org/wiki?curid=2094381", "title": "Kallinchen", "text": "Kallinchen \u00e8 una frazione della citt\u00e0 tedesca di Zossen, nel \"Land\" del Brandeburgo.\nStoria.\nNel 2003 il comune di Kallinchen venne soppresso e aggregato alla citt\u00e0 di Zossen."}
{"id": "2094385", "revid": "799504", "url": "https://it.wikipedia.org/wiki?curid=2094385", "title": "Villa Casati Stampa (Muggi\u00f2)", "text": "Villa Casati Stampa si trova a Muggi\u00f2.\nStoria.\nLa prestigiosa villa ebbe origine intorno alla fine del XV secolo quale residenza estiva dei Casati, una ricca e nobile famiglia guelfa milanese.\nNel nucleo storico di Muggi\u00f2, associata alle tenute, sorse una palazzina con elegante portico e giardino di contorno. Questa dimora vide il passaggio di diverse generazioni della famiglia Casati e ospit\u00f2 personaggi illustri, come i cugini cardinali Carlo e Federico dei principi Borromeo durante le loro visite pastorali al borgo (1579 e 1604-1611).\nLa stabile presenza a Milano dal 1771 del governatore della Lombardia austriaca l'arciduca Ferdinando d'Asburgo-Este, spinse l'aristocrazia a rinnovare o a costruire ex novo le residenze per far fronte alle necessit\u00e0 della vita mondana e agli obblighi di rappresentanza. Il conte Agostino Casati (1739-1820), ex Ciambellano imperiale, affid\u00f2 l'incarico di rinnovare la villa all'architetto Leopold Pollack, gi\u00e0 autore di villa Barbiano di Belgiojoso d'Este, poi Reale e del Teatro Filodrammatici a Milano. Attorno al 1798 venne demolita la parte centrale dell'antica costruzione, per lasciare spazio ad un pi\u00f9 imponente e rappresentativo corpo padronale; la distesa erbosa si trasform\u00f2, seguendo lo stile pittorico, in un romantico giardino all'inglese.\nLa concezione progettuale di villa Casati, mirabile capolavoro di architettura neoclassica, s'imposta su un prisma rettangolare, da cui sporge, al centro di uno dei lati maggiori, un cilindroide a base ellittica. La sua tipologia deriva dall'arte barocca tradizionale e richiama modelli francesi.\nLa costruzione, nel corso dell'Ottocento, pass\u00f2 per eredit\u00e0 ai nipoti di Agostino, ovvero Teresa, Gabrio, Angelo e Camillo Casati, figli orfani del fratello Gaspare (1756-1808), e successivamente ai loro discendenti; infine, nel 1975, l'amministrazione comunale acquist\u00f2 simbolicamente la villa dalla nobildonna Annamaria dei marchesi Casati Stampa di Soncino in Don\u00e0 dalle Rose (Roma, 1951), ultima discendente in vita della storica dinastia.\nVilla Casati Stampa di Soncino, Monumento Nazionale (Legge 1/6/1939 n\u00b0 1089) e splendida sede municipale, rivive i fasti del passato grazie al restauro architettonico conclusosi nel 1982."}
{"id": "2094388", "revid": "149727", "url": "https://it.wikipedia.org/wiki?curid=2094388", "title": "Lindenbr\u00fcck", "text": ""}
{"id": "2094389", "revid": "149727", "url": "https://it.wikipedia.org/wiki?curid=2094389", "title": "Funkenm\u00fchle", "text": ""}
{"id": "2094391", "revid": "149727", "url": "https://it.wikipedia.org/wiki?curid=2094391", "title": "Zesch am See", "text": ""}
{"id": "2094392", "revid": "399", "url": "https://it.wikipedia.org/wiki?curid=2094392", "title": "Mitologia sumera", "text": "Per accostarsi correttamente alla mitologia sumera, occorre avere ben presente quale fosse la concezione che i sumeri avevano della vita stessa. Si tratta di uno dei pi\u00f9 antichi popoli, il popolo che fiss\u00f2 per primo la sfera delle idee morali e delle concezioni religiose, che per primo cre\u00f2 delle leggi (il Codice di Ur-Nammu fu redatto quasi tre secoli prima del Codice di Hammurabi), e soprattutto il popolo che per primo invent\u00f2 la scrittura, ovvero una serie di simboli scritti (o meglio incisi) che avessero corrispondenza con le idee pronunciate, dando cos\u00ec inizio a quella che chiamiamo storia e alla prima letteratura.\nOrigini.\nIl percorso che ci ha portato alla quasi completa comprensione della cultura sumera \u00e8 stato lungo e tortuoso, spesso fuorviante, sicuramente complicato anche dalla differenza concettuale tra la nostra scrittura a lettere e la loro particolare scrittura, chiamata cuneiforme dalla forma appunto a cuneo dei caratteri utilizzati. \u00c8 opportuno precisare che, concettualmente, la scrittura sumera \u00e8 molto simile a quella cinese o giapponese: un ideogramma, o un cuneo nel caso sumero, poteva indicare non un solo oggetto, ma altri oggetti, idee o gesti correlati allo stesso. Ad esempio, il simbolo designato per indicare la parola \"bocca\", che ha una determinata pronuncia, poteva essere utilizzato in altri contesti, e con pronunce diverse, per indicare la sfera di concetti legati alla bocca: \"parlare\", \"dente\", \"parola\" e via dicendo. Questo fece cadere in errore i primi sumerologi, quando scoprirono le tavolette che descrivevano l'Epopea di Gilgamesh, re di Uruk: la prima traslitterazione del nome \"Gilgamesh\" fu infatti \"Izdubar\", errore che in seguito venne notato e corretto. Questo non \u00e8 che un esempio delle difficolt\u00e0 che gli studiosi incontrarono nel catalogare e tradurre le tavole di Sumer.\nMan mano che gli studi procedevano si scopriva un mondo fatto di uomini, eroi e dei (gli Annunaki) strettamente legati gli uni e gli altri ed alla natura stessa. Ai giorni nostri ancora si discute se la mitologia sia un insieme di semplici favole, oppure un tentativo di spiegare i fenomeni naturali, oppure un insegnamento morale nato dalla coscienza collettiva di un popolo; per quanto riguarda i sumeri, tutte queste congetture sono probabilmente da ritenersi ugualmente valide.\nLa civilt\u00e0 sumera si \u00e8 sviluppata intorno al 5.000 a.C., quando l'uomo aveva appena preso coscienza di s\u00e9 e della propria collettivit\u00e0. Ci si pu\u00f2 basare sui fatti, senza dubbio, ma la sociologia e l'antropologia ci vengono in aiuto nella comprensione di un popolo ormai scomparso.\nE queste scienze, insieme alle ottime traduzioni dei testi in nostro possesso, ci presentano un mondo in cui l'uomo non \u00e8 completamente padrone del proprio destino: ovverosia, lo \u00e8 nel momento in cui si rende consapevole del fatto che si trova sulla Terra con il solo ed unico scopo di servire gli dei. Egli non \u00e8 ancora l'\"homo faber\" dei latini, e la morte \u00e8 l'unica sorte che lo aspetta: solo gli dei sono immortali, e questa \u00e8 la legge ineluttabile della vita.\nQuesti dei non sono entit\u00e0 astratte e non sono nemmeno i fenomeni naturali chiamati con nomi pittoreschi: le divinit\u00e0 sumere sono entit\u00e0 concrete e strettamente correlate alla natura di cui anche l'uomo fa parte, ognuna \u00e8 naturalmente preposta ad un evento (la morte, la primavera) o ad un concetto (la creazione, la fecondit\u00e0) ma come gli dei greci, anzi pi\u00f9 degli dei greci, dipendono in tutto e per tutto dagli esseri umani, che rappresentano la natura consapevole di s\u00e9 stessa.\nNe viene cos\u00ec il ritratto di un popolo forte e fiero, un popolo che cerca il significato di un mondo che non conosce trasformandolo in poesia, e contemporaneamente ne osserva lo sviluppo e i misteri con occhio scientifico, che trascorre le giornate pensando di compiacere gli dei e getta intanto le basi per le civilt\u00e0 future. Non bisogna infatti dimenticare che i sumeri erano prima di tutto un popolo in continuo perfezionamento, che la scrittura sumera presenta una grammatica molto avanzata, che tra i sumeri esistevano matematici e astronomi che elaboravano problemi e relative soluzioni, e scienziati che catalogavano fiori, pietre, insetti e animali.\nLa mitologia sumera rappresenta senz'altro un punto imprescindibile per comprendere le contraddizioni e l'animo estremamente poetico dei sumeri, una civilt\u00e0 dotata di profondissima sensibilit\u00e0 e di inestinguibile sete di conoscenza, che lasci\u00f2 tracce indelebili in tutte le culture coeve e successive.\nCaratteristiche.\nCosmogonia.\nIn principio vi era il Mare Primordiale (Nammu), probabilmente mai creato, e quindi eterno. Dal Mare ebbe origine la Montagna cosmica, che aveva per base gli strati pi\u00f9 bassi della terra, e per cima la sommit\u00e0 del cielo. La Montagna era formata da Cielo e Terra, ancora uniti insieme e non distinti. Il Cielo, nella personificazione il dio An, e la Terra, nella personificazione la dea Ki, generarono il dio dell'Aria Enlil. A questo punto avvenne la separazione: An \"tir\u00f2\" il Cielo verso di s\u00e9, mentre Enlil \"tirava\" la Terra, sua madre. Dall'incesto di Enki e Ninhursag nacquero tutti gli esseri viventi, dei, uomini, animali e piante.\nInoltre, i sumeri introdussero il concetto di \"me\". L'esatto significato di questa idea non \u00e8 del tutto chiaro, ma sembra rappresentare una potenziale essenza creatrice, sia astratta che concreta, alla base dell'esistenza di tutto il Creato. Ogni oggetto sacro ed ogni concetto (come il trono o la monarchia) avevano il proprio ME.\nCosmologia.\nI sumeri consideravano l'universo visibile sotto forma di una semisfera, avente per base la Terra e per calotta il Cielo (An-Ki). La Terra era un disco piatto circondato dal mare (Abzu) e galleggiante su di esso. Al di sotto della terra stava un'altra semisfera diametralmente opposta a quella del cielo, non visibile, che conteneva le regioni infernali (Kur). Dunque, l'universo in generale era una sfera, divisa in due orizzontalmente dal piano diametrale costituito dalla terra. Da alcuni frammenti pare che i sumeri considerassero il cielo formato di un qualche metallo dai riflessi bluastri (questa credenza dipendeva probabilmente dal fatto che i meteoriti sono composti soprattutto di ferro e nichel quasi puri: il ferro siderale fu l'unica fonte di ferro metallurgico puro dell'antichit\u00e0).\nTra il Cielo e la Terra esisteva un terzo elemento, una sorta di \"vento\", o \"soffio\" (\"lil\"), le cui caratteristiche erano l'espansione e il moto (caratteristiche che noi oggi consideriamo proprie dell'atmosfera). Gli elementi cosmici come Sole, Luna e stelle si ritenevano composti della stessa materia, ma in questo caso luminosa.\nAll'esterno della sfera dell'universo si stendeva all'infinito un Oceano Cosmico, un Mare primordiale misterioso ed invisibile.\nGli dei e gli eroi.\nI sumeri riflettevano il loro proprio modo di vita anche nella raffigurazione delle vicende divine. Di conseguenza, si raffiguravano un'assemblea di dei (equivalente alle assemblee degli uomini) presieduta da un re, ovvero il principale dio creatore. L'assemblea degli Anunnaki (cos\u00ec erano chiamati gli dei, \"i figli di An\") si componeva di sette supremi (compresi i quattro dei creatori) con il compito di decidere i destini di uomini e dei, e di 50 dei minori, chiamati \"grandi dei\".\nEssi risiedevano in un non ben precisato luogo al di sopra della Montagna Cosmica, \"nel luogo dove spunta il sole\".\nI quattro dei creatori erano riconosciuti in An, Enlil, Enki e Ki/Ninhursag, corrispondenti ai quattro princ\u00ecpi creatori Cielo, Aria, Acqua e Terra.\nInizialmente fu il dio del cielo An a sostenere il ruolo di dio principale, ma poco alla volta venne, nell'immaginario collettivo, sostituito da Enlil, il dio dell'aria. Non si sa con certezza quale fu il processo che lo port\u00f2 ad essere il dio pi\u00f9 importante del pantheon sumerico, ma si suppone che il motivo possa essere la sua identificazione con \"il soffio\", il \"principio\" vitale che d\u00e0 al mondo vita e lo mantiene in costante divenire.\nSeguiva, nell'elencazione dei quattro dei principali, il dio Enki, signore dell'oceano e dell'Abisso (Abzu). Ultima era la dea Ninhursag, in origine chiamata Ki, la Terra. Era detta anche Nintu, cio\u00e8 \"colei che partorisce\", ed era considerata la madre di tutti gli esseri viventi.\nLa particella \"nin\" che compone il nome delle dee significa \"Signora\", e lo stesso significato ha la particella \"en\" per gli dei maschi, che significa \"Signore, sovrano\": questo sottolinea l'importanza o meno di alcune divinit\u00e0. La particella \"an\", come si \u00e8 visto, significa \"cielo\", e definisce il legame pi\u00f9 o meno stretto che alcuni dei hanno con lo stesso dio An, oppure con il cielo fisico.\nFrammenti.\nPer meglio comprendere la mitologia sumera, \u00e8 opportuno conoscere alcuni degli episodi che la compongono. Poich\u00e9 le tavolette su cui tali episodi sono incisi sono spesso illeggibili o lacunose in certi punti, non sempre la storia presenta il carattere consequenziale a cui siamo abituati, oppure, non sempre ne conosciamo l'inizio o la fine.\nI titoli, inesistenti nelle versioni originali (da quanto ne sappiamo), sono stati dati con lo scopo di definire l'argomento trattato dalla narrazione, e sono pertanto arbitrari.\nSar\u00e0 possibile notare, nei frammenti che seguono, alcune somiglianze con miti e religioni successive.\nEnlil e Ninlil.\nQuando l'uomo non era ancora stato creato, la citt\u00e0 di Nippur era dimora del dio Enlil, della dea Ninlil e di Nunbarshegunu, la madre di lei. Quest'ultima decise di maritare la figlia al dio Enlil e un giorno le disse di bagnarsi nel ruscello Nunbirdu, in modo che il Padre Enlil potesse accorgersi di lei. Cos\u00ec avvenne, ma Ninlil non si sent\u00ec pronta a cedere alle attenzioni del dio (\"le mie labbra sono troppo piccole, non conoscono i baci\"). Enlil allora, consigliato dal suo visir Nusku, invit\u00f2 la dea ad un giro in barca ed abus\u00f2 di lei. In quell'istante venne concepito il dio-luna Sin.\nGli dei si indignarono per tale comportamento e intimarono a Enlil di allontanarsi dalla citt\u00e0. Il dio obbed\u00ec, dirigendosi verso gli inferi (Kur). Allora Ninlil, incinta, decise di seguirlo nel suo destino, ma Enlil pens\u00f2 che in questo modo suo figlio, destinato a dimorare nel cielo, sarebbe invece stato costretto a vivere nelle viscere delle regioni infernali. Ide\u00f2 allora uno stratagemma: poich\u00e9 sulla strada per gli inferi vi erano tre dei minori che il viandante doveva incontrare (il \"guardiano delle porte dell'inferno, l'uomo del fiume dell'inferno e l'uomo della barca\"), Enlil decise di assumere di volta in volta le sembianze di questi tre personaggi, fecondando Ninlil di tre divinit\u00e0 infernali in modo che sostituissero il figlio Sin agli inferi.\nIn questo racconto compare per la prima volta un esempio di metamorfosi divina.\nEnki e Ninhursag, o il paradiso terrestre.\nNel paese di Dilmun (oggi Bahrain) non esistono malattie, n\u00e9 morte. Gli dei decidono quindi di creare qui il loro paradiso. Tuttavia, a Dilmun manca l'acqua dolce, indispensabile alla vita degli animali e delle piante. Allora Enki, dio dell'acqua, chiede al dio del sole Utu di far scaturire l'acqua dal suolo perch\u00e9 possa irrigare la terra. Dilmun diventa quindi un lussureggiante giardino, in cui Ninhursag, dea-madre, fecondata dal dio Enki, mette al mondo tre generazioni di dee, che a loro volta vengono fecondate dal loro stesso padre Enki. Questo punto, nonostante la sua apparente laboriosit\u00e0, \u00e8 molto importante, poich\u00e9 il poema sottolinea le gravidanze delle dee, insistendo sul fatto che i parti furono indolori. Dopo aver dato vita alle dee, Ninhursag, fa spuntare otto piante; Enki \u00e8 curioso di assaggiarne i frutti, e li fa cogliere dal suo messaggero Isimud. Il dio quindi le mangia in successione, ma questo fa scaturire la collera di Ninhursag, che lo maledice e lo destina a molteplici mali. La dea poi, forse per non incorrere in un ripensamento, scompare. Il dio Enki inizia quindi ad accusare malanni e malattie in tutto il corpo, e nessuno degli altri dei riesce ad aiutarlo. La parte seguente, piuttosto lacunosa, racconta di come una volpe si offra di ricondurre Ninhursag a pi\u00f9 miti consigli, naturalmente dietro compenso. Enki accetta, e la volpe (non sappiamo come) riesce a riportare la dea presso Enki. Ninhursag crea allora tante divinit\u00e0, i cui nomi corrispondono alle malattie di Enki, in modo che esse possano guarirlo.\nIn questo poema paiono evidenti molti parallelismi con la Genesi biblica. Il pi\u00f9 sorprendente fu scoperto dal sumerologo Samuel Noah Kramer: la dea che Ninhursag crea per guarire una costola di Enki \u00e8 chiamata Nin.ti. In sumerico il vocabolo TI indica sia \"costola\" sia \"vita, far vivere\"; di conseguenza, i Sumeri avrebbero identificato la dea Ninti, \"Signora della costola\", con \"colei che fa vivere\". Caratteri semantici che, secondo l'ipotesi del Kramer, potrebbero essere traslati nella pi\u00f9 tarda tradizione ebraica, e che sembrano ricondurre alla figura della Eva biblica. Naturalmente l'identit\u00e0 semantica non fu conservata, visto che in ebraico le due parole \"costola \" e \"vita\" sono diverse tra loro.\nEmesh ed Enten.\nIl dio dell'Aria Enlil decide di fare di Sumer un paese rigoglioso, quindi di far spuntare tutte le possibili specie di alberi e piante. A questo scopo crea Emesh, dio dell'estate, ed Enten, dio dell'inverno, e ad ognuno assegna i propri compiti: Enten, il \"Fattore degli dei\", fa s\u00ec che il bestiame partorisca, che gli uccelli costruiscano nidi, che i pesci depongano le uova, che gli alberi producano frutti e via dicendo. Emesh invece regola la crescita delle messi, la costruzione di case e citt\u00e0, fa crescere gli alberi e la vegetazione.\nAssolti i loro compiti, i due fratelli decidono di recarsi dal padre Enlil a presentare le loro offerte. Emesh reca con s\u00e9 alcuni animali domestici e selvatici, uccelli e piante, mentre Enten porta metalli, alberi, pietre preziose e pesci. Giunti dinanzi alla dimora di Enlil, Enten attacca briga con Emesh, del quale \u00e8 geloso. Irritato dalla discussione, Emesh arriva a contestare ad Enten il suo titolo di \"Fattore degli dei\". I due fratelli, sempre litigando, arrivano alla presenza di Enlil, e dopo aver presentato le loro offerte, espongono il caso al padre.\nMentre Enten si lamenta di essere stato insultato nonostante il suo ottimo lavoro, Emesh si lancia in frasi lusinghiere nei confronti di Enlil (questa parte ci risulta finora incomprensibile) con l'intento di aggiudicarsene il favore. Ma Enlil d\u00e0 il suo appoggio ad Enten, e lo riconferma \"Fattore degli dei\". Finalmente i due fratelli si riconciliano, Emesh si inginocchia davanti al fratello rivolgendogli una preghiera (in segno di rispetto), e dopo aver diviso con lui miele e vino, gli dona oro, argento e lapislazzuli. Il poema si conclude piuttosto bruscamente (a causa di alcune lacune) con la formula finale \"Padre Enlil, che tu sia glorificato!\".\nLa creazione dell'uomo.\nGli Igigi trovano difficolt\u00e0 a procurarsi il cibo, quindi decidono di lamentarsi presso Enki, dio dell'acqua ma anche dio della saggezza. Ma egli giace profondamente addormentato sul mare e non sente le loro lamentele. Allora Nammu, madre di Enki, si fa portavoce e gli comunica il loro problema. Gli dice di creare dei \"servi\" che possano svolgere i lavori che gli Igigi non sono in grado di fare. Enki riflette, e consiglia quindi alla madre di creare delle forme con l'argilla dell'Abisso (l'Abzu), e di imprimere su di esse l'immagine degli Igigi: queste forme saranno chiamate \"uomini\".\nPer festeggiare questa decisione, gli Igigi organizzano un banchetto, durante il quale Enki e Ninmah, dea del parto, si ubriacano e perdono lucidit\u00e0. Ninmah prende quindi un po' di argilla dell'Abisso e con essa forgia sei individui anormali, sfidando il dio a trovar loro una qualche utilit\u00e0. Enki accetta e riesce a finire l'opera decretando il loro destino, e dando loro da mangiare del pane. Sulle imperfezioni dei primi quattro non si hanno notizie, mentre gli ultimi due sono una femmina incapace di procreare ed un essere asessuato. Il destino della prima \u00e8 quello di dimorare nel gineceo, quello del secondo di \"camminare davanti al re\".\nEnki comunque non vuole essere da meno della dea Ninmah, e a sua volta forgia una creatura (non sappiamo in che modo). L'essere da lui creato \u00e8 in qualche modo inanimato, debole di corpo e di spirito. Gli si offre del pane, ma lui non tende la mano per riceverlo, gli si parla ma lui non risponde; non riesce a stare in piedi, n\u00e9 seduto, n\u00e9 riesce a piegare le ginocchia. Enki chiede quindi a Ninmah di dare in qualche modo un aiuto a questa creatura, ma nemmeno la dea \u00e8 in grado di fare qualcosa. Ne segue una lunga discussione tra i due dei, molto lacunosa e quindi difficilmente comprensibile, ma pare che Ninmah maledica Enki per la sua incoscienza nel creare un essere cos\u00ec miserevole, e sembra che il dio finisca col pensare che la maledizione sia meritata (molto probabilmente quest'essere impossibilitato a far nulla se non ad essere accudito, non \u00e8 altro che il neonato).\nInanna e Shukallituda.\nLa narrazione inizia raccontando i vani sforzi del giardiniere Shukallituda nell'ottenere un lussureggiante giardino. Nonostante egli irrigasse costantemente e desse tutto il suo tempo alla cura del giardino, quest'ultimo continuava a restare secco ed arido. Egli allora si mise a studiare i presagi del cielo, ed impar\u00f2 cos\u00ec a conoscere le Leggi degli dei. Piant\u00f2 dunque nel proprio giardino degli alberi (\"sarbatu\"), alla cui ombra la vegetazione inizi\u00f2 a crescere e prosperare.\nAvvenne un giorno che la dea Inanna, dopo aver percorso il cielo e la terra, decise di riposare proprio vicino al giardino di Shukallituda. Egli la spi\u00f2 dal limitare del giardino, attese la notte, e con il favore delle tenebre (ed aiutato dall'estrema stanchezza della dea) abus\u00f2 di lei. Allo spuntare del sole, Inanna, guardandosi attorno, si accorse dell'oltraggio sub\u00ecto. Accecata dall'ira e dalla volont\u00e0 di vendetta, per scoprire chi fosse stato il colpevole, scagli\u00f3 su Sumer tre flagelli: il primo riemp\u00ec di sangue i pozzi del paese; il secondo devast\u00f2 il territorio con venti ed uragani; del terzo nulla sappiamo, poich\u00e9 la tavoletta \u00e8 spezzata.\nSappiamo comunque che Shukallituda, consigliato dal padre, raggiunse il paese dei sumeri, sfuggendo cos\u00ec alla vendetta della dea. Intanto Inanna, non riuscendo a scoprire chi fosse il mortale che os\u00f2 oltraggiarla, decise di recarsi a chiedere consiglio presso Enki.\nCos\u00ec si conclude per noi questo poema."}
{"id": "2094394", "revid": "119323582", "url": "https://it.wikipedia.org/wiki?curid=2094394", "title": "N\u00e4chst Neuendorf", "text": "N\u00e4chst Neuendorf \u00e8 una frazione della citt\u00e0 tedesca di Zossen, nel \"Land\" del Brandeburgo.\nStoria.\nNel 2003 il comune di N\u00e4chst Neuendorf venne soppresso e aggregato alla citt\u00e0 di Zossen."}
{"id": "2094399", "revid": "1305772", "url": "https://it.wikipedia.org/wiki?curid=2094399", "title": "No Regrets", "text": "No Regrets (\"nessun rimpianto\" in lingua inglese) pu\u00f2 riferirsi a:"}
{"id": "2094411", "revid": "599013", "url": "https://it.wikipedia.org/wiki?curid=2094411", "title": "Jorge Achucarro", "text": ""}
{"id": "2094412", "revid": "161374", "url": "https://it.wikipedia.org/wiki?curid=2094412", "title": "Castello Lurate", "text": ""}
{"id": "2094413", "revid": "1534511", "url": "https://it.wikipedia.org/wiki?curid=2094413", "title": "Calmiere", "text": "Col termine calmiere (dal greco \"kalamom\u00e9trion\") si intende l'imposizione per legge di un tetto massimo ai prezzi al consumo per uno o pi\u00f9 prodotti, solitamente di prima necessit\u00e0. Questa misura viene talvolta presa dai governi per contrastare un aumento eccessivo dei prezzi causato dall'inflazione.\nL'introduzione di un calmiere pu\u00f2 essere motivata da ragioni politiche, ovvero dal tentativo di tutelare i lavoratori salariati e i pensionati dagli effetti deleteri dell'inflazione. Tuttavia questo tipo di misura economica ha gravi limiti: c'\u00e8 un alto rischio di speculazioni, per cui i prodotti calmierati vengono nascosti e rivenduti soltanto al mercato nero con prezzi molto pi\u00f9 alti (sostanzialmente quelli dettati dalla legge della domanda e dell'offerta), oppure c'\u00e8 il rischio che i prodotti calmierati si esauriscano. Per questi motivi la maggior parte degli economisti ritiene che l'uso del calmiere sia da evitare. Nonostante questi problemi i calmieri sono spesso usati in occasione di crisi economiche, guerre e carestie.\nEsempi storici.\nCon la \"lex frumentaria\" di Gaio Gracco, si impose un prezzo calmierato al grano per proteggere i plebei dalle fluttuazioni di prezzo di quel prodotto.\nDiocleziano prov\u00f2 nel 301, con l'Editto sui prezzi massimi, ad imporre un tetto massimo per tutti i beni, nel tentativo di contrastare l'inflazione causata dalla crisi del III secolo, ma ottenne scarso successo.\nEsempio storico particolarmente noto \u00e8 quello contenuto ne \"I promessi sposi\": nel corso della vicenda il protagonista Renzo Tramaglino si trova coinvolto in un assalto al \"forno delle grucce\", che venne causato proprio dalla carenza di pane in seguito al calmieraggio del prezzo della farina.\nIl calmiere \u00e8 stato usato anche in tempi pi\u00f9 recenti: in particolare venne applicato durante le due guerre mondiali dall'amministrazione statunitense. Anche la Germania nazista impose il controllo dei prezzi durante la seconda guerra mondiale.\nDurante la pandemia di COVID-19 del 2019-2021 diversi stati hanno imposto un calmiere sul prezzo di vendita di mascherine e di gel e prodotti disinfettanti, per evitare l'eccessivo aumento dei prezzi a seguito del forte aumento della domanda di tali articoli.\nCritiche.\nLa principale critica rivolta alla pratica del calmiere si basa sul fatto che il tenere i prezzi artificialmente bassi spinge la domanda a raggiungere livelli che potrebbero non essere soddisfatti dall'offerta, causando cos\u00ec una carenza del bene calmierato. Ad esempio, Lattanzio scrisse che Diocleziano \"con varie tasse rese ogni bene eccessivamente costoso, e prov\u00f2 con una legge a limitare i prezzi. Per ci\u00f2 molto sangue [di mercanti]fu versato per pochi spiccioli, la gente era preoccupata di mettere in vendita qualunque cosa, e la scarsit\u00e0 di beni divenne pi\u00f9 grande e grave di sempre. Fino a quando, alla fine, la legge [sul calmiere], dopo essersi rivelata distruttiva per gran parte del popolo, venne necessariamente abolita.\" Con l'editto di Diocleziano, la scarsa disponibilit\u00e0 dei beni port\u00f2 alla diffusione del mercato nero, in cui la merce veniva venduta a prezzi pi\u00f9 alti. Inoltre, dopo l'abolizione del calmiere, i prezzi potrebbero salire immediatamente, con conseguenti danni per il sistema economico.\nIl premio Nobel per l'economia Milton Friedman ha dichiarato: \"Noi economisti non conosciamo molte cose, ma sappiamo come creare una carenza nei mercati. Se vuoi creare una carenza di pomodori, per esempio, basta approvare una legge che vieta ai rivenditori di vendere pomodori per pi\u00f9 di due centesimi a libbra. Immediatamente, si ottiene una carenza di pomodori. Vale lo stesso per la benzina o per il gas.\""}
{"id": "2094414", "revid": "315424", "url": "https://it.wikipedia.org/wiki?curid=2094414", "title": "Lurate", "text": ""}
{"id": "2094419", "revid": "81103", "url": "https://it.wikipedia.org/wiki?curid=2094419", "title": "Paul Film", "text": ""}
{"id": "2094420", "revid": "119323683", "url": "https://it.wikipedia.org/wiki?curid=2094420", "title": "Nunsdorf", "text": "Nunsdorf \u00e8 una frazione della citt\u00e0 tedesca di Zossen, nel \"Land\" del Brandeburgo.\nStoria.\nNel 2003 il comune di Nunsdorf venne soppresso e aggregato alla citt\u00e0 di Zossen."}
{"id": "2094424", "revid": "113284599", "url": "https://it.wikipedia.org/wiki?curid=2094424", "title": "Fotobiologia", "text": "La fotobiologia \u00e8 lo studio scientifico dell'interazione della luce sugli organismi viventi. Tale disciplina comprende studi di fotosintesi, processi visuali, ritmi circadiani, bioluminescenza e effetti delle radiazioni ultraviolette.\nRicerche.\nLe ricerche effettuate negli ultimi anni hanno confermato l'importanza della luce come regolatore dell'equilibro dell'organismo degli esseri viventi, sia da un punto di vista psicologico sia da quello fisiologico.\nDifatti la luce naturale o artificiale ha il potere di regolare non solamente l'umore e i processi cognitivi, ma anche la temperatura del corpo e i livelli ormonali.\nLe caratteristiche della luce che vengono studiate per effettuare test e ottimizzazioni negli ambienti di lavoro e di studio, sono in particolar modo il grado di illuminazione, la cromaticit\u00e0, la staticit\u00e0 e il calore della luce.\nL'incidenza della luce sull'umore \u00e8 attestata da molti studi effettuati nei Paesi nordici per valutare la sindrome depressiva indotta da carenza di luce, che \u00e8 caratterizzata da depressione invernale e euforia estiva.\nInoltre \u00e8 possibile alterare i ritmi circadiani dell'uomo e quindi i ritmi naturali che si susseguono all'interno di una giornata piena (24 ore) e che scandiscono le nostre funzioni fisiologiche.\nUna dei parametri in gioco \u00e8 la temperatura del corpo che abitualmente e con una certa regolarit\u00e0 raggiunge durante il pomeriggio il suo massimale e durante la notte il suo valore minimo. Altri parametri alterabili con i nuovi cicli sonno-veglia dell'organismo sono la melatonina, che entra in circolazione di notte, il cortisolo che invece di notte si abbassa al minimo.\nI processi cognitivi influenzabile dalla luce sono la memoria a breve termine, l'attenzione, il ragionamento, la reazione, la creativit\u00e0.\nLe ricerche effettuate hanno accertato la presenza di una migliore prestazione lavorativa complessiva e di una migliore risposta fisiologica e psicologica dei soggetti esaminati, quando l'illuminazione \u00e8 ad un livello alto e dinamico, ossia con un andamento variabile.\nNel campo della fotobiologia ambientale si parler\u00e0 di fotosintesi e delle sue applicazioni tecnologiche (fotosintesi artificiale, produzione di biomassa), degli effetti positivi della radiazione ultravioletta-B per quanto riguarda la protezione e la crescita delle piante, della fotoecologia degli ambienti marini e lacustri."}
{"id": "2094427", "revid": "149727", "url": "https://it.wikipedia.org/wiki?curid=2094427", "title": "Sch\u00fcnow", "text": ""}
{"id": "2094429", "revid": "767487", "url": "https://it.wikipedia.org/wiki?curid=2094429", "title": "W\u00fcnsdorf", "text": "W\u00fcnsdorf \u00e8 una frazione della citt\u00e0 tedesca di Zossen, nel \"Land\" del Brandeburgo.\nStoria.\nNel 2003 il comune di W\u00fcnsdorf venne soppresso e aggregato alla citt\u00e0 di Zossen.\nGeografia antropica.\nAppartiene alla frazione di W\u00fcnsdorf le localit\u00e0 di Neuhof e Waldstadt."}
{"id": "2094430", "revid": "111253065", "url": "https://it.wikipedia.org/wiki?curid=2094430", "title": "Claudio Mauri", "text": "Nel 1982 pubblica \"Montanelli l'eretico\" e nel 1983 \"Il cittadino Scalfari\", biografie dei due famosi giornalisti, entrambe per la casa editrice Sugarco. Dagli anni ottanta inizia a collaborare alle pagine culturali di giornali e riviste, in particolar modo a quelle de \"il Giornale\" e \"Il Giorno\". Nel 1992 scrive il saggio \"Le geometrie frattali di Gadda\", (\"KOS\", n. 87) e nel 1997 \u00e8 finalista al Premio Letterario Arturo Loria con il racconto \"Il segreto\". Nel 2005 pubblica \"La catena invisibile\" (Mursia), romanzo storico basato su testimonianze autentiche ed una lunga ricerca documentaria, incentrato sul tema del \"fascismo magico\". \nL'anno successivo appaiono i suoi saggi \"Tre attentati al Duce: una pista esoterica\" e \"Aleister Crowley in Italia\", (in \"Esoterismo e fascismo\", Edizioni Mediterranee, 2006). Nel 2007 scrive un testo teatrale che parla della strage di duecento scolari milanesi ad opera dell'aviazione americana durante il bombardamento del 20 ottobre 1944. La commedia \u00e8 stata successivamente pubblicata in volume con il titolo \"Il male viene dal cielo (\"Tabula Fati, 2014).\nNel 2013 pubblica il libro \"Milano su una nuvola\", una raccolta di poesie dedicate alla sua citt\u00e0 e nel 2019 il romanzo storico \"Imperi di polvere\", (Solfanelli), che affronta la tematica della guerra fredda culturale. "}
{"id": "2094431", "revid": "1568601", "url": "https://it.wikipedia.org/wiki?curid=2094431", "title": "Lago Itasca", "text": "lago Itasca \u00e8 un lago degli Stati Uniti d'America localizzato nello Stato del Minnesota settentrionale. \u00c8 un lago di origine glaciale, formata dopo il ritiro dei ghiacci alla fine della glaciazione del Wisconsin. \u00c8 noto per essere la fonte del fiume Mississippi. Copre una superficie di 4,7\u00a0km\u00b2 e si trova a 450 metri sopra il livello del mare. La sua profondit\u00e0 varia dai 6 agli 11 metri. Il lago \u00e8 ritenuto la sorgente occidentale del Mississippi. Al patriota e geografo italiano Giacomo Costantino Beltrami viene attribuita la scoperta della sorgente settentrionale che raggiunse nel 1823, a cui diede il nome di Lago Giulia in onore della nobildonna Giulia de Medici.\nIl suo nome \u00e8 l'abbreviazione di \"veritas caput\" (testa vera) che gli \u00e8 stato attribuito ai primi del XIX secolo da parte del suo scopritore, il geografo americano Henry Schoolcraft."}
{"id": "2094435", "revid": "767487", "url": "https://it.wikipedia.org/wiki?curid=2094435", "title": "Brad Sucks", "text": "Turcotte ha aperto il proprio sito internet nel 2002 con l'intenzione di produrre \"musica open source\". Il suo primo singolo autoprodotto, \"Brad Sucks One\", include i file audio utilizzati per la realizzazione della traccia finale, successivamente pubblicati anche nel sito ufficiale assieme agli MP3.\nTurcotte ha pubblicato tutti i materiali con licenza Creative Commons CC BY-SA, permettendo cos\u00ec la libera copia, distribuzione e realizzazione di opere derivate con la stessa licenza.\nNel novembre 2009, Turcotte ha selezionato alcune sue tracce da inserire nel videogioco Rock Band.\nFormazione.\nComponenti per i concerti"}
{"id": "2094446", "revid": "228587", "url": "https://it.wikipedia.org/wiki?curid=2094446", "title": "Blankensee", "text": ""}
{"id": "2094448", "revid": "149727", "url": "https://it.wikipedia.org/wiki?curid=2094448", "title": "Christinendorf", "text": ""}
{"id": "2094449", "revid": "93436", "url": "https://it.wikipedia.org/wiki?curid=2094449", "title": "PSdA", "text": ""}
{"id": "2094450", "revid": "834", "url": "https://it.wikipedia.org/wiki?curid=2094450", "title": "Thank You (for letting us be ourselves)", "text": ""}
{"id": "2094451", "revid": "149727", "url": "https://it.wikipedia.org/wiki?curid=2094451", "title": "Glau", "text": ""}
{"id": "2094454", "revid": "161374", "url": "https://it.wikipedia.org/wiki?curid=2094454", "title": "Supergulp! I Fumetti in TV", "text": ""}
{"id": "2094456", "revid": "149727", "url": "https://it.wikipedia.org/wiki?curid=2094456", "title": "Kleinbeuthen", "text": ""}
{"id": "2094458", "revid": "149727", "url": "https://it.wikipedia.org/wiki?curid=2094458", "title": "Gro\u00dfbeuthen", "text": ""}
{"id": "2094460", "revid": "149727", "url": "https://it.wikipedia.org/wiki?curid=2094460", "title": "Klein Schulzendorf", "text": ""}
{"id": "2094462", "revid": "785863", "url": "https://it.wikipedia.org/wiki?curid=2094462", "title": "Tom &amp; Jerry Kids", "text": "Tom &amp; Jerry Kids (nella prima stagione intitolata anche Tom &amp; Jerry Kids Show) \u00e8 una serie televisiva d'animazione coprodotta da Hanna-Barbera e Turner Entertainment con protagonisti il gatto e il topo della serie di cortometraggi \"Tom &amp; Jerry\", raffigurati come cuccioli. Fu trasmessa negli Stati Uniti come primo programma del blocco di programmazione per bambini della Fox, Fox Kids, dall'8 settembre 1990 al 4 dicembre 1993 (per 65 episodi divisi in quattro stagioni). \u00c8 la terza serie televisiva su Tom e Jerry e la seconda prodotta dalla Hanna-Barbera, i cui fondatori William Hanna e Joseph Barbera avevano creato i personaggi cinquant'anni prima. Fu la prima serie di Tom e Jerry prodotta dalla Turner Entertainment, che aveva acquistato il franchise dalla Metro-Goldwyn-Mayer nel 1986. La societ\u00e0 madre Turner Broadcasting System avrebbe poi acquistato anche la Hanna-Barbera alla fine del 1991.\nDescrizione.\nOgni episodio della serie \u00e8 diviso in tre segmenti da 7 minuti l'uno, con diversi personaggi protagonisti. La maggior parte degli episodi delle prime due stagioni \u00e8 composta, come la precedente serie \"Tom &amp; Jerry Comedy Show\", di due segmenti con protagonisti Tom e Jerry intervallati da uno con protagonisti altri personaggi, solitamente Droopy e suo figlio Dripple ma in alcuni casi Spike e Tyke. Dalla terza stagione la composizione degli episodi \u00e8 pi\u00f9 variegata, ed \u00e8 possibile trovare dei segmenti con protagonisti personaggi secondari della serie e, in due casi, Blast-Off Buzzard e Crazylegs della serie del 1977 \"Gli orsi radioamatori\" (in questa serie per\u00f2 i personaggi parlano).\nI segmenti con Tom e Jerry si basano sui cortometraggi classici, ma i due personaggi sono raffigurati come cuccioli. A differenza della precedente serie della Hanna-Barbera \"The Tom &amp; Jerry Show\", Tom e Jerry sono generalmente nemici e sono spesso protagonisti di inseguimenti slapstick, tanto che alcune trame e gag sono riciclate dai cortometraggi, ma rispetto a questi ultimi la violenza viene comunque attenuata.\nI segmenti con Droopy e Dripple si basano sui cortometraggi di Tex Avery. Droopy ha un lavoro diverso in ogni episodio e suo figlio Dripple lo segue sempre come suo assistente. I due di solito finiscono per scontrarsi con il malvagio Lupo, qui chiamato McWolf, che, invidioso del loro successo, user\u00e0 qualsiasi colpo basso contro di loro per vincere, ma inevitabilmente fallisce. La bellissima Miss Vavoom, basata sulla Red dei cortometraggi, \u00e8 un'altra possibile fonte di conflitto tra i due, poich\u00e9 entrambi hanno una cotta per lei, e la ragazza (o un suo bacio) \u00e8 spesso il premio di una sorta di competizione. Alcuni segmenti, che vedono Droopy come un detective, hanno ricevuto uno spin-off intitolato \"\".\nI segmenti con Spike e Tyke (che appaiono anche in quelli con Tom e Jerry) si basano sulle apparizioni dei due personaggi in \"Tom &amp; Jerry\" e nei due corti della loro serie. Spike ama suo figlio Tyke pi\u00f9 di ogni altra cosa e si diverte a passare del tempo con lui. Inoltre, Tyke ora ha la capacit\u00e0 di parlare, il che significa che \u00e8 pi\u00f9 intelligente. La durezza di Spike viene usata solo in alcune occasioni, poich\u00e9 questi segmenti ruotano principalmente attorno al suo amore per suo figlio e all'insegnamento dei valori della famiglia.\nEdizioni home video.\nNel 1991 furono distribuite in America del Nord dalla Turner Home Entertainment due VHS intitolate \"Out-of-This-World Fun\" e \"Super Duper Hijinx\", contenenti in totale 12 episodi della prima stagione. In Italia furono invece distribuite dalla Panarecord tre VHS contenenti ognuna due episodi della prima stagione: \"A carnevale ogni scherzo vale\", \"Giocare giocare\" e \"Un diavolo per capello\". Una quarta VHS di 30 minuti, \"La grande corsa\", fu abbinata nel 1997 al \"Corriere della Sera\", come sesta uscita della collana \"I grandi cartoni\".\nIl primo segmento della serie, \"Il cane volante\", fu incluso nel secondo disco della raccolta DVD-Video \"Tom &amp; Jerry: Deluxe Anniversary Collection\", distribuita dalla Warner Home Video in America del Nord il 22 giugno 2010 e in Italia l'8 dicembre. La prima stagione completa fu distribuita in due dischi DVD in America del Nord il 30 aprile 2013 e in Italia il 17 luglio."}
{"id": "2094463", "revid": "709565", "url": "https://it.wikipedia.org/wiki?curid=2094463", "title": "Mark McGwire", "text": "Ha giocato la maggior parte della sua carriera in Major League Baseball con gli Oakland Athletics e ha terminato la sua carriera con i St. Louis Cardinals.\nDetenne il record di fuoricampo battuti in una sola stagione dal 1998 al 2001, con i 70 home run battuti nella stagione 1998. Il record venne superato nel 2001 da Barry Bonds, che colp\u00ec 73 fuoricampo. Attualmente detiene la seconda posizione della classifica, primo dei battitori destri.\nCarriera.\nInizi e Minor League.\nMcGwire frequent\u00f2 la Damien High School di La Verne, California e da l\u00ec venne selezionato la prima volta, nell'ottavo turno del draft MLB 1981, dai Montreal Expos. Non firm\u00f2 e si iscrisse alla University of Southern California di Los Angeles. Entr\u00f2 nel baseball professionistico quando venne selezionato la seconda volta, nel primo turno come decima scelta assoluta del draft 1984, dagli Oakland Athletics. Venne assegnato nella classe A, dove pass\u00f2 le stagioni 1984 e 1985.\nMajor League.\nDebutt\u00f2 in MLB il 22 agosto 1986, allo Yankee Stadium di New York City, contro i New York Yankees. Il 24 agosto, sempre contro gli Yankees, colp\u00ec le prime tre valide, e il 25 agosto, contro i Tigers, batt\u00e9 il primo fuoricampo. \nConcluse la stagione con 18 partite disputate nella MLB e 133 disputate nella minor league, tra la Doppia-A e la Tripla-A.\nNel luglio 1987 venne convocato per il suo primo All-Star Game. Al termine della stagione 1987 venne nominato esordiente dell'anno dell'American League oltre a finire come capoclassifica della MLB per numero di fuoricampo.\nNel 1990 venne premiato con il primo e unico Guanto d'oro vinto in carriera.\nConclusa la stagione 1992, venne premiato il suo primo Silver Slugger Award. Divenne free agent il 26 ottobre 1992, firmando nuovamente con gli Athletics, il 24 dicembre dello stesso anno.\nIl 31 luglio 1997, gli Athletics scambiarono McGwire con i St. Louis Cardinals per Eric Ludwick, T.J. Mathews e Blake Stein.\nL'8 settembre 1998, McGwire colp\u00ec il suo 62\u00b0 home run stagionale, battendo il record di fuoricampo battuti in una sola stagione, registrato da Roger Maris nel 1961. I suoi avversari furono Ken Griffey Jr., che chiuse a 56 HR, e Sammy Sosa, che chiuse a 66 HR. McGwyre alla fine realizz\u00f2 un totale di 70 HR.\nMcGwire annunci\u00f2 il ritiro l'11 novembre 2001.\nCarriera da allenatore.\nNel 2010 i Cardinals assunsero McGwire per allenare i battitori della squadra. Nel 2013 pass\u00f2 ai Los Angeles Dodgers, in cui svolse lo stesso ruolo.\nNel 2016, McGwire venne ingaggiato dai San Diego Padres, come assistente allenatore. Rimase con i Padres fino alla stagione 2018.\nUso di steroidi.\nIn un articolo del 1998 della \"Associated Press\", McGwire ammise di aver assunto androstenedione, un prodotto da banco per il potenziamento muscolare, gi\u00e0 vietato dalla World Anti-Doping Agency (WADA), dalla National Football League (NFL) e dal Comitato Olimpico Internazionale (CIO). All'epoca, tuttavia, nella Major League Baseball l'uso di tale sostanza non era probito, e solo nel 2004 l'androstenedione fu classificato come steroide anabolizzante a livello federale negli Stati Uniti d'America."}
{"id": "2094464", "revid": "119401872", "url": "https://it.wikipedia.org/wiki?curid=2094464", "title": "Kliestow", "text": ""}
{"id": "2094467", "revid": "149727", "url": "https://it.wikipedia.org/wiki?curid=2094467", "title": "L\u00f6wendorf", "text": ""}
{"id": "2094468", "revid": "2519", "url": "https://it.wikipedia.org/wiki?curid=2094468", "title": "L\u00fcdersdorf", "text": "L\u00fcdersdorf \u00e8 un comune del Meclemburgo-Pomerania Anteriore, in Germania.\nAppartiene al circondario (\"Landkreis\") del Meclemburgo Nordoccidentale (targa NWM) ed \u00e8 parte della comunit\u00e0 amministrativa (\"Amt\") Sch\u00f6nberger Land.\nStoria.\nIl 1\u00ba dicembre 1991 venne aggregato al comune di L\u00fcdersdorf il comune di Neuleben."}
{"id": "2094469", "revid": "149727", "url": "https://it.wikipedia.org/wiki?curid=2094469", "title": "M\u00e4rkisch Wilmersdorf", "text": ""}
{"id": "2094472", "revid": "22475", "url": "https://it.wikipedia.org/wiki?curid=2094472", "title": "Suzuki RG 500", "text": "La Suzuki RG 500 \u00e8 una motocicletta da competizione della Suzuki, con motorizzazione due tempi, che ha partecipato al motomondiale della classe 500, vincendo il due titolo piloti per due anni consecutivi, il 1976 e 1977 con Barry Sheene, ottenendo anche il titolo costruttori per cinque anni consecutivi, dal '76 al '80.\nLa RG, RGA &amp; RGB.\nLa \"Suzuki RG 500\", inizialmente denominata \"XR-14\" venne aggiornata nel '76 adottando un nuovo motore con le misure alesaggioxcorsa di 54x54 e non pi\u00f9 di 56x50, mentre nel 1977 viene rivista esteticamente ed \u00e8 caratterizzata da una carenatura decisamente pi\u00f9 arrotondata e dove non vengono pi\u00f9 usate le paratie paracalore sulle espansioni.\nLa \"RGA\", introdotta nel 1978 \u00e8 caratterizzata dalla carenatura arrotondata della RG '77 e dove il codino venne ridimensionato e maggiorato in modo da coprire le due espansioni sotto il codino, le quali fuoriuscivano solo in minima parte, inoltre si utilizza una piccola alettatura bilaterale a met\u00e0 altezza delle carenature laterali, poste nella met\u00e0 anteriore, come da voler vincolare l'anteriore della moto a terra.\nInoltre ci furono anche dei aggiornamenti tecnici, come il nuovo basamento e un aumento di potenza a 120 cv (30 in pi\u00f9 del motore precedente), mentre l'anno successivo il motore adotta la nuova costruzione dei cilindri con canna cilindro integrata e riporto al Nikasil, accoppiati ai nuovi pistoni ad unico segmento\nLa \"RGB\", introdotta nel 1979, risulta identica alla precedente, ma non usa le alettature laterali, inoltre vennero inserita una fuoriuscita dell'aria al lato sinistri per facilitare il raffreddamento del motore, un'uscita simile venne applicata anche al lato opposto l'anno successivo, la pinza freno viene posta posteriormente alla forcella e non pi\u00f9 anteriormente e venne inserito il sistema anti-affondamento della forcella (anti-dive)."}
{"id": "2094473", "revid": "188323", "url": "https://it.wikipedia.org/wiki?curid=2094473", "title": "Suzuki RGA 500", "text": ""}
{"id": "2094476", "revid": "188323", "url": "https://it.wikipedia.org/wiki?curid=2094476", "title": "Suzuki RGB 500", "text": ""}
{"id": "2094482", "revid": "729019", "url": "https://it.wikipedia.org/wiki?curid=2094482", "title": "Coppa Europa di sci alpino 2001", "text": "La Coppa Europa di sci alpino 2001 fu la 30\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 29 novembre 2000 a Levi, in Finlandia, e si concluse il 14 marzo 2001 a Piancavallo, in Italia; furono disputate 33 gare (8 discese libere, 6 supergiganti, 10 slalom giganti, 9 slalom speciali), in 14 diverse localit\u00e0. Lo svizzero Ambrosi Hoffmann si aggiudic\u00f2 sia la classifica generale, sia quella di discesa libera; l'austriaco Stephan G\u00f6rgl vinse quella di supergigante, il finlandese Sami Uotila quella di slalom gigante e l'austriaco Manfred Pranger quella di slalom speciale. L'austriaco Christoph Gruber era il detentore uscente della Coppa generale.\nLa stagione femminile inizi\u00f2 il 5 dicembre 2000 a Bardonecchia, in Italia, e si concluse il 15 marzo 2001 a Piancavallo, ancora in Italia; furono disputate 32 gare (6 discese libere, 5 supergiganti, 10 slalom giganti, 11 slalom speciali), in 15 diverse localit\u00e0. La svizzera Lilian Kummer si aggiudic\u00f2 sia la classifica generale, sia quella di slalom gigante; l'austriaca Ingrid Rumpfhuber vinse quella di discesa libera, l'italiana Barbara Kleon quella di supergigante e la finlandese Henna Raita quella di slalom speciale. L'austriaca Selina Heregger era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale"}
{"id": "2094488", "revid": "119332925", "url": "https://it.wikipedia.org/wiki?curid=2094488", "title": "Sch\u00f6nhagen (disambigua)", "text": ""}
{"id": "2094489", "revid": "11266", "url": "https://it.wikipedia.org/wiki?curid=2094489", "title": "Alleanza di Centro", "text": "Alleanza di Centro (AdC), nome completo Alleanza di Centro per i Territori (fino al 2019 \"Alleanza di Centro per la Libert\u00e0\"), \u00e8 un partito politico italiano, fondato da Francesco Pionati.\nStoria.\nLanciato il 4 dicembre 2008 dal giornalista Francesco Pionati, in dissenso rispetto alla linea intrapresa dall'Unione di Centro, ha scelto un'immediata collocazione nel centro-destra.\nIl suo debutto elettorale avviene in occasione delle consultazioni del 2009, quando forma il cartello L'Autonomia; la lista, che al suo interno comprende anche Movimento per le Autonomie, La Destra e il Partito Pensionati, ottiene voti, per una percentuale pari al 2,22%.\nSi registrano anche le adesioni degli ex deputati Iles Braghetto, Luigi D'Agr\u00f2 e Piergiovanni Malvestio e dell'ex senatore UDEUR Tommaso Barbato, nonch\u00e9 l'appoggio morale dell'ex ministro Ortensio Zecchino.\nPer le elezioni regionali del 2010 si presenta, sempre nella coalizione del centrodestra, assieme alla Democrazia Cristiana in Piemonte (dove \u00e8 capolista il ministro Gianfranco Rotondi), in Veneto, in Campania e in Puglia, mentre si presenta autonomamente in Lazio. In questa occasione riesce ad eleggere un consigliere regionale in Campania, ottenendo il 2,34% dei voti.\nNelle elezioni regionali in Molise del 2011 il partito ottiene il 6,73% dei voti, riuscendo ad eleggere 2 consiglieri regionali.\nIn occasione delle elezioni politiche del 2013 l'AdC non presenta alcuna lista, ma si presenta alle contestuali elezioni regionali in Lazio, a sostegno del candidato del centrodestra Francesco Storace, nella sola provincia di Rieti dove ottiene lo 0,63%. Alle amministrative del 2015 l'Alleanza di Centro si presenta, tra i capoluoghi di provincia, a Venezia sostenendo Felice Casson, candidato del centrosinistra, formando una lista unica con Democrazia Solidale e Centro Democratico che ottiene lo 0,3% e nessun seggio in consiglio comunale.\nAlleanza di Centro sostiene il NO al referendum costituzionale del 2016.\nNel 2019 riprendono le iniziative politiche di Alleanza di Centro. Il 29 luglio a Napoli, presso l'hotel Ramada, Pionati annuncia la ripresa delle attivit\u00e0 in vista delle elezioni regionali in Campania del 2020.\nIl 21 settembre 2019 a Caserta presso l'hotel Europa avvia la campagna elettorale per le elezioni regionali in Campania schierandosi a sostegno della coalizione di centro-destra. Il 30 novembre 2019 lancia, a Napoli presso l'hotel Millennium, Stefano Caldoro alla presidenza della giunta regionale in una manifestazione a cui partecipa l'ex presidente della Campania.\nIl 12 dicembre 2019, sei giorni dopo l'ingresso di Vittorio Sgarbi nel gruppo misto della Camera, si costituisce la componente Noi con l'Italia - USEI - Alleanza di Centro\", poi divenuta, il successivo 18 dicembre, \"Noi con l'Italia - USEI - Cambiamo! - Alleanza di Centro\"..\nA fine luglio 2020 viene nominato presidente onorario il virologo Giulio Tarro.\nNel settembre 2020 la lista \"Alleanza di Centro - Alleanza popolo e territorio\" alle regionali in Campania, a sostegno del candidato del centro-destra Stefano Caldoro, totalizza voti pari allo 0,27%."}
{"id": "2094492", "revid": "149727", "url": "https://it.wikipedia.org/wiki?curid=2094492", "title": "Stangenhagen", "text": ""}
{"id": "2094503", "revid": "119332637", "url": "https://it.wikipedia.org/wiki?curid=2094503", "title": "Thyrow", "text": "Thyrow \u00e8 una frazione della citt\u00e0 tedesca di Trebbin, nel \"Land\" del Brandeburgo.\nStoria.\nNel 2003 il comune di Thyrow venne soppresso e aggregato alla citt\u00e0 di Trebbin."}
{"id": "2094508", "revid": "165042", "url": "https://it.wikipedia.org/wiki?curid=2094508", "title": "Moto zappa", "text": ""}
{"id": "2094510", "revid": "149727", "url": "https://it.wikipedia.org/wiki?curid=2094510", "title": "Wiesenhagen", "text": ""}
{"id": "2094513", "revid": "1699816", "url": "https://it.wikipedia.org/wiki?curid=2094513", "title": "Penelope Pitstop", "text": "Penelope Pitstop \u00e8 un personaggio immaginario dei cartoni animati ideato dalla Hanna-Barbera.\nCaratteristiche del personaggio.\nPenelope Pitstop \u00e8 una giovane avventuriera molto affascinante, abbigliata con un casco da corsa, un paio di guanti e stivali.\nEsordisce nella serie \"Wacky Races\", come pilota di gare automobilistiche, corteggiata da Peter Perfect. Vince quattro gare, \u00e8 seconda per due volte e terza per cinque volte. A seguito del successo della serie ne vennero tratti due spin off, uno dei quali incentrato sul personaggio, \"Le avventure di Penelope Pitstop\", in compagnia di altri personaggi della serie precedente, Clyde e la sua banda, che le faranno da angeli custodi. Nella serie a lei dedicata si trover\u00e0 costantemente alle prese con le mortali macchinazioni di Artiglio Incappucciato, un malvagio cospiratore vestito di viola con un mantello e cappello verdi sotto cui si cela Sylvester Sneekly, tutore di Penelope che mira a impossessarsi della sua fortuna. Nella serie reboot del 2017 di Wacky Races, si scopre che ha una sorella gemella di nome Pandora, opposta a lei, capelli neri e veste viola, che guida una macchina col numero 13, con cui entra in conflitto spesso, essendo lei quella perfetta in tutto e la sorella quella che ha sempre faticato per ottenere qualcosa che solo Penelope \u00e8 riuscita ad ottenere."}
{"id": "2094515", "revid": "2044650", "url": "https://it.wikipedia.org/wiki?curid=2094515", "title": "Ivana Mili\u010devi\u0107", "text": "Biografia.\n\u00c8 nata a Sarajevo, Bosnia, allora Jugoslavia, figlia di Damir, imprenditore, e Tonka Mili\u010devi\u0107, casalinga e imprenditrice. Ha due fratelli pi\u00f9 giovani, Tomislav, chitarrista del gruppo rock Thirty Seconds to Mars, e Fillip. Emigr\u00f2 negli Stati Uniti, in Michigan, con la sua famiglia quando aveva cinque anni. Ha iniziato la sua carriera come modella mentre frequentava l'Athens High School a Troy.\nCominci\u00f2 a lavorare subito dopo la laurea in molte serie televisive come \"Streghe\", \"Seinfeld\", \"Felicity\", \"Nash Bridges\", \"La tata\", \"Buzzkill\", \"Buffy l'ammazzavampiri\", \"Prima o poi divorzio!\" e \"Friends\". La sua carriera cinematografica ha incluso un ruolo in una delle serie della Home Box Office, \"The Mind of the Married Man\".\nNel 2006 fu la protagonista in una seria della CBS, \"Love Monkey\", e partecip\u00f2 ai film \"Se solo fosse vero\" e \"Paycheck\". Interpret\u00f2 Valenka in \"Casino Royale\", Roxana nel film \"Top model per caso\" , Stacey in \"Love Actually - L'amore davvero\", Erika Helios in \"Frankenstein\", Caroline in \"In Her Shoes - Se fossi lei\", e Jean Raynor in \"The Plague\" nel 2006. L'anno dopo interpret\u00f2 Lena in \"Ugly Betty\", Mila Yugorsky in \"Running\". Nel 2008 fu la protagonista in \"Witless Protection\" e partecip\u00f2 nella serie \"Dr. House - Medical Division\".\nDal 2013 al 2016 fu tra le protagoniste della serie televisiva \"Banshee - La citt\u00e0 del male\", interpretando il ruolo di Carrie Hopewell.\nDoppiatrici italiane.\nNelle versioni in italiano dei suoi lavori, Ivana Milicevic \u00e8 stata doppiata da:"}
{"id": "2094527", "revid": "767487", "url": "https://it.wikipedia.org/wiki?curid=2094527", "title": "Giovanni I Ducas", "text": "Biografia.\nGiovanni Ducas era figlio illegittimo di Michele II Ducas, sovrano del despotato d'Epiro; da ci\u00f2 venne il suo soprannome di Bastardo. Molto probabilmente Giovanni era il pi\u00f9 anziano dei figli di Michele, infatti partecip\u00f2 come generale, durante la battaglia di Pelagonia, del 1259. Giovanni s\u00ec spos\u00f2 con una principessa valacca della Tessaglia, per questo nella battaglia di Pelagonia comandava un reparto di valacchi. Ma Giovanni disert\u00f2 dalla coalizione composta da suo padre, da Guglielmo II Villehardouin principe d'Acaia e re Manfredi di Sicilia; Giovanni disert\u00f2 perch\u00e9 non poteva sopportare Villehardouin, che lo continuava a prendere in giro perch\u00e9 era figlio illegittimo. L'abbandono del campo di battaglia da parte di Giovanni contribu\u00ec alla sconfitta della coalizione anti niceana, i niceani erano comandati da Alessio Strategopulo e da Giovanni Paleologo, fratello del basileus Michele VIII Paleologo (1259-1282). Poco dopo, pentito delle sue azioni, Giovanni Ducas torn\u00f2 da suo padre.\nQuando suo padre mor\u00ec nel 1268c., Giovanni eredit\u00f2 la Tessaglia e la Grecia centrale e divenne cos\u00ec sovrano della Tessaglia."}
{"id": "2094532", "revid": "729019", "url": "https://it.wikipedia.org/wiki?curid=2094532", "title": "ABM-X-2", "text": "ABM-X-2 \u00e8 il nome in codice NATO di un sistema missilistico anti-balistico di origine sovietica che \u00e8 divenuto, in Occidente, pi\u00f9 noto dell'originale denominazione di progetto e del quale si hanno poche informazioni. Mai entrato in servizio attivo, questo sistema venne sviluppato tra il 1965 ed il 1978 e si basava su un lanciatore mobile stradale.\nSviluppo.\nLo sviluppo di un nuovo sistema ABM fu curato dal TSKB Almaz, tra gli anni sessanta e settanta. L'ABM-X-2 costituiva un'evoluzione in confronto al precedente sistema ABM-1, rispetto al quale possedeva numerosi miglioramenti. Secondo fonti occidentali, i lavori sul nuovo sistema furono portati avanti parallelamente a quelli dell'ABM-X-3, in modo da premunirsi rispetto ad un eventuale fallimento di quest'ultimo. Le informazioni diffuse comunque sono state molto scarse, e lo sviluppo fu interrotto a fine anni 70. Furono comunque effettuati ben cinque lanci di prova, tutti presso il poligono di Sary Shagan.\nLa percentuale di successo fu dunque dell'80%, con un apogeo massimo di 180\u00a0km.\nComposizione.\nIl sistema ABM-2 fu progettato per svolgere compiti relativi sia all'intercettazione di missili balistici, sia di difesa antiaerea. Si sarebbe dovuto trattare di un sistema d'arma con rampa mobile per utilizzo stradale, ideale per l'intercettazione di una o due testate nucleari. Tecnicamente parlando, era composto da tre parti.\nLe informazioni al sistema avrebbero dovuto essere trasmesse dai radar Dnestr-M delle zone polari (RO-1 a Murmansk) e lettoni (RO-2 a Riga). Era inoltre previsto che tali impianti radar fossero sostituiti in futuro dai pi\u00f9 sofisticati Donets."}
{"id": "2094534", "revid": "98077", "url": "https://it.wikipedia.org/wiki?curid=2094534", "title": "Cavalier servente", "text": ""}
{"id": "2094538", "revid": "2034938", "url": "https://it.wikipedia.org/wiki?curid=2094538", "title": "Le avventure di Penelope Pitstop", "text": "Le avventure di Penelope Pitstop (\"The Perils of Penelope Pitstop\") nota anche come Le peripezie di Penelope Pitstop \u00e8 una serie televisiva a cartoni animati statunitensi prodotta da Hanna-Barbera nel 1969 spin-off della serie \"Wacky Races\" e incentrata sul personaggio di Penelope Pitstop.\nProduzione.\nDurante la serie \"Wacky Races\", alcuni personaggi ebbero un grande successo e di conseguenza nacquero degli spin-off e, oltre a \"Dastardly e Muttley e le macchine volanti\", venne prodotta anche una serie incentrata sul personaggio immaginario di Penelope Pitstop e sulla banda di gangster nani capitanata da Clyde, anch'essa presente nella fortunata serie ma in quest'occasione meglio caratterizzata.\nTrama.\nLa banda del Formicaio formata dal capo Clyde, e dal poco attento Dum Dum, il versatile Pockets, il triste Snoozy, il catalettico Softy, l'allegrone Yak Yak e il velocissimo Zippy, a bordo della loro incredibile macchina d'epoca antiproiettile gi\u00e0 usata in Wacky Races e qui nominata Chugga-Boom, tentano di proteggere la bella protagonista dai tranelli architettati dal perfido Artiglio Incappucciato (Sylvester Sneekly) che in realt\u00e0 \u00e8 il tutore di Penelope e che la vorrebbe eliminare per impossessarsi della sua ricca eredit\u00e0.\nDistribuzione.\nNel doppiaggio originale, in tutti gli episodi \u00e8 presente il narratore. Nel doppiaggio italiano \u00e8 assente, presente solo nella sigla iniziale.\nAltri doppiatori sono: Dario Penne, Giorgio Piazza, Sandro Iovino."}
{"id": "2094546", "revid": "287204", "url": "https://it.wikipedia.org/wiki?curid=2094546", "title": "Ivana Milicevic", "text": ""}
{"id": "2094554", "revid": "1839090", "url": "https://it.wikipedia.org/wiki?curid=2094554", "title": "Genshagen", "text": "Genshagen \u00e8 una frazione della citt\u00e0 tedesca di Ludwigsfelde, nel Brandeburgo.\nStoria.\nGenshagen fu nominata per la prima volta nel 1289.\nCostitu\u00ec un comune autonomo fino al 31 dicembre 1997."}
{"id": "2094561", "revid": "1839090", "url": "https://it.wikipedia.org/wiki?curid=2094561", "title": "Gro\u00df Schulzendorf", "text": "Gro\u00df Schulzendorf \u00e8 una frazione della citt\u00e0 tedesca di Ludwigsfelde, nel Brandeburgo.\nConta (2007) 555 abitanti.\nStoria.\nGro\u00df Schulzendorf fu nominata per la prima volta nel 1346.\nCostitu\u00ec un comune autonomo fino al 26 ottobre 2003."}
{"id": "2094563", "revid": "1839090", "url": "https://it.wikipedia.org/wiki?curid=2094563", "title": "J\u00fctchendorf", "text": "J\u00fctchendorf \u00e8 una frazione della citt\u00e0 tedesca di Ludwigsfelde, nel Brandeburgo.\nConta (2007) 109 abitanti.\nStoria.\nJ\u00fctchendorf fu nominata per la prima volta nel 1375.\nCostitu\u00ec un comune autonomo fino al 31 dicembre 1997."}
{"id": "2094565", "revid": "1839090", "url": "https://it.wikipedia.org/wiki?curid=2094565", "title": "Kerzendorf", "text": "Kerzendorf \u00e8 una frazione della citt\u00e0 tedesca di Ludwigsfelde, nel Brandeburgo.\nConta (2007) 207 abitanti.\nStoria.\nJ\u00fctchendorf fu nominata per la prima volta nel 1378.\nCostitu\u00ec un comune autonomo fino al 31 dicembre 1997."}
{"id": "2094567", "revid": "290948", "url": "https://it.wikipedia.org/wiki?curid=2094567", "title": "Coefficiente di diffusivit\u00e0 termica", "text": ""}
{"id": "2094568", "revid": "1839090", "url": "https://it.wikipedia.org/wiki?curid=2094568", "title": "L\u00f6wenbruch", "text": "L\u00f6wenbruch \u00e8 una frazione della citt\u00e0 tedesca di Ludwigsfelde, nel Brandeburgo.\nConta (2007) 250 abitanti.\nStoria.\nL\u00f6wenbruch fu nominata per la prima volta nel 1346.\nCostitu\u00ec un comune autonomo fino al 31 dicembre 1997."}
{"id": "2094570", "revid": "1839090", "url": "https://it.wikipedia.org/wiki?curid=2094570", "title": "Mietgendorf", "text": "Mietgendorf \u00e8 una frazione della citt\u00e0 tedesca di Ludwigsfelde, nel Brandeburgo.\nConta (2007) 81 abitanti.\nStoria.\nMietgendorf fu nominata per la prima volta nel 1368.\nCostitu\u00ec un comune autonomo fino al 31 dicembre 1997."}
{"id": "2094571", "revid": "1839090", "url": "https://it.wikipedia.org/wiki?curid=2094571", "title": "Schia\u00df", "text": "Schia\u00df \u00e8 una frazione della citt\u00e0 tedesca di Ludwigsfelde, nel Brandeburgo.\nConta (2007) 44 abitanti.\nStoria.\nSchia\u00df fu nominata per la prima volta nel 1375.\nCostitu\u00ec un comune autonomo fino al 31 dicembre 1997."}
{"id": "2094573", "revid": "110157", "url": "https://it.wikipedia.org/wiki?curid=2094573", "title": "Siethen", "text": "Siethen \u00e8 una frazione della citt\u00e0 tedesca di Ludwigsfelde, nel Brandeburgo.\nConta (2007) 628 abitanti.\nStoria.\nSiethen fu nominata per la prima volta nel 1275.\nCostitu\u00ec un comune autonomo fino al 31 dicembre 1997."}
{"id": "2094575", "revid": "88740", "url": "https://it.wikipedia.org/wiki?curid=2094575", "title": "Wietstock (Altwigshagen)", "text": "Wietstock \u00e8 una frazione del comune di Altwigshagen, nel Meclemburgo-Pomerania Anteriore, in Germania.\nStoria.\nFino al 1\u00ba gennaio 2011 costituiva un comune autonomo dell'Amt Anklam-Land, nel circondario della Pomerania Anteriore Orientale."}
{"id": "2094580", "revid": "71155", "url": "https://it.wikipedia.org/wiki?curid=2094580", "title": "Consiglio regionale del Trentino-Alto Adige/S\u00fcdtirol", "text": ""}
{"id": "2094594", "revid": "1632387", "url": "https://it.wikipedia.org/wiki?curid=2094594", "title": "Cannuccia", "text": "La cannuccia \u00e8 uno strumento usato per bere. \u00c8 un tubicino che permette di sorbire le bevande senza mettere le labbra a contatto con il contenitore.\nAttualmente vista la necessit\u00e0 di eliminare la plastica si adottano alternative di diversi materiali come la carta, il bamb\u00f9, l'acciaio, il rame e la pasta.\nStoria.\nLe prime attestazioni si ritrovano gi\u00e0 nei sigilli sumerici del terzo millennio a.C., che mostrano diverse persone utilizzare lunghe canne per bere birra da grossi recipienti. In seguito sono state ideate cannucce in paglia, mentre oggi la versione pi\u00f9 diffusa \u00e8 realizzata in plastica. Di misure molto varie a seconda dell'uso, quelle che corredano cartocci monodose non sono pi\u00f9 lunghe del contenitore con cui sono fornite (come i succhi di frutta). \nCaratteristiche.\nLe \"cannucce da bar\" sono lunghe una ventina di centimetri, anche se ve ne sono di lunghezze variabili, fino ad un metro, di diametro da 3 a 8 mm (per bevande dense come il frapp\u00e9 o la granita). Per salvaguardare l'igiene sono disponibili anche cannucce imbustate singolarmente. \nNonostante le prime cannucce fossero dritte, dalla fine degli anni 30' si sono diffuse cannucce la cui estremit\u00e0 superiore \u00e8 ripiegabile di 180 gradi grazie a delle pieghe: questo consente loro di occupare meno spazio e di offrire una maggiore comodit\u00e0 di utilizzo."}
{"id": "2094596", "revid": "599013", "url": "https://it.wikipedia.org/wiki?curid=2094596", "title": "Frankenfelde", "text": ""}
{"id": "2094598", "revid": "149727", "url": "https://it.wikipedia.org/wiki?curid=2094598", "title": "Kolzenburg", "text": ""}
{"id": "2094600", "revid": "161374", "url": "https://it.wikipedia.org/wiki?curid=2094600", "title": "Team Veloqx Audi", "text": ""}
{"id": "2094604", "revid": "306856", "url": "https://it.wikipedia.org/wiki?curid=2094604", "title": "Classiche pareti nord delle Alpi", "text": "Nella storia dell'alpinismo, sono state definite classiche (o grandi) pareti nord delle Alpi sei pareti note per la loro estrema difficolt\u00e0 e grande altezza:\nFino agli anni 1930 rimasero inviolate, per cui vennero definite \"gli ultimi problemi delle Alpi\" e furono l'oggetto del desiderio dei maggiori scalatori del tempo. L'ultima a resistere fu la parete nord dell'Eiger, scalata con successo solo nel 1938. Tra queste pareti, le pareti nord dell'Eiger, del Cervino e delle Grandes Jorasses sono considerate le pi\u00f9 difficili del gruppo e conquistare questa \"trilogia\" \u00e8 un'ambizione degli alpinisti pi\u00f9 preparati.\nIl primo alpinista a completare la trilogia e nel contempo a salire anche le altre tre classiche fu il francese Gaston R\u00e9buffat, tra il 1945 (Grandes Jorasses) e il 1952 (Eiger)."}
{"id": "2094607", "revid": "120102023", "url": "https://it.wikipedia.org/wiki?curid=2094607", "title": "Euterpe oleracea", "text": "L'a\u00e7a\u00ed () (Euterpe oleracea ) \u00e8 una pianta della famiglia delle palme diffusa in Amazzonia.\nDescrizione.\n\u00c8 una palma dal fusto sottile, alto sino a 25\u00a0m e con un diametro di 9\u201316\u00a0cm; le foglie, pinnate, sono lunghe sino a 3\u00a0m. Il frutto \u00e8 una bacca tondeggiante di 1\u20132\u00a0cm di diametro, con epicarpo nerastro e mesocarpo porpora.\nDistribuzione e habitat.\nLa specie \u00e8 diffusa in Brasile, Ecuador, Venezuela, Colombia, Guyana, Guiana francese, Suriname e Trinidad and Tobago. Raggiunge la sua massima densit\u00e0 nell'estuario del Rio delle Amazzoni.\nPropriet\u00e0.\nLa bacca, a cui sono attribuite propriet\u00e0 terapeutiche, contiene fibra alimentare, vitamine A, B, C, E, sali minerali, metalli, fitosteroli, antiossidanti, grassi monoinsaturi.\nAlcune aziende hanno dato inizio alla sua commercializzazione sotto forma di frutto in polvere disidratato, e alla commercializzazione di alcuni suoi derivati sotto forma di succhi e integratori alimentari. Un articolo pubblicato in Phytochemistry Letters e ripreso in un articolo del marzo 2011 di Nathan Gray, ha sottolineato che, valutando la letteratura scientifica disponibile, l'a\u00e7a\u00ed non sembra avere livelli di antiossidanti cos\u00ec alti come propagandato.\nUsi.\nL'a\u00e7a\u00ed viene usata dagli Indios per produrre il palmito. Lo sciroppo viene usato anche come variegato sul gelato allo yogurt."}
{"id": "2094610", "revid": "125842822", "url": "https://it.wikipedia.org/wiki?curid=2094610", "title": "Kara Thrace", "text": "Kara \"Scorpion\" Thrace (\"Starbuck\" in originale) \u00e8 un personaggio immaginario dell'universo di \"Battlestar Galactica\", interpretato da Katee Sackhoff nella miniserie e nella serie televisiva omonima. \u00c8 il corrispondente femminile del Tenente Scorpion della serie televisiva originale. Fa parte dell'equipaggio del Galactica, in qualit\u00e0 di pilota di viper. Nel doppiaggio italiano il suo nome di battaglia \u00e8 Scorpion, mentre nell'originale inglese \u00e8 Starbuck.\nLa sua prima apparizione avviene nella miniserie: trovandosi in servizio sul Galactica sfugge all'attacco dei Cyloni che distrugge le Dodici Colonie. Nel corso della prima stagione ha il grado di tenente; nella seconda stagione viene promossa a capitano dall'Ammiraglio Helena Cain, e per un breve periodo \u00e8 anche il CAG (capo piloti) della flotta militare.\nPersonalit\u00e0.\nKara \u00e8 un personaggio dal carattere molto forte e poco incline a seguire le regole e la disciplina che il suo ruolo le imporrebbe. Gi\u00e0 nella miniserie si ha sentore di questo suo spirito, quando durante una partita a carte, colpisce con un pugno il colonnello Saul Tigh, Ufficiale Esecutivo (secondo in comando) della \"Galactica\". Per questo viene rinchiusa in cella fino all'attacco dei Cyloni.\nVivendo in un ambiente militare il comportamento \u00e8 piuttosto mascolino: fuma il sigaro, gioca a carte, beve alcolici abbondantemente. In rare occasioni la si vede fuori dalla divisa militare.\nA dispetto di questa immagine il forte carattere affascina dapprima il dottor Gaius Baltar, poi il leader della Resistenza Samuel T. Anders che diventa tra la seconda e la terza stagione suo marito. Entrambi per\u00f2 devono vedersela con il forte legame che ha da sempre con il Capitano Lee Adamo.\nIl suo spirito libero si riversa anche nelle sue capacit\u00e0 di volo. Da pi\u00f9 parti viene indicata come il miglior pilota di Viper. La sua padronanza delle tecniche di volo la spingono a missioni al limite dell'impossibile, tanto da portarla a pilotare un Raider Cylone e un prototipo di aereo invisibile al DRADIS, simile ad un \"Blackbird\".\n\u00c8 devota agli dei di Kobol, dei quali tiene delle statuine nel suo armadietto.\nBiografia.\nPrima dell'attacco.\nKara era intenzionata a diventare una giocatrice professionista di Pyramid, ma un incidente al ginocchio le ha chiuso la carriera. Per questo motivo e per fuggire dai ricordi di un'infanzia di abusi si arruola nell'esercito.\nNella prima parte della prima stagione viene fatto riferimento a questi abusi (nell'episodio \"Minaccia Nucleare\") e a parlarne \u00e8 il cylone Leoben, che tuttavia non entra nei dettagli. Nell'episodio \"Il sentiero del destino\" il passato di violenze viene confermato da Numero Quattro che rileva come tutte le dita su entrambe le mani di Kara abbiano segni di vecchie fratture sempre negli stessi punti. L'argomento non viene pi\u00f9 approfondito fino all'episodio \"Tragico epilogo\" dove viene infine rivelato che la madre di Kara l'aveva punita mettendole le dita nella fessura della porta, chiudendola poi di scatto. La madre aveva servito nei Marine, durante la prima Guerra Cylone, con il grado di Sergente Maggiore, mentre Kara \u00e8 la prima della famiglia a diventare un'ufficiale.\nCome istruttore di volo alla Scuola di Volo delle Colonie incontra e si innamora di uno dei suoi allievi, Zak Adamo. Nonostante Zak non cercasse alcun trattamento di favore da lei, Kara per non ferirlo, lo fa passare all'esame di Volo Base. Quando Zak, nella sua prima missione, ha un incidente e muore, Kara porta silenziosamente con s\u00e9 il senso di colpa per la sua leggerezza. Poco dopo l'incidente Kara viene contattata dal Comandante Adamo, padre di Zack, che la vuole sotto il suo comando.\nMiniserie.\nNella prima parte della miniserie si vede Kara che svolge la sua vita sulla \"Galactica\" che sta per essere trasformata in un'astronave museo: corre lungo i corridoi, gioca a carte con i commilitoni. In una di queste partite ha uno scontro fisico con un suo superiore, il Colonnello Tigh, che la fa rinchiudere in cella, promettendole di deferirla alla corte marziale. A seguito dell'attacco alle colonie Kara viene rilasciata e mandata in battaglia.\nScorpion mantiene il segreto riguardante la morte di Zak dentro di s\u00e9, per lo meno fino all'attacco alle Dodici Colonie. Quando pensando di stare per morire e volendosi alleggerire la coscienza rivela la sua leggerezza a Lee.\nPrima stagione.\nNel corso della prima stagione Kara continua il suo lavoro di pilota di Viper durante i ripetuti attacchi dei Cyloni. A seguito di un incidente sul ponte della manutenzione, nel quale muoiono tredici piloti, Scorpion viene incaricata dal Comandante Adamo di riprendere il suo ruolo di istruttore di volo alla ricerca di nuovi piloti. Tormentata dal senso di colpa per la morte di Zak e impaurita dalla responsabilit\u00e0 congeda tutti i candidati adducendo la loro incapacit\u00e0. Ammette in seguito il suo segreto al Comandante Adamo che, tradito e furioso, le ordina di riprendere l'addestramento con i piloti da lei esonerati e di andarsene dalla stanza finch\u00e9 pu\u00f2 ancora farlo.\nPoco dopo, in una missione di addestramento, i piloti cadono in un'imboscata dei Cyloni. Kara decide di ricoprire la ritirata, pur sapendo che molto probabilmente si far\u00e0 uccidere. Al termine della battaglia il suo Viper viene pesantemente danneggiato. Il tenente riesce a eiettarsi e a paracadutarsi su un vicino satellite desertico. Kara viene dichiarata \"Dispersa in azione\" ma Adamo organizza un'operazione di salvataggio che impegna tutta la Galactica, lasciando scoperta la Flotta Coloniale.\nSulla superficie Scorpion soffre per la rottura di un ginocchio e il suo ossigeno comincia a scarseggiare. Trascinandosi, poco prima che la flotta effettui il salto, scopre un Raider Cylone ed \u00e8 in grado di capirne i comandi e manovrarlo tornando alla Flotta.\nA causa del ginocchio \u00e8 costretta a seguire le azioni militari dal ponte di comando. Per la prima volta incontra il Cylone Leoben che le preannuncia un destino speciale e la scoperta di Kobol.\nSfruttando la sua fede negli Dei il Presidente Laura Roslin (in forte disaccordo con l'ammiraglio) la incarica di tornare su Caprica per recuperare la Freccia di Apollo, un oggetto religioso che le Scritture dicono puntare la strada verso la Terra. Kara accetta e di conseguenza Adamo accusa la Roslin di averla indotta all'ammutinamento. Con un colpo di stato viene messa fine alla presidenza di Laura Roslin, lasciando la flotta sul baratro della guerra civile.\nNel frattempo, su Caprica, Kara si scontra con Numero Sei ma riesce a recuperare la Freccia di Apollo. Incontra infine Karl Agathon e Sharon Valerii. In questo modo Kara capisce che Sharon \u00e8 un Cylone, ma Helo non le permette di ucciderla, poich\u00e9 porta in grembo suo figlio. Dopo il furto del Raider da parte di Sharon, Kara e Helo si ritrovano a vagare per le strade di una Caprica nuclearizzata.\nSeconda stagione.\nKara e Helo, senza mezzo di trasporto per ritornare sulla \"Galactica\", vagano per le strade di Caprica, fino a raggiungere la vecchia casa di Kara. Qui i due trovano una po' di riposo e Kara inizia a parlare della sua casa, della sua vita precedente all'attacco e del perch\u00e9 si \u00e8 arruolata. Gli ufficiali trovano una Jeep e si avventurano alla ricerca di un'astronave che li ricongiunga alla Flotta. Durante una sosta si imbattono in Samuel T. Anders, ex giocatore di Pyramid e leader della resistenza su Caprica.\nDurante un'imboscata Kara viene colpita alla milza e si risveglia in un letto d'ospedale. Qui scopre di essere tenuta prigioniera in una \"Fattoria\", un edificio dove i Cyloni stanno sperimentando la creazione di ibridi umano-cyloni. Scorpion riesce a scappare.\nRecuperata la Freccia saluta Anders, promettendogli di tornare per salvarlo e insieme a Sharon (che nel frattempo ha deciso di tradire i Cyloni) e Helo tornano verso la Flotta a bordo di un Raider, promettendo di ritornare a salvare gli umani ancora vivi su Caprica.\nAl suo ritorno viene organizzata una spedizione su Kobol alla ricerca della Tomba di Atena dove, grazie alla freccia, sar\u00e0 indicata la via per raggiungere la Terra.\nAl rientro da Kobol la Flotta coloniale incontra la base stellare Pegasus, comandata dall'ammiraglio Cain, che fidandosi dell'istinto di Kara la promuove a capitano e a CAG della Pegasus. Lo scopo di Kara, appoggiata dalla Cain, \u00e8 quello di ritornare su Caprica per recuperare i sopravvissuti e soprattutto Anders. Adamo intanto le ordina di uccidere Cain in quanto pericolosa per la flotta; Kara per\u00f2 emotivamente sopraffatta, non riesce. Quando l'ammiraglio viene uccisa da un cylone, tuttavia, la speranza di tornare su Caprica si fa pi\u00f9 remota.\nScorpion \u00e8 afflitta dai sensi di colpa, e dal pensiero che Anders, per cui prova un forte sentimento, sia morto o lo sar\u00e0 presto. La sua condizione psicologica diventa pericolosa per s\u00e9 stessa e per il ruolo che ricopre. La tensione con Lee cresce: da una parte \u00e8 preoccupato per il comportamento autodistruttivo di Kara, dall'altro \u00e8 geloso del suo sentimento verso Anders. Il culmine di questa situazione sia ha quando Kara colpisce Lee accidentalmente durante un'operazione di salvataggio di ostaggi.\nDopo la promozione di Lee a Maggiore e a Comandante della Pegasus Scorpion diventa il nuovo CAG del \"Galactica\".\nNelle ultime puntate della stagione viene finalmente organizzata una missione di soccorso per recuperare i superstiti di Caprica. Scorpion guida un gruppo di Raptor che atterrano sul pianeta. Solo dopo ore di battaglia con i Cyloni il gruppo riesce a fuggire e a fare ritorno sul \"Galactica\", accompagnato da Anders. Nel frattempo un nuovo pianeta abitabile viene scoperto, e il nuovo Presidente Gaius Baltar decide di stanziare la flotta in modo permanente.\nCon un salto temporale la fine della seconda stagione si conclude con Kara, in abiti civili, e sposata con Sam che vive su New Caprica. Dopo pi\u00f9 di un anno di silenzio per\u00f2 i Cyloni raggiungono New Caprica. In una delle scene finali Leoben, cylone ossessionato da Scorpion, entra nella capanna di Anders e gli chiede dove si trova Kara Thrace.\nTerza stagione.\nAll'inizio della terza stagione Kara si ritrova prigioniera di Leoben. In una cella della prigione di New Caprica, arredata come fosse un normale appartamento, Leoben instaura una sorta di vita domestica, alla quale per\u00f2 Kara si ribella, uccidendolo pi\u00f9 volte. Grazie alla capacit\u00e0 di download Leoben torna ripetutamente e in una occasione porta una bambina, Kacey. Leoben fa credere a Kara che sia sua figlia, nata grazie al prelievo delle ovaie nella \"Fattoria\" dopo il ferimento nella Caprica occupata. Kara, dapprima riluttante, si affeziona poi alla bambina, soprattutto quando essa subisce un incidente in casa.\nDopo il salvataggio della flotta da parte di Adamo, ricongiuntasi con la Galactica, Kara scopre per\u00f2 di essere stata ingannata: Kacey non \u00e8 sua figlia ma una bimba rapita dai Cyloni. Questa notizia, insieme all'esperienza su New Caprica, la spingono a un comportamento autodistruttivo. Lee non pu\u00f2 fare altro che revocarle lo stato di volo e Kara passa il tempo con il colonnello Tigh, bevendo, giocando a carte e minando il morale dell'equipaggio. \nL'esperienza di Kara con Leoben, cos\u00ec come i fantasmi del passato, tornano a tormentare Kara. Ha degli incubi che coinvolgono sia Leoben che il ma\u1e47\u1e0dala che sarebbe connesso al suo destino speciale. Interpella un oracolo per capire il significato di questi sogni e le viene detto che Leoben la conosce molto pi\u00f9 di quanto lei non conosca s\u00e9 stessa.\nDurante una ricognizione vede un Raider e lo insegue fino a un'area in cui \u00e8 presente una tempesta stellare che ha la forma del mandala che perseguita Kara. Entra nell'occhio ma \u00e8 costretta ad abbandonare la missione prima che il Viper esploda. Di fatto poi non vengono trovati danni sul Viper n\u00e9 tracce della presenza del Raider sulla telecamera di bordo.\nAdamo \u00e8 preoccupato per la condizione di Kara, ma lascia a Lee decidere se lasciarla a terra o meno. Apollo decide di darle un'altra chance, ma durante un pattugliamento Kara vede ancora un Raider e lo insegue. Questa volta Kara non abbandona la missione e in uno stato di apparente dormiveglia in cui ha visioni di Leoben e della madre, che le parlano del proprio \"destino\", Kara si rende conto che deve arrivare fino in fondo. Apollo assiste impotente all'esplosione del Viper di Kara.\nNel cliffhanger finale Scorpion riappare a bordo di un Viper e affianca Apollo in volo. Dice a Lee di stare tranquillo e che ha trovato la strada per raggiungere la Terra.\nQuarta stagione.\nKara torna nella quarta stagione credendo di essere stata in volo solamente per sei ore ma Sam le dice che era scomparsa da due mesi. L'equipaggio \u00e8 molto scettico sul suo ritorno, tranne Lee che invece la accoglie con un lungo abbraccio, pronto anche ad accettare un'eventuale natura cylona di Kara.\nIl suo ritorno non \u00e8 visto di buon occhio dai suoi amici e colleghi, nessuno crede che sia veramente lei e la sua frustrazione aumenta, anche perch\u00e9 il Presidente Roslin non vuole seguire l'intuizione di Kara, credendo sia una trappola dei Cyloni. La flotta si muove seguendo le indicazioni della Roslin, ma Kara sente che si stanno allontanando dalla rotta per raggiungere la Terra. Cerca di convincere Adamo a seguire le sue intuizioni ma trova un diniego e pensando che questo sia dovuto a un coinvolgimento sentimentale, tra Adamo e la Roslin, capace di influenzare la capacit\u00e0 di giudizio dell'Ammiraglio, Kara sentendosi perduta compie un gesto estremo, infilandosi nella camera della Roslin e puntandole una pistola.\nDopo un aspro confronto Kara porge l'arma alla Presidente e le intima di sparare se crede sia un Cylone. La Roslin spara ma manca il bersaglio, cos\u00ec Kara viene catturata e messa in cella. Un ulteriore scontro con Adamo non fa che peggiorare le cose e sembra che sia messa la parola fine alle sensazioni di Kara sulla rotta verso la Terra. Adamo tuttavia non vuole lasciare nulla di intentato e si \u00e8 sempre fidato di Scorpion, quindi ripensa alla faccenda e decide di assegnare a Kara il comando di una missione segreta sulla nave Demetrius in cui il secondo ufficiale sar\u00e0 Helo.\nA comando della Demetrius, alla ricerca della Terra, Kara si ritrova in attrito con la sua stessa ciurma e i suoi ordini, spesso confusi e contraddittori, fanno dubitare della sua capacit\u00e0 di comando. Con soli due giorni di missione rimasti fino al previsto ricongiungimento con la flotta, il suo comando \u00e8 ulteriormente compromesso a causa del suo rifiuto di spiegare le proprie azioni e la decisione di portare sulla Demetrius Leoben, recuperato mentre vagava a bordo di un Raider danneggiato. La situazione si fa ancora pi\u00f9 tesa quando si trova a dovere prendere la decisione se credere a Leoben o non fidarsi. Questo comporta l'accrescere della tensione fino all'ammutinamento dell'equipaggio, durante il quale Gaeta viene ferito a un ginocchio da Samuel. Kara riconosce i suoi errori e riesce a convincere gli altri a fare un sopralluogo presso la Base dei Cyloni, durante il quale trova effettive tracce della guerra intestina e incontra anche l'ibrido che le rivela: \"tu sei il messaggero di morte, Kara Thrace. Li porterai tutti alla loro fine\". Questo monito ricorda quanto detto dal primo ibrido a Kendra Shaw in Razor.\nLa Demetrius rientra nella flotta e dopo l'arrivo sulla Terra (grazie all'aiuto di Scorpion e dei quattro Cyloni a bordo del Galactica) la delusione \u00e8 forte. Kara e Leoben cercano il dispositivo che li ha condotti fino a l\u00ec, ma scoprono anche i resti di un Viper all'interno del quale trovano un corpo carbonizzato con i capelli biondi, e lo stesso numero di matricola di Kara sulla piastrina. Leoben, nonostante avesse sempre predetto per Kara un destino speciale, rimane sconvolto dalla scoperta. Kara decide di cremare quello che crede essere il proprio cadavere.\nDa questo momento Scorpion cerca di capire cosa le \u00e8 successo e soprattutto cos'\u00e8; sar\u00e0 lei, grazie alle note di una canzone che suo padre le aveva insegnato da piccola, che riuscir\u00e0 a trovare le coordinate per raggiungere il sogno di un posto dove ricominciare, cio\u00e8 una nuova Terra. La parte che copre dopo avere scoperto la sua morte, anche se non apertamente svelata, \u00e8 quella di un \"messaggero divino\" o un \"Angelo\". Cos\u00ec come \u00e8 riapparsa, svanir\u00e0 nel nulla.\nNell'ultimo episodio della stagione Scorpion, compiuto il suo destino, scompare. Lee le dice che non verr\u00e0 mai dimenticata.\nKara \"Starbuck\" Thrace rimane ancora un affascinante punto interrogativo della serie.\nCasting.\nQuando i produttori annunciarono la loro volont\u00e0 di introdurre nel cast versioni femminili di Starbuck e Boomer, ci fu un responso piuttosto negativo da parte dei fan, in particolare nel caso di Starbuck, a causa dell'enorme popolarit\u00e0 del personaggio. Ronald D. Moore dichiar\u00f2 in un'intervista: \"Quando i fan vennero a sapere che Starbuck sarebbe stata una donna, era come se non ci sarebbe mai stato un confronto positivo con i fan riguardo all'argomento. Abbiamo deciso di non interessarcene.\". Moore spiega cos\u00ec il cambio di sesso: \"Facendo diventare Starbuck una donna era un modo per evitare quello che sarebbe stato un pilota \"canaglia\" combinato con lo stereotipo del cuore d'oro\".\nI produttori cercavano per il ruolo di Starbuck un'attrice sui 35 anni che sapesse mostrare un atteggiamento duro e un'attitudine militare. Katee Sackhoff non era proprio la persona che avevano immaginato per il ruolo, avendo solamente 23 anni, ma i produttori furono molto impressionati dalle sue doti recitative. Il regista Micheal Rymer spiega: \"Quando Katee entr\u00f2 la mia prima reazione fu \"\u00c8 la migliore attrice per il ruolo, ma \u00e8 troppo femminile\". Katee Sackhoff ammette: \"Fino ad allora avevo solamente interpretato la stereotipica parte della bionda. Fu veramente un grande cambiamento per me. Mettevo i tacchi alti e i vestiti. Ero una perfetta \"girly girl\". Ora le persone in palestra mi evitano.\".\nIl produttore esecutivo David Eick racconta:\n\"Ero a casa, guardando video di vecchie audizioni, lamentandomi per il fatto di non avere ancora un'attrice per la parte di Starbuck. Era il ruolo pi\u00f9 chiacchierato. Jenny, mia moglie, capit\u00f2 nella stanza proprio mentre Katee stava leggendo e in modo brusco disse \"Qual \u00e8 il tuo problema? \u00c8 lei!\" E io \"Veramente?\". Abbiamo richiamato Katee e finalmente capii che aveva ragione\".\nIl produttore esecutivo Ronald D. Moore scrisse: \"Katee fece il provino per il ruolo di Starbuck con moltissime altre attrici e le ha semplicemente spazzate via. Siamo stati fortunati\".\nKatee Sackhoff ebbe una reazione complessa con il ruolo di Starbuck: \"All'inizio ero giovane, ero stupida\", dichiara Sackhoff. \"Mi sono lasciata condizionare dal fatto che la gente mettesse in dubbio la capacit\u00e0 di una donna di interpretare un ruolo maschile. \"I fan, contrari al casting di una donna per un ruolo cos\u00ec popolare, espressero il loro disappunto durante la produzione della miniserie e Sackhoff ricevette una minaccia di morte prima di cominciare a girare. Durante il Comic-Con di San Diego del 2004 l'attrice accolta con i fischi. \"Mi fischiarono contro. \u00c8 stato piacevole. A quel punto avevo visto la miniserie e sapevo di avere fatto un buon lavoro. Avevo fiducia in me stessa. Non mi importava pi\u00f9.\".\nCritica.\nNonostante la reazione negativa iniziale, anche da parte dell'attore Dirk Benedict, che aveva interpretato il personaggio nella serie originale, la Starbuck di Katee Sackhoff \u00e8 diventata uno dei personaggi pi\u00f9 acclamati dello show.\nL'interpretazione di Sackhoff ha ricevuto numerose critiche positive. Il giornalista Jeff Jensen di Entertainment Weekly ha scritto: \"Sackhoff ha delineato nuovi standard televisivi dell'eroina d'azione, combinando disinvoltura e complessit\u00e0 psicologica del personaggio. \"Starbuck\nLa giornalista Mary McNamara del Los Angeles Times elogi\u00f2 Sackhoff per avere creato uno dei pi\u00f9 favolosi personaggi femminili della storia della televisione.\nNel 2005 Sackhoff vinse un Saturn Award come miglior attrice TV. 'Slate' magazine ha indicato Starbuck come una delle ragioni per cui aspettavano impazientemente il ritorno della serie nell'autunno del 2007."}
{"id": "2094611", "revid": "750488", "url": "https://it.wikipedia.org/wiki?curid=2094611", "title": "Fernandes Guitars", "text": "Fernandes \u00e8 un fabbricante di chitarre ed accessori per chitarra. Il marchio delle chitarre prodotte porta lo stesso nome. Fernandes \u00e8 una casa nata in Giappone nel 1969 costruendo chitarre per il flamenco. Successivamente estese la produzione ad altri tipi di chitarra come la chitarra acustica, chitarra elettrica, chitarra basso, amplificatori ed accessori, tanto da diventare il pi\u00f9 grande costruttore di chitarre in Giappone. Nel corso degli anni settanta divenne il primo costruttore giapponese di copie di chitarre Fender; le sue copie di Stratocaster, in particolare, sono considerate degli strumenti superiori alle Fender Strats del tempo. Fernandes possedeva anche un marchio per le copie di Gibson denominato Burny.\nNonostante l'ampia produzione, Fernandes \u00e8 pi\u00f9 conosciuto negli Stati Uniti per il suo sistema Sustainer, che usa l'elettromagnetismo per far vibrare una corda per un tempo indefinito, mentre l'esecutore continua a suonare altre corde. Diversamente dal simile e-bow, esso pu\u00f2 essere usato con un plettro normale. Fernandes ha installato numerosi \"Sustainers\" su chitarre costruite da altri fabbricanti. Questo sistema \u00e8 usato da artisti come Matthew Bellamy dei Muse e di Steve Vai.\nFernandes continua a costruire chitarre che coprono l'intera gamma di questo strumento dalle pi\u00f9 semplici a strumenti di grande qualit\u00e0."}
{"id": "2094621", "revid": "1543377", "url": "https://it.wikipedia.org/wiki?curid=2094621", "title": "Gibson Technology", "text": "La Gibson Technology (sino al 2014 \"Zytek Engineering\") \u00e8 un'azienda automobilistica inglese che produce motori e telai per vetture da competizione, sia di categoria monoposto che prototipi della Le Mans Series.\nFu fondata nel 1981 da Bill Gibson con base a Fradley and Repton, nel Regno Unito. Esso era divisa in due divisione \"Zytek Automotive\"', basata a Fradley, Staffordshire e la \"Zytek Engineering\", bastata a Repton, Derbyshire. La prima nel 2014 fu ceduta alla compagnia tedesca Continental AG mentre la seconda specializzata nel ramo delle vetture e motori da competizione rimase in possesso di Gibson e rinominata Gibson Technology.\nDal 1999 al 2005 fornisce i motori per la Formula 3000 Internazionale, accumulando soltanto due rotture in tutte le sei stagioni. Nel 2005 presenta la sua candidatura per fornire telaio e motore alla nascente GP2 ma viene sconfitta dalla Dallara. Da allora si cimenta nei prototipi costruendo telai. Nel 2008 porta in pista la prima vettura a doppia alimentazione dotata di Kers alla Petit Le Mans. Nel 2011 una Zytek Z11SN schierata dal team Greaves Motorsport vince la classe LMP2 alla 24 ore di Le Mans e nel campionato LMS. Inoltre conquista il titolo team e costruttori nella classe LMP2 dell'ILMC.,\nLa vettura, ribattezza Gibson 015S , ha condotto la Greaves Motorsport alla vittoria nell'edizione 2015 dell'European Le Mans Series, e il team Jota Sport in quella del 2016, prima di essere dismessa per i cambi regolamentari.\nDal 2009 il propulsore 3 litri Zytek equipaggia le Osella FA30 che gareggiano nelle cronoscalate di tutta Europa e con cui il pilota italiano Simone Faggioli ha conquistato cinque campionati europei e quattro titoli italiani. Dal 2016 equipaggia il Team Blue City Motorsport, montata su telaio ufficiale Osella e guidata da Christian Merli, plurivincitore degli ultimi campionati Europei CEM.\nA partire dal 2016 la Gibson \u00e8 diventata l'unico fornitore di motori per la classe LMP2 con un 4,2 litri V8 da 600 cv"}
{"id": "2094623", "revid": "697352", "url": "https://it.wikipedia.org/wiki?curid=2094623", "title": "Chiesa di San Pantaleone", "text": ""}
{"id": "2094636", "revid": "2011865", "url": "https://it.wikipedia.org/wiki?curid=2094636", "title": "Gigi Proietti Globe Theatre", "text": "Il Gigi Proietti Globe Theatre Silvano Toti (precedentemente Silvano Toti Globe Theatre) \u00e8 un teatro shakespeariano di Roma, fedele replica del Globe Theatre di Londra, il pi\u00f9 famoso teatro del periodo elisabettiano.\nStoria.\nLa struttura fu costruita nel 2003, in tre mesi di lavori, all'interno dei giardini di Villa Borghese, che in quell'anno festeggiava i 100 anni come parco cittadino. La struttura fu realizzata dal comune di Roma sulla base di un'idea iniziale di Gigi Proietti e grazie ai finanziamenti della Fondazione Silvano Toti, associazione creata dalla famiglia Toti in memoria del mecenate e imprenditore Silvano Toti.\nDel Globe esiste una precedente ricostruzione, realizzata a Londra del 1997 nelle vicinanze del sito in cui si ergeva il teatro originale. Le ricostruzioni presentano varie differenze e nessuna delle due pu\u00f2 dirsi la copia fedele del teatro originale, di cui non sono stati tramandati i progetti. Il teatro \u00e8 stato inaugurato, nel 2003, con lo spettacolo \"Romeo e Giulietta\" diretto da Gigi Proietti. L'attore romano \u00e8 stato direttore artistico del teatro per 17 anni, dalla sua inaugurazione fino alla sua scomparsa, nel 2020. Negli anni sono andate in scena tragedie e commedie elisabettiane, che hanno riscosso grande successo soprattutto nel pubblico giovanile, tra le quali \"Romeo e Giulietta, Pene d\u2019amor perdute, Otello, Riccardo III, Molto rumore per nulla, Sogno di una notte di mezza estate, Re Lear, Il mercante di Venezia, La bisbetica domata\" e \"La tempesta.\"\nIl 3 novembre 2020, la sindaca di Roma Virginia Raggi e la Fondazione Silvano Toti hanno dichiarato di voler intitolare il teatro anche a Gigi Proietti, scomparso il giorno precedente.\nIl 14 aprile 2021 il teatro viene occupato.\nDescrizione.\nIl teatro, di forma circolare, rispetta la forma dell'originale londinese, con il palcoscenico coperto che si protende verso l'area del pubblico scoperta e circondata dai palchi su tre livelli ed \u00e8 interamente in legno di rovere, proveniente da foreste gestite e riforestate. La platea ospita il pubblico in piedi (fino a 415 spettatori) e dalla stessa \u00e8 possibile raggiungere i palchi, su tre livelli e collegati tra loro attraverso delle passarelle. La capienza totale del teatro \u00e8 di 1206 posti.\nLa pavimentazione \u00e8 stata realizzata in blocchi di tufo posati a secco, che danno un'impressione di terra battuta. La sua altezza \u00e8 di 10 metri, con un diametro interno di 23 metri ed esterno di 33 metri. La sua circonferenza esterna \u00e8 di 100 metri e il tetto rivestito da scandole di rame.\nArchivio.\nNel 2020 \u00e8 stato inaugurato l\u2019Archivio \"Gigi Proietti Globe Theatre\", nato dalla collaborazione fra la Politeama Srl, che detiene la gestione artistica esclusiva del teatro, e il Dipartimento di Lingue, Letterature e Culture Straniere dell\u2019Universit\u00e0 Roma Tre. Il catalogo dell'archivio \u00e8 disponibile online e per ogni spettacolo, dalla prima stagione del 2003, l\u2019Archivio raccoglie in forma digitale registrazioni filmate integrali, fotografie, bozzetti, note di regia, rassegne stampa, studi critici e interviste, consentendo cos\u00ec di conservare la memoria dei progetti del teatro."}
{"id": "2094638", "revid": "16758", "url": "https://it.wikipedia.org/wiki?curid=2094638", "title": "Alois Durnwalder", "text": ""}
{"id": "2094639", "revid": "1888309", "url": "https://it.wikipedia.org/wiki?curid=2094639", "title": "Museo di belle arti di Siviglia", "text": "Il Museo di belle arti di Siviglia \u00e8 il museo pi\u00f9 importante dell'Andalusia a Siviglia, e, per qualit\u00e0 e quantit\u00e0 delle opere conservate, il secondo pi\u00f9 importante della Spagna, almeno nell'ambito dei pittori nazionali. \nStoria e descrizione.\nIstituito come Museo de Bellas Artes di Siviglia nel settembre dell'anno 1835, venne inaugurato ufficialmente nel 1841. \n\u00c8 ubicato nel Seicentesco palazzo che un tempo ospitava il Convento de la Merced, in Plaza del Museo, dominata da un'imponente scultura dedicata a Bartolom\u00e9 Esteban Murillo. Il museo offre un ampio panorama della pittura barocca sivigliana, specialmente di artisti come Zurbar\u00e1n, Murillo e Vald\u00e9s Leal.\nCollezioni.\nIl nucleo primitivo del museo comprendeva opere provenienti dai conventi e monasteri soppressi dal governo liberale di Mendiz\u00e1bal.\n\u00c8 a partire dal XX secolo che le collezioni del museo iniziarono ad arricchirsi di capolavori e di opere prestigiose, grazie soprattutto alle donazioni di collezionisti d'arte.\nLa collezione attuale ospita opere di grandi pittori spagnoli come Murillo, Vel\u00e1zquez, Zurbar\u00e1n, Vald\u00e9s Leal, Lucas Vald\u00e9s, Gonzalo Bilbao, Valeriano B\u00e9cquer, Eugenio Hermoso e altri pittori di scuola sivigliana e mondiale come Lucas Cranach e Martin de Vos.\nL'organizzazione attuale del museo che \u00e8 composta da 14 sale \u00e8 la seguente:\n\u00c8 considerata la seconda pinacoteca della Spagna, subito dopo il Museo del Prado di Madrid."}
{"id": "2094643", "revid": "1305772", "url": "https://it.wikipedia.org/wiki?curid=2094643", "title": "Lozoya (fiume)", "text": "Il Lozoya \u00e8 un affluente del Jarama (che a sua volta \u00e8 tributario del Tago), che attraversa trasversalmente la Comunit\u00e0 di Madrid (Spagna), nella sua parte settentrionale, formando la valle omonima.\nQuesto fiume, la cui sorgente si trova nel Parco naturale del Pe\u00f1alara (nel versante madrileno della Sierra de Guadarrama), dove si trovano le montagne pi\u00f9 alte della regione, \u00e8 il principale fornitore di acqua potabile della provincia. La sua acqua \u00e8 considerata come una di migliore qualit\u00e0 per il consumo umano in Spagna.\nLungo i 91\u00a0km del suo corso sono stati ricavati cinque laghi artificiali. Il bacino principale, il lago di El Atazar, \u00e8 quello di maggior capacit\u00e0 della regione.\nIl suo bacino coincide con la comarca della Sierra Norte, che ha una superficie di 1.265\u00a0km\u00b2. Il fiume forma la Valle del Lozoya, la pi\u00f9 estesa della Sierra de Guadarrama, dove \u00e8 situato il comune di Lozoya, che d\u00e0 nome al fiume.\nCorso.\nNel tratto iniziale, dove raccoglie le acque della Laguna de Pe\u00f1alara (nel territorio comunale di Rascafr\u00eda), il fiume prende il nome di Angostura. Comincia ad essere identificato come Lozoya quando si unisce ai ruscelli di Cerradillas e Guarramillas. Da sinistra riceve le acque del Pe\u00f1alara, che scorre nelle antiche morene del ghiacciaio del Pe\u00f1alara.\nScorre in direzione ovest-est, a differenza della maggior parte dei fiumi della Comunit\u00e0 di Madrid, che scorrono da nord a sud. Il fiume inizialmente attraversa la fossa tettonica compresa tra la sierra de la Cuerda Larga ed i Monti Carpetani, nella zona conosciuta come Valle Alto del Lozoya, dove passa vicino alla certosa di Santa Mar\u00eda de El Paular, a Rascafr\u00eda. All'altezza della certosa \u00e8 attraversato dal \"Puente del Perd\u00f3n\", il cui aspetto attuale risale al XVIII secolo.\nSuccessivamente raggiunge Pinilla del Valle e Lozoya, dove si trova la prima diga, quella del lago di Pinilla, a cui tributa anche il r\u00edo Grande de Horcajo, che nasce a Somosierra. Ad esso seguono, pi\u00f9 a valle, il lago di Riosequillo, nel Valle Medio del Lozoya, ed il lago di Puentes Viejas, il primo dei tre nel Valle Bajo del Lozoya. Al termine di quest'ultimo bacino si trova Buitrago del Lozoya, la cui cinta muraria fu costruita nell'Alto medioevo, in uno dei suoi meandri. Buitrago \u00e8 la localit\u00e0 pi\u00f9 importante tra quelle attraversate dal fiume.\nI laghi di El Villar e di El Atazar si trovano poco pi\u00f9 a valle. A questa altezza riceve le acque del r\u00edo de la Puebla, che prende il nome dal comune di Puebla de la Sierra. Essendo il lago di El Atazar la principale fonte di approvvigionamento idrico per Madrid, la preservazione della qualit\u00e0 dell'acqua \u00e8 un obiettivo prioritario, che ha portato ad un controllo stretto dell'uso del territorio che lo circonda, tra cui sovvenzioni ai paesi circostanti per limitare l'impatto socioeconomico delle attivit\u00e0 produttive.\nNel suo basso corso si trova l'antica diga di Pont\u00f3n de la Oliva, attualmente in desuso, la prima delle grandi infrastrutture di ingegneria idraulica costruite sul Lozoya (fu progettata nel 1848 e i lavori iniziarono nel 1851). Il Lozoya sbocca nel Jarama, nelle vicinanze di Patones.\nImportanza storica.\nIl Lozoya fu teatro delle prime opere idrauliche del Canal de Isabel II, a met\u00e0 del XIX secolo, dirette a garantire il rifornimento di acqua alla citt\u00e0 di Madrid, allora in piena espansione demografica. Questo fiume \u00e8 importante per il rifornimento di acqua potabile non solo della capitale, ma di tutta la Comunit\u00e0 di Madrid.\nIl suo bacino comprende l'87% delle risorse idriche della regione. Presenta una capacit\u00e0 di 589 hm\u00b3 e, in termini medi storici, \u00e8 responsabile del 50% del consumo totale della provincia , molto di pi\u00f9 del contributo dei bacini del Guadarrama (132 hm\u00b3) e del Manzanarre (102 hm\u00b3), gli altri pi\u00f9 importanti nella fornitura di acqua potabile. Di fatto, il lago di El Atazar \u00e8 quello di maggiore capacit\u00e0 della regione, con 425,3 hm\u00b3, quasi il quadruplo del lago di Valmayor (124,4 hm\u00b3), sul fiume Aulencia, situato in seconda posizione.\nOltretutto, l'acqua del Lozoya \u00e8 considerata, per la sua qualit\u00e0, una delle migliori di tutta la Spagna, a causa del materiale granitico della sorgente e del letto, che impediscono la filtrazione di residui. Uno studio realizzato dalla Organizaci\u00f3n de Consumidores y Usuarios (Organizzazione dei consumatori e degli utenti, OCU), nel 1993, la giudica come quella di migliore qualit\u00e0 di tutto il paese per il consumo umano.\nLe costruzioni idrauliche del bacino del Lozoya si utilizzano anche per la produzione di energia idroelettrica. Le infrastrutture costruite nel XIX e XX secolo nella Sierra Norte ebbero enormi conseguenze sull'aspetto fisico della comarca. Considerata la sua rilevanza per la somministrazione di acqua ed elettricit\u00e0 alla Comunit\u00e0 di Madrid, la zona \u00e8 stata poco favorita dal sistema produttivo ed \u00e8 rimasta ai margini dello sviluppo economico regionale, con grossi problemi di spopolamento. Per questi motivi la comarca \u00e8 conosciuta anche come \"Sierra Pobre\".\nIl Lozoya ed il Canal de Isabel II.\nIl Canal de Isabel II, azienda pubblica che gestisce le risorse idriche dei diversi bacini dei fiumi madrileni, nacque per iniziativa della regina Isabella II, come un canale di circa 77\u00a0km, che univa il Lozoya con la citt\u00e0 di Madrid, precisamente con il deposito di calle de Islas Filipinas. La sua costruzione fu approvata dal Consiglio dei ministri, presieduto da Juan Bravo Murillo, nella riunione del 18 giugno 1851. L'11 agosto dello stesso anno si pose la prima pietra della diga del Pont\u00f3n de la Oliva, il bacino di captazione del canale.\nLe opere di questo canale (chiamato anche Canal del Lozoya) furono specialmente complicate. Furono eseguite da 2.000 operai e 1.500 prigionieri, che contarono sull'aiuto di sole 400 bestie da soma e dei loro attrezzi. Durarono cinque anni, tempestati da infortuni: varie epidemie di colera e febbri colpirono gli operai che, oltretutto, dovettero far fronte a frequenti temporali e piene.\nL'arrivo delle acque del Lozoya a Madrid avvenne il 24 giugno 1858, sette anni dopo l'approvazione e due anni dopo la conclusione dei lavori del canale. Si celebr\u00f2 un atto di inaugurazione ufficiale nell'ampia calle de San Bernardo, con la installazione di una fontana monumentale, ampiamente festeggiato dai madrileni. A partire da quel momento, il Lozoya metteva a disposizione della citt\u00e0 di Madrid pi\u00f9 di 200 litri di acqua per abitante al giorno.\nLe acque del Lozoya.\nLe acque del Lozoya derivano dal massiccio del Pe\u00f1alara, da dove scorrono lungo la fossa tettonica di El Paular. A questa origine granitica si deve il basso contenuto in sali e la qualit\u00e0 dell'acqua, apprezzata sin dall'antichit\u00e0 (prima dell'arrivo del Canal de Isabel II a Madrid si poteva comprare come medicinale).\nL'alimentazione in questo tratto del fiume, cos\u00ec come per il Jarama e altri suoi affluenti, \u00e8 di origine pluviale, ricevendo i maggiori apporti in primavera e autunno. Al riguardo, \u00e8 importante ricordare l'importanza della copertura vegetale nella ritenzione idrica e nella circolazione sotterranea. In particolare, il cervino e la ginestra delle zone alte hanno un ruolo importantissimo nella regolazione degli apporti ai fiumi.\nL'origine del fiume condiziona anche il tipo di sedimenti che trasporta: l'alternarsi di graniti e gneiss produce sabbie di quarzo al decomporsi del resto dei minerali, per cui questo tipo di sedimento \u00e8 caratteristico di questo fiume, cos\u00ec come del Manzanarre (altro tributario del Jarama, che nasce nel versante sud del Guarramillas, nel Ventisquero de la Condesa e attraversa il massiccio granitico di La Pedriza ed il \"pedimento arc\u00f3sico\" fino a Madrid).\nAl contrario, il Jarama deriva da terreni metamorfici, da cui arrivano blocchi di quarzite fino a 25\u00a0cm. La presenza di questo tipo di depositi nel letto del Jarama \u00e8 il motivo del grande interesse economico come fonte di materiali da costruzione.\nLa faglia di Somosierra, con un salto di quasi 1.500 metri, separa i terreni granitici e di gneiss a ovest (in cui scorrono il Lozoya ed il Manzanarre), dagli scisti e quarziti ad est (che formano il bacino di drenaggio del Jarama)."}
{"id": "2094645", "revid": "196390", "url": "https://it.wikipedia.org/wiki?curid=2094645", "title": "Repubblica Socialista Federata di Bosnia ed Erzegovina", "text": ""}
{"id": "2094648", "revid": "161374", "url": "https://it.wikipedia.org/wiki?curid=2094648", "title": "Velogx Audi", "text": ""}
{"id": "2094650", "revid": "399", "url": "https://it.wikipedia.org/wiki?curid=2094650", "title": "Bretelle", "text": "Le bretelle sono due fasce di tessuto o cuoio che sostengono i pantaloni, agganciandosi ad essi davanti e dietro e passando sopra le spalle dell'indossatore. Spesso le bretelle sono elasticizzate per permettersi di allungarsi ed adattarsi a qualsiasi tipo di corporatura. Tradizionalmente le bretelle sono parallele sul davanti e si intrecciano ad \"X\" dietro oppure si uniscono a forma di \"Y\". Esse si agganciano ai pantaloni tramite fibbie, bottoni o morsetti.\nStoria.\nLe bretelle, in varie forme e varianti, esistono da circa 300 anni. Compaiono per la prima volta durante la rivoluzione francese ed erano usate per sorreggere i pantaloni lunghi privi di bottoni. \nLa bretella \u00e8 la singola fascia di tessuto o cuoio che sostiene i pantaloni, i modelli attuali sono stati inventati nel 1822 da Albert Thurston, e sono state adottate nella moda fra la seconda met\u00e0 del diciannovesimo e l'inizio del ventesimo secolo. La popolarit\u00e0 delle bretelle scem\u00f2 durante la prima guerra mondiale, anche per via del fatto che gli uomini si abituarono alla cintura della divisa, e le bretelle rimasero confinate ad essere una specie di biancheria intima indossata al di sotto della camicia o della giacca, e comunque non mostrabile in pubblico. Le bretelle ritornarono in voga nel corso degli anni quaranta, anche se non sostituirono mai del tutto la popolarit\u00e0 della cintura.\nIn epoca contemporanea sono accostate all'abbigliamento del movimento casual e molto usate tra gli skinhead."}
{"id": "2094656", "revid": "124690287", "url": "https://it.wikipedia.org/wiki?curid=2094656", "title": "Pescarolo", "text": ""}
{"id": "2094657", "revid": "260676", "url": "https://it.wikipedia.org/wiki?curid=2094657", "title": "Destino di Urza", "text": "Destino di Urza (\"Urza's Destiny\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 7 giugno 1999, \u00e8 il terzo e ultimo set del \"blocco di Urza\", che comprende anche \"Saga di Urza\" ed \"Eredit\u00e0 di Urza\".\nCaratteristiche.\n\"Destino di Urza\" \u00e8 composta da 143 carte, stampate a bordo nero, cos\u00ec ripartite:\nIl simbolo dell'espansione \u00e8 una boccetta da chimico, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\n\"Destino di Urza\" \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\n\"Destino di Urza\" fu presentata in tutto il mondo durante i tornei di prerelease il 29 maggio 1999, in quell'occasione venne distribuita una speciale carta olografica promozionale: il \"Falso Profeta\".\nL'unica carta ristampata da precedenti sono i \"Ratti Famelici\" (presente nell'espansione \"Invasione\", nei set introduttivi \"Portal Seconda Era\" e \"Starter 1999\" e nei set base dall\"'Ottava Edizione\" alla \"Decima Edizione\" comprese).\nNovit\u00e0.\nIn questo set, contrariamente a quanto avviene di solito, non sono presentate nuove abilit\u00e0 delle carte, vengono invece ulteriormente sviluppate le meccaniche dei due set precedenti, come le abilit\u00e0 \"Eco\" e \"Ciclo\".\nNonostante questo \"Destino di Urza\" presenta molti cambiamenti rispetto ai set che l'hanno preceduta, soprattutto per quanto riguarda i testi delle carte. Infatti \u00e8 la prima espansione a essere stampata dopo l'uscita della \"Sesta Edizione\" del set base, che ha notevolmente modificato le regole del gioco."}
{"id": "2094664", "revid": "224230", "url": "https://it.wikipedia.org/wiki?curid=2094664", "title": "Amici vitia si feras, facias tua", "text": "\u00abAmici vitia si feras, facias tua\u00bb \u00e8 una locuzione latina la cui traduzione italiana \u00e8: \"\u00abSe sopporti i vizi dell'amico (senza correggerli), li fai tuoi\u00bb\".\nLa frase \u00e8 una delle massime dello scrittore latino Publilio Siro ed \u00e8 contenuta in \"Publilii Syri Sententiae\", una raccolta tramandata in et\u00e0 imperiale di circa settecento massime di un solo verso, di carattere prettamente sentenzioso, attribuite a Publilio Siro."}
{"id": "2094665", "revid": "116148302", "url": "https://it.wikipedia.org/wiki?curid=2094665", "title": "Takahiro Sunada", "text": " "}
{"id": "2094674", "revid": "729019", "url": "https://it.wikipedia.org/wiki?curid=2094674", "title": "Coppa Europa di sci alpino 2000", "text": "La Coppa Europa di sci alpino 2000 fu la 29\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 7 dicembre 1999 a Valloire, in Francia, e si concluse il 19 marzo 2000 a See, in Austria; furono disputate 33 gare (6 discese libere, 8 supergiganti, 9 slalom giganti, 10 slalom speciali), in 17 diverse localit\u00e0. L'austriaco Christoph Gruber si aggiudic\u00f2 la classifica generale; l'italiano Ivan Bormolini vinse quella di discesa libera, l'austriaco Patrick Wirth quella di supergigante, il francese Rapha\u00ebl Burtin quella di slalom gigante e l'austriaco Mario Matt quella di slalom speciale. L'austriaco Michael Walchhofer era il detentore uscente della Coppa generale.\nLa stagione femminile inizi\u00f2 il 7 dicembre 1999 a Haute-Nendaz, in Svizzera, e si concluse il 15 marzo 2000 a See, in Austria; furono disputate 33 gare (8 discese libere, 7 supergiganti, 9 slalom giganti, 9 slalom speciali), in 16 diverse localit\u00e0. L'austriaca Selina Heregger si aggiudic\u00f2 sia la classifica generale, sia quella di slalom gigante; la sua connazionale Kerstin Reisenhofer vinse quella di discesa libera, la svizzera Corinne Imlig quella di supergigante e l'italiana Emma Pezzedi quella di slalom speciale. L'austriaca Silvia Berger era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale"}
{"id": "2094677", "revid": "254182", "url": "https://it.wikipedia.org/wiki?curid=2094677", "title": "Avoledo", "text": ""}
{"id": "2094680", "revid": "260676", "url": "https://it.wikipedia.org/wiki?curid=2094680", "title": "Ravnica", "text": ""}
{"id": "2094697", "revid": "1516566", "url": "https://it.wikipedia.org/wiki?curid=2094697", "title": "HMS Ajax", "text": "Otto navi da guerra della Royal Navy britannica hanno portato il nome di HMS \"Ajax\", dall'eroe mitologico Aiace Telamonio."}
{"id": "2094703", "revid": "1005847", "url": "https://it.wikipedia.org/wiki?curid=2094703", "title": "Attentati di Mumbai", "text": ""}
{"id": "2094705", "revid": "300067", "url": "https://it.wikipedia.org/wiki?curid=2094705", "title": "Gary Bradds", "text": ""}
{"id": "2094706", "revid": "767487", "url": "https://it.wikipedia.org/wiki?curid=2094706", "title": "Alex Lundqvist", "text": "Carriera.\nComincia la propria carriera nell'estate del 1994 quando incontra il fotografo Bruce Weber, e Sean Patterson, agente della prestigiosa agenzia di moda \"Wilhelmina\", con il quale realizza un servizio fotografico. Grazie a ci\u00f2 Ludqvsist viene scelto da Versace, che lo vuole, insieme a Helena Christensen, per una campagna pubblicitaria internazionale della azienda, che fa conoscere il volto del modello in tutto il mondo.\nSeguono campagne pubblicitarie per Lagerfeld e per Guess? (insieme a Laetitia Casta e Valeria Mazza), oltre che copertine per importanti riviste di moda come \"GQ\", \"Playgirl\", \"Elle\", \"L'Uomo Vogue\", e \"Top Model\". Inoltre ha partecipato al video di Fergie \"Clumsy\" ed ha recitato nel film TV francese \"Total Romance\" del 2002.\n\u00c8 un giocatore professionista di paintball."}
{"id": "2094707", "revid": "216538", "url": "https://it.wikipedia.org/wiki?curid=2094707", "title": "Don Vito Cascio Ferro", "text": ""}
{"id": "2094713", "revid": "287204", "url": "https://it.wikipedia.org/wiki?curid=2094713", "title": "Massimo Mollica", "text": "\u00c8 noto essenzialmente per la sua interpretazione di \"Don Vito Cascio Ferro\" nello sceneggiato televisivo \"Joe Petrosino\" che la Rai trasmise nel 1972, per la regia di Daniele D'Anza, interpretato insieme al concittadino Adolfo Celi. Il grande successo dello sceneggiato lo port\u00f2 a partecipare come ospite d'onore a Canzonissima condotto da Pippo Baudo e Loretta Goggi, nella puntata in cui era ospite anche Mariangela Melato. \u00c8 considerato come uno dei pi\u00f9 sensibili e intensi interpreti del teatro di Pirandello, di cui fu attento studioso e biografo, oltre che regista e attore principale di messe in scena pirandelliane nei massimi teatri italiani (Liol\u00e0, Il berretto a sonagli, Sei personaggi in cerca d'autore, Pensaci, Giacomino).\nBiografia.\nDa attore teatrale, Mollica ha debuttato da ragazzo, sotto la guida del regista Cutrufelli. Apprezzato regista teatrale, va ricordata la sua regia e interpretazione del pirandelliano \"Liol\u00e0\", spettacolo che ebbe numerose repliche. Fu anche il primo a portare in scena Il Bell'Antonio di Brancati (nella versione rivisitata, che Mollica concord\u00f2 con la Proclemer, vedova di Brancati) e a interpretare Il Re muore di Ionesco davanti al suo autore in una recita a Catania nel 1972. Ha legato il suo nome alla riscoperta e alla messa in scena al teatro greco di Tindari della traduzione in lingua siciliana della versione di Pirandello del Ciclope di Euripide (U Ciclupi diretto da Camilleri), del Glauco di Morselli e della commedia siciliana \"Ccu i' nguanti gialli\" di Pirandello. \u00c8 stato direttore della \"Compagnia Stabile di Prosa\" di Messina,da lui stesso fondata nel 1965. Ha fondato e diretto diversi teatri di Messina (Ridottissimo,San Carlino, Pirandello, Teatro di Campagna), ha inaugurato il teatro in Fiera di Messina con una regia di Camilleri (1977) ed \u00e8 stato direttore artistico del teatro Parioli di Roma. Nella stagione teatrale 2008-2009 \u00e8 impegnato nello spettacolo \"Il berretto a sonagli\" e nella commedia \"Pensaci, Giacomino!\", entrambi di Luigi Pirandello al \"Teatro Lelio\" di Palermo. Gli ultimi spettacoli degli anni novanta e duemila, portati in scena al Teatro Pirandello e al Teatro di Campagna, hanno avuto come prima attrice Giovanna Battaglia, con cui ha interpretato opere di Nicolaj, De Benedetti, Pirandello, Ionesco, Brancati. Mollica fu protagonista anche di recital teatrali in diverse rassegne culturali, tra cui sei edizioni della Rassegna Teatro popolare al Teatro Tenda di piazza Mancini di Roma.\nTelevisione.\nHa partecipato anche agli sceneggiati e film-tv: La Contessa Lara, Il Vendicatore, Domenica di Ferragosto e La mano sugli occhi di P.Passalacqua (tratto dal romanzo di Camilleri Il corso delle cose, trasmesso da RAi2 dal 21/9 al 28/9/1979, dove interpreta il maresciallo Corbo, antesignano del commissario Montalbano) e Gioco di societ\u00e0 di N.Loy.\nAltre opere.\n\u00c8 autore di alcuni libri e dischi (Rime d'amore, Leggende d'amore della mia terra, Concerto di poesia, I Madrigali, etc.)\nRiconoscimenti.\nHa ricevuto diversi premi per la sua attivit\u00e0 artistica e culturale: nel 1974 il Premio Centro Studi La Ghibellina di Firenze; nel 1981 il Premio Chianciano della critica radiotelevisiva per la migliore trasmissione culturale dell'anno (Mastro Don Gesualdo, 35 puntate su Radio 2); nel 1986 il Premio Eleonora Duse ad Asolo per la regia de Il Berretto a sonagli; nel 1987 \u00e8 stato insignito del premio Re D'argento Dagala del Re a Santa Venerina. Nel 2007 \u00e8 stato insignito del premio Giomi Citt\u00e0 di Messina. Nel 2012 ha ricevuto il Premio Antonello da Messina (promosso dall'Associazione omonima con sede a Roma) e il premio Poesia da Contatto alla carriera.."}
{"id": "2094714", "revid": "1865216", "url": "https://it.wikipedia.org/wiki?curid=2094714", "title": "Carlo Giuseppe Bonaparte", "text": "Pronipote di Napoleone I, fond\u00f2 l'FBI il 26 luglio 1908. Fu membro del governo federale degli Stati Uniti d'America sotto il presidente Theodore Roosevelt, prima come ministro della marina e poi come ministro della giustizia (\"Attorney General of the United States\").\nBiografia.\nOrigini e formazione.\nSecondo figlio di Girolamo Napoleone Bonaparte e di Susan May Williams, si laure\u00f2 all'universit\u00e0 di Harvard prima, ed alla corrispondente \"School of Law\", della quale sar\u00e0 in futuro supervisore, poi. Esercit\u00f2 la professione forense a Baltimora e divenne un esponente in vista del movimento riformatore sia a livello locale che nazionale.\nIl 1\u00ba settembre 1875 spos\u00f2 Ellen Channing Day (1852-1924), figlia del procuratore Thomas Mills Day e di Ellen Cornelia (Jones) Pomeroy. Dal matrimonio non nacquero figli.\nLa carriera politica.\nDivenne membro del \"Consiglio dei Commissari per gli Indiani d'America\" dal 1902 al 1904, presidente della lega per la riforma del servizio civile nazionale nello stesso anno e quindi fiduciario dell'universit\u00e0 cattolica degli Stati Uniti d'America.\nNel 1905 il presidente Theodore Roosevelt lo nomin\u00f2 ministro della marina. Dal 1906 fino alla fine della presidenza di Roosevelt fu ministro della giustizia (\"United States Attorney General\").\nFu molto attivo nel perseguire i \"trust\" e si deve a lui la stroncatura del monopolio del tabacco. Nel 1908 fond\u00f2 il BOI (\"Bureau of Investigation\"), che diverr\u00e0 poi il famoso FBI. Fu uno dei fondatori della lega municipale nazionale, della quale fu presidente dal 1903 al 1910.\nLa morte.\nCarlo Giuseppe Bonaparte mor\u00ec nel 1921 della malattia nota come \"corea di Sydenham\". La sua salma fu inumata al Loudon Park Cemetery di Baltimora.\nDiscendenza.\n Carlo Maria Buonaparte (1746-1785) spos\u00f2 Maria Letizia Ramolino (1750-1836)\n \u2514\u2500\u2500&gt;Giuseppe Bonaparte (1768-1844)\n \u2514\u2500\u2500&gt;Napoleone Bonaparte (1769-1821), 1\u00ba Imperatore dei Francesi\n \u2514\u2500\u2500&gt;Luciano Bonaparte (1775-1840)\n \u2514\u2500\u2500&gt;Elisa Bonaparte (1777-1820)\n \u2514\u2500\u2500&gt;Luigi Bonaparte (1778-1846)\n \u2514\u2500\u2500&gt;Paolina Bonaparte (1780-1825)\n \u2514\u2500\u2500&gt;Carolina Bonaparte (1782-1839)\n \u2514\u2500\u2500&gt;Girolamo Bonaparte (1784-1860) da Elizabeth Patterson Bonaparte (1785-1879):\n \u2514\u2500\u2500&gt; Girolamo Napoleone Bonaparte (1805-1870) che spos\u00f2 Susan May Wiliams (1812-1881)\n \u251c\u2500\u2500&gt;Girolamo Napoleone Bonaparte II (1830-1893)\n \u2514\u2500\u2500&gt; Carlo Giuseppe Bonaparte (1851-1921)\nBibliografia.\nin inglese:"}
{"id": "2094719", "revid": "116944", "url": "https://it.wikipedia.org/wiki?curid=2094719", "title": "Leopoldo Giovanni di Borbone-Napoli", "text": ""}
{"id": "2094721", "revid": "486946", "url": "https://it.wikipedia.org/wiki?curid=2094721", "title": "Apocrife", "text": ""}
{"id": "2094722", "revid": "91475", "url": "https://it.wikipedia.org/wiki?curid=2094722", "title": "Mycobacteriaceae", "text": ""}
{"id": "2094734", "revid": "104458", "url": "https://it.wikipedia.org/wiki?curid=2094734", "title": "Ivan Bormolini", "text": " Specialista dello slalom gigante, colse anche qualche piazzamento nelle prove veloci.\nBiografia.\nBormolini, originario di Livigno, esord\u00ec in campo internazionale ai Mondiali juniores di Zinal 1990: nell'edizione successiva, Geilo/Hemsedal 1991, si aggiudic\u00f2 la medaglia d'oro nella discesa libera e quella d'argento nella combinata, sfiorando la medaglia anche nello slalom gigante (4\u00ba). Ottenne il primo piazzamento di rilievo in Coppa del Mondo il 30 dicembre 1993, nello slalom gigante di S\u00f6lden, dove arriv\u00f2 13\u00ba; a Sestriere 1997, sua prima presenza iridata, si classific\u00f2 12\u00ba nello slalom gigante e 11\u00ba nella combinata.\nOttenne il miglior piazzamento in Coppa del Mondo il 5 gennaio 1999, 12\u00ba nello slalom gigante di Kranjska Gora, e ai successivi Mondiali di Vail/Beaver Creek 1999 fu 10\u00ba nella combinata e non concluse lo slalom gigante. Nel corso degli anni altern\u00f2 le partecipazioni alla Coppa del Mondo a quelle in circuiti minori; in Coppa Europa conquist\u00f2 l'ultima vittoria il 1\u00ba febbraio 2000 a Garmisch-Partenkirchen in discesa libera e l'ultimo podio il 3 marzo successivo al Passo del Tonale nella medesima specialit\u00e0 (3\u00ba) e in quella stagione 1999-2000 arriv\u00f2 2\u00ba nella classifica generale e vinse quella di discesa libera.\nL'atleta valtellinese rimase nel giro del massimo circuito internazionale fino al 2001, quando prese parte alla sua ultima gara in Coppa del Mondo, il 28 gennaio a Garmisch-Partenkirchen in supergigante (20\u00ba), e partecip\u00f2 alla sua ultima rassegna iridata: a Sankt Anton am Arlberg 2001 si piazz\u00f2 25\u00ba nel supergigante e non complet\u00f2 la combinata. In seguito prese ancora saltuariamente parte a gare FIS fino al ritiro, nel gennaio del 2002.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nGS = slalom gigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "2094744", "revid": "767487", "url": "https://it.wikipedia.org/wiki?curid=2094744", "title": "Mel Gibson (cestista)", "text": ""}
{"id": "2094746", "revid": "124034256", "url": "https://it.wikipedia.org/wiki?curid=2094746", "title": "Teatro Traiano", "text": "Il Teatro Traiano di Civitavecchia (RM) si trova in Corso Centocelle ed \u00e8 il principale teatro della citt\u00e0, costruito nella prima met\u00e0 del XIX secolo, e inaugurato il 4 maggio 1844. \u00c8 situato tra \u2018'Corso Centocelle \u2018' a sud e \u2018'Via Traiana'\u2019 a nord, davanti al settecentesco \u2018'Palazzo del Quartierone'\u2019 che ospitava al tempo la guarnigione militare di stanza nella citt\u00e0 tirrenica, ed oggi sede del Comando della Guardia di Finanza;\nfu chiamato Traiano in onore dell'imperatore fondatore della citt\u00e0 tirrenica.\nStoria.\nCivitavecchia ebbe la prima costruzione teatrale permanente nel 1786, l'edificio in questione, che venne realizzato nella parte centrale e storica della citt\u00e0, venne chiamato Minnozzi, dal nome del suo progettista e costruttore. Pur essendo un luogo molto frequentato, il teatro risultava scomodo e poco pratico; oltretutto la struttura era completamente in legno, il che avrebbe potuto causare incendi.\nPer questi motivi si decise di realizzare un edificio pi\u00f9 sicuro e definitivo, costruito dall'architetto Antonio De Rossi con finanziamenti comunali e con i guadagni ricavati dalla vendita dei palchi ai cittadini; ad esso fu dato il nome di Teatro Traiano in onore dell'imperatore romano che fond\u00f2 la citt\u00e0.\n\u00c8 lo storico Vincenzo Annovazzi che ci informa della decisione, in occasione della venuta di Papa Gregorio XVI il 20 maggio del 1835, di sostituire il vecchio Teatro Minozzi con uno nuovo.\nLa visita papale fu un evento eccezionale per la comunit\u00e0 civitavecchiese, l'occasione di chiedere al Pontefice numerosi interventi per migliorare l'aspetto della citt\u00e0.\nIl documento in cui si parla per la prima volta di un progetto per la costruzione del Teatro Traiano \u00e8 contenuto in uno dei registri dei Consigli Comunali, datato 1837-1843, conservati presso l'Archivio Storico di Civitavecchia: si tratta di un atto consiliare che porta la data dell'11 giugno 1838.\nNell'atto si parla di un progetto di costruzione di un nuovo teatro, presentato dal Delegato Apostolico con un suo dispaccio inviato alla Magistratura di Civitavecchia, accompagnato da un indirizzo di Benedetto Blasi (autore del progetto, uomo in vista in quegli anni, consigliere di Civitavecchia, membro della Camera di Commercio di Roma che tanta parte ebbe nelle vicende del teatro locale), dalle obbligazioni degli acquirenti dei palchi.\nCos\u00ec lo descrive l'Annovazzi:\n\u201cLa figura di perfetto ferro di cavallo lo rende armonico a sufficienza, e la sua ampiezza \u00e8 tale da poter contenere mille spettatori; il grande sipario dipinto maestrevolmente ad olio dal chiaro professor Podesti rappresenta uno de' pi\u00f9 belli fatti dell'istorie di Civitavecchia, quando cio\u00e8 l'imperatore Traiano gettava le fondamenta del porto, ed offeriva sul lido stesso un sacrificio a Nettuno. Insomma il nuovo Teatro Traiano \u00e8 stato meritatamente applaudito da valenti architetti, e non lascia a desiderare che un palco scenico pi\u00f9 spazioso, ciocch\u00e9 per\u00f2 \u00e8 impossibile nei limiti dall'area sulla quale \u00e8 costruito il Teatro\u201d.\nFinalmente nella seduta del Consiglio Comunale del 13 giugno 1843 si decise di aprire il nuovo teatro. Fu inaugurato il 4 maggio del 1844 con la prima opera lirica \"Eustogia da Romano\" di Gaetano Donizetti.\nLa sua struttura era tipica dell'epoca, con un'ampia platea, quattro ordini di palchi ognuno dei quali ne conteneva ben ventitr\u00e9, e un grande loggione che li dominava. Tre erano gli ingressi, uno per accedere alla sala de teatro, un altro per il botteghino e il terzo per accedere ad un comodo punto ristoro nello stesso edificio.\nIn linea con quello che accadeva nella maggior parte dei teatri ottocenteschi, il Teatro Traiano era stato dotato di un magnifico sipario che, salvato dalle distruzioni dell'ultimo conflitto bellico, \u00e8 andato perso nel dopoguerra. Dipinto ad olio dal pittore anconetano Vincenzo Podesti, fratello del pi\u00f9 noto Francesco, membro dell'Accademia di San Luca; il sipario, da ci\u00f2 che \u00e8 possibile dedurre dall'unica foto rimasta, non si apriva con il sistema a doppia divisione che rientrava ai lati del palcoscenico, ma veniva probabilmente sollevato dal basso verso l'alto: era il classico sipario a ghigliottina o alla tedesca.\nEsso si rifaceva a quella tradizione della pittura storica che nel corso del XIX secolo voleva i sipari dei teatri descrittivi di particolari episodi legati alla storia della citt\u00e0 alla quale appartenevano: il sipario del Teatro Traiano rappresentava infatti il sacrificio che, secondo la leggenda, l'imperatore Traiano aveva offerto a Nettuno durante la costruzione del porto di Centumcellae.\nIl 14 maggio del 1943, poco dopo le 15,20 la citt\u00e0 di Civitavecchia fu bombardata dalle forze aeree americane, subendo grandi danneggiamenti e molte vittime. Il teatro fu distrutto quasi completamente; si salvarono solo la facciata e i locali adiacenti, per il resto fu ricostruito in modo totalmente differente, con una piccola galleria ed una sala che poteva ospitare 1074 spettatori.\nInaugurato nuovamente nel 1948, Il Teatro perse la sua originaria funzione e fu adibito anche a cinema, fino a che non fu chiuso per restauri nel 1978 e riaperto il 29 maggio del 1999 dopo ventuno anni di inattivit\u00e0.\nDati tecnici.\nCapienza e suddivisione dei posti:\nServizi:"}
{"id": "2094764", "revid": "767487", "url": "https://it.wikipedia.org/wiki?curid=2094764", "title": "The Chantays", "text": "The Chantays \u00e8 una band surf rock, divenuta famosa negli anni sessanta per la hit strumentale \"Pipeline\" (1963). Venne fondata nel 1961 per iniziativa di alcuni studenti della Santa Ana High School, in California. Sono stati tra i maggiori esponenti del Surf Rock, tanto da esser stati inclusi nella Rock and Roll Hall of Fame."}
{"id": "2094766", "revid": "1318658", "url": "https://it.wikipedia.org/wiki?curid=2094766", "title": "Talas (Kirghizistan)", "text": "Talas (in chirghiso \u0422\u0430\u043b\u0430\u0441) \u00e8 una citt\u00e0 del Kirghizistan, capoluogo della provincia e del distretto omonimi; \u00e8 sita nell'area nord occidentale del paese, all'interno della valle del Talas, tra due imponenti catene montuose.\nLa citt\u00e0 venne fondata da coloni slavi orientali nel 1877.\nInfrastrutture e trasporti.\nL'economia del posto \u00e8 sempre stata tradizionalmente orientata verso la storica citt\u00e0 di Taraz (precedentemente conosciuta come \"Talas\" e \"Dzhambul\") la quale al giorno d'oggi si trova in Kazakistan; dopo il collasso dell'Unione Sovietica le due citt\u00e0 si sono trovate divise da un confine rigidamente controllato dalle autorit\u00e0 kazake con gravi ripercussioni sull'economia di Talas e dell'intera valle. La situazione \u00e8 ulteriormente peggiorata dal fatto che le vie di trasporto che collegano la zona con il resto del Kirghizistan sono naturalmente limitate dalle alte montagne circostanti. L'unica strada carrozzabile per Bishkek e il resto del paese raggiunge picchi superiori ai 3500 s.l.m. per poi scendere con numerosi tornanti verso la valle di \u010cuj e Bishkek.\nManas.\nSi racconta che il mitico eroe nazionale chirghiso Manas sia nato tra le montagne Alatau nella regione di Talas; pochi chilometri fuori da Talas si trova un mausoleo, presumibilmente quello dell'eroe, chiamato \"K\u00fcmb\u00f6z Manas\". Sebbene l'iscrizione sulla facciata sia dedicata a \"... La pi\u00f9 gloriosa tra le donne Kenizek-Khatun, figlia dell'ermiro Abuka\", la leggenda giustifica che la moglie di Manas, Kanikey, ordin\u00f2 un'iscrizione deliberatamente falsa, in maniera tale da depistare i nemici del marito e quindi prevenire la profanazione del suo corpo. La struttura, conosciuta come \"Manastin Khumbuzu\" o \"Il Ghumbez di Manas\", \u00e8 ritenuta essere stata costruita nel 1334; al giorno d'oggi contiene un museo dedicato all'epopea, nei pressi \u00e8 presente anche una collinetta cerimoniale."}
{"id": "2094767", "revid": "1543377", "url": "https://it.wikipedia.org/wiki?curid=2094767", "title": "Sci di fondo ai I Giochi olimpici invernali", "text": "Nello sci di fondo ai I Giochi olimpici invernali di Chamonix del 1924 furono disputate due sole gare, entrambe maschili: la 50\u00a0km (il 30 gennaio) e la 18\u00a0km (il 2 febbraio). Le medaglie assegnate furono ritenute valide anche ai fini dei Campionati mondiali di sci nordico 1924.\nRisultati.\n18 km.\nLa gara di sci di fondo sulla distanza di 18\u00a0km si disput\u00f2 il 2 febbraio 1924 a partire dalle 9:30 e presero il via 41 atleti di 13 diverse nazionalit\u00e0. La pista, assai ghiacciata, copriva un dislivello di 170\u00a0m (da 1.000 a 1.170\u00a0m s.l.m.) e costituiva un anello con partenza e arrivo nello Stadio olimpico di Chamonix.\n50 km.\nLa gara di sci di fondo sulla distanza di 50\u00a0km (\"gran fondo\") si disput\u00f2 il 30 gennaio 1924 a partire dalle 8:37 e presero il via 33 atleti di 13 diverse nazionalit\u00e0. La pista era in condizioni proibitive, assai ghiacciata e spazzata da venti gelidi, e tecnicamente molto impegnativa, con un dislivello di 820\u00a0m (da 1.000 a 1.819\u00a0m s.l.m.): infatti oltre un terzo dei partecipanti abbandon\u00f2 prima del traguardo."}
{"id": "2094772", "revid": "767487", "url": "https://it.wikipedia.org/wiki?curid=2094772", "title": "Sonny Dove", "text": ""}
{"id": "2094782", "revid": "28406", "url": "https://it.wikipedia.org/wiki?curid=2094782", "title": "Guglielmo II Villehardouin", "text": ""}
{"id": "2094784", "revid": "1718925", "url": "https://it.wikipedia.org/wiki?curid=2094784", "title": "Personaggi di South Park", "text": "Questa pagina contiene un elenco di tutti i personaggi della serie televisiva satirica statunitense a cartoni animati South Park.\nStudenti della scuola elementare.\nBebe Stevens.\nBebe Stevens \u00e8 la migliore amica di Wendy Testaburger. Nell'episodio 02x12, \"C'era una casetta piccolina\", Kyle \u00e8 il primo ad accorgersi dell'ingresso di Bebe nella pubert\u00e0 e per questo lei si impegner\u00e0 a creare una relazione anche se lui sembra non accorgersene; cos\u00ec Bebe e Wendy costringono i rispettivi ragazzi Kyle e Stan a costruire un clubhouse per giocare a \"obbligo o verit\u00e0\"; dopo vari tentativi falliti tuttavia Bebe molla il colpo e inizia una piccola storia con Clyde Donovan nello stesso episodio. Bebe \u00e8 stata poi protagonista dell'episodio 06x10, \"Le bocce di Bebe distruggono la societ\u00e0\", quando le crescono i seni; oltre che scatenare l'ira dell'amica Wendy, la porta ad avere un eccesso di attenzione tale da chiedere una riduzione del seno al chirurgo, intervento che per\u00f2 non verr\u00e0 mai fatto. Bebe decide cos\u00ec di coprirsi il petto con una scatola di cartone, in modo che i maschi non possano pi\u00f9 vedere i seni e provare interesse per lei; nel frattempo, l'amica invidiosa Wendy ottiene un intervento chirurgico per aumentare il proprio seno a dismisura e ricevere le stesse attenzioni di Bebe, ma quando arriva in classe, i ragazzi hanno ormai perso interesse per le ragazze ed insultano la compagna dandole della \"puttana\". Dall'episodio successivo, tuttavia, Bebe torner\u00e0 ad essere una semplice bimba di 9 anni, cos\u00ec come Wendy. Nell'episodio 09x10, \"Segui quell'uovo!\", forma una \"famiglia\" con Stan, a cui \u00e8 abbinata nella cura di un uovo, ma anche questa storia si esaurisce in una bolla di sapone, a causa di Stan che si rifiuta di partecipare al progetto, geloso della coppia Kyle-Wendy.\nLeopold \"Butters\" Stotch.\nLeopold Stotch detto Butters \u00e8 un personaggio liberamente ispirato a Eric Stough, produttore e talvolta regista della serie. Nella quinta e sesta stagione, dopo la morte apparentemente definitiva di Kenny McCormick, diventa uno dei quattro protagonisti della serie, ma anche dopo il ritorno di Kenny continua a rivestire un ruolo importante negli episodi, spesso nelle vesti di spalla o vittima di Eric Cartman. Originariamente era chiamato Poof Poof o Swanson. Il suo nome \u00e8 un gioco di parole col vocabolo \"butterscotch\", che significa caramella di zucchero dura. Butters \u00e8 il pi\u00f9 innocente e il pi\u00f9 credulone tra i personaggi della serie; a differenza dei quattro personaggi principali e di gran parte degli abitanti di South Park, infatti, impreca raramente e lo fa soltanto con eufemismi come \"Oh, madonnina!\" o \"Figlio di un biscotto\". \u00c8 figlio unico e i suoi genitori, Stephen e Linda Stotch, sono estremamente autoritari nei suoi confronti. Appare sin dal primo episodio della serie come personaggio secondario; pronuncia la sua prima battuta nell'episodio della seconda stagione \"Con la testa fra le nuvole\" e comincia ad essere gradualmente introdotto dalla terza stagione, fino ad avere una intera puntata dedicata alla fine della quinta stagione (\"L'episodio di Butters\"). Stan, Kyle e Cartman lo introducono quindi nel gruppo come \"quarto amico\". Durante questo periodo, gli altri tre ragazzi tendono a isolarlo e sfruttarlo, ricordandogli quanto fosse migliore Kenny rispetto a lui. Eric lo convincer\u00e0 ad inscenare la sua morte (09x09 \"Marjorine\"), mandando in disperazione i genitori; lo rinchiuder\u00e0 in un bunker anti-atomico per farlo sparire e prendere il suo posto ad una festa di compleanno (07x11 \"Casa bonita\"); lo obbligher\u00e0 ad ingrassare per fare da pubblicit\u00e0 ad un ristorante cinese e poi, quando si accorge che non riesce pi\u00f9 a farlo dimagrire, lo costringe a sottoporsi ad un intervento di liposuzione, che naturalmente esegue lui stesso con ben poca delicatezza e quasi uccidendolo (06x02 \"Jared ha l'A.I.D.E.S.\"); travestito da robot, lo prender\u00e0 in giro per l'intero episodio 08x05, \"FICO-O\". Nonostante questo, accade spesso che alla fine anche Eric finisca per rimetterci. Anche quando non \u00e8 lui il bersaglio delle macchinazioni del compagno, Butters \u00e8 sempre il primo a credergli e a spalleggiarlo nei suoi piani, a prescindere da quanto sia ovvio come stia venendo usato e che alla fine risulter\u00e0 pure lui una vittima (anche inconsapevolmente). Questa sua incapacit\u00e0 di imparare a non fidarsi di Cartman \u00e8 il motivo per cui i suoi compagni spesso lasciano che si faccia mettere nei guai.\nDalla sesta stagione Butters acquista una seconda identit\u00e0 per sfogare la sua frustrazione e diventa il Professor Chaos: si tratta di un supercriminale che vorrebbe seminare panico e terrore a South Park, ma gli esiti dei suoi piani sono sempre deludenti.\nClyde Donovan.\nClyde Donovan \u00e8 un alunno della scuola elementare di South Park. Appare come un ragazzino pi\u00f9 interessato alle ragazzine che alla scuola, infatti nell'episodio \"Fate L'Amore, Non Warcraft\" lo si vede leggere Playboy, lettura che preferisce di gran lunga anche ai videogames. Ha un giubbotto apparentemente largo. Inoltre ha il vizio di piangere spesso, anche per questioni di poco conto, e per questo viene poco considerato dagli altri bambini. Clyde \u00e8 anche un accanito tifoso della squadra di football della scuola, i Cows, e nell'episodio \"Peretta Gigante E Panino Alla Merda\" si dispera per le pressioni della PETA per cambiarne la mascotte. Nella puntata 15\u00d705 si scopre che la madre ha origini tedesche, nella puntata 8\u00d711 \"Alla ricerca di ascolti\" viene rivelato che ha un solo testicolo mentre nella puntata 10\u00d709 \"Il Mistero dell\u2019Orinatoio\" viene rivelato che quando aveva 5 anni ha subito una colostomia. Nella puntata 16\u00d701 \"Seduta inversa\" tenendo la tavoletta del water alzata uccide la madre. Compare per la prima volta nel secondo episodio della prima stagione, \"E se ingrasso... Ciccia\", come personaggio di sfondo. Nell'episodio 02\u00d712 \"C'era una casetta piccolina\" ha una relazione con Bebe, che dopo aver perso interesse per Kyle, si mette con lui solo per quell'episodio. Il personaggio si nota di pi\u00f9 nell'undicesima stagione. Nella terza puntata, \"Caccia ai pidocchi\", emerge di pi\u00f9: scopre che ha i pidocchi e far\u00e0 di tutto per difendersi dai compagni, che sembrano dimostrarsi desiderosi di sapere chi ha i pidocchi in modo da escluderlo. Cartman decide allora di utilizzare lo stesso metodo applicato nel film \"La cosa\", ovvero mettere a contatto del metallo rovente con un campione di sangue di ciascuno di loro (se il bambino ha i pidocchi il sangue a contatto con il metallo dovrebbe schizzare per aria). Colui che ha i pidocchi sembra inizialmente Kenny, ma Clyde, per evitare che il ragazzo venga deriso al posto suo, avverte l'insegnante di tutto ci\u00f2, la quale dir\u00e0 che tutti gli alunni della classe hanno i pidocchi.\nCraig Tucker.\n\u00c8 un alunno della scuola elementare di South Park. Esord\u00ec nel secondo episodio della prima stagione, \"E se ingrasso... Ciccia\", come personaggio di sfondo. Si comincia a sentire la sua voce a partire dalla terza stagione: nel primo episodio, \"I cori spaccamaroni\", \u00e8 seduto nell'ufficio del Signor Mackey, lo psicologo della scuola, al quale mostra ripetutamente il dito medio mentre lo sta rimproverando per il suo comportamento inadeguato: Craig \u00e8 infatti il pestifero della classe, con un comportamento praticamente antisociale ed ha la tendenza a insultare chiunque gli capiti a tiro flippandogli il dito medio per poi far finta di scordarsi le oscenit\u00e0 compiute subito dopo (anche se questa sua caratteristica sparisce col passare della serie, e Craig assume un carattere pi\u00f9 pragmatico e assennato); nel quarto episodio, \"Giochi di mano, giochi da pisquano\", Stan, Kyle e Cartman lo mettono contro il compagno di classe Tweek di modo che scoppi una rissa che decida chi dei due ragazzini \u00e8 il pi\u00f9 \"piantagrane\", anche se in seguito alla rissa i due finiranno all'ospedale senza per\u00f2 estinguere il loro astio. Ha una sua gang in cui figurano Token (suo grande amico), Clyde e Jimmy, da sempre antagonista di Cartman e degli altri, come ad esempio si nota nell'episodio 08x01, \"Divertirsi con le armi\", in cui sfidano i protagonisti in una lotta ninja utilizzando armi nel relativo stile (pertanto la scena \u00e8 disegnata in stile anime giapponesi). Altri membri della sua banda, anche se non fissi, sono Tweek, Timmy, Jimmy e Jason. Negli episodi 12x10 e 12x11, \"Pan-demia\" e \"Pan-demia 2 - Lo spavento\", Craig, uno dei protagonisti, critica ripetutamente Stan, Kyle, Kenny e Cartman di avere spesso idee o svolgere attivit\u00e0 che gli si ritorcono contro e, alla fine del secondo episodio, salva il mondo dall'invasione dei porcellini d'India giganti come avevano profetizzato gli Inca. A partire dall'episodio 19x06 \"Tweek e Craig\", il ragazzo inizia una (fittizia) relazione amorosa Tweek.\nI ragazzi dark.\nSono un gruppo di dark stereotipati. Si vedono per la prima volta nell'episodio \"Raisins\"; parlano continuamente in modo pessimistico della vita e scrivono poesie sulla morte ed il dolore. Hanno una band. Frequentano comunque poco la scuola, e preferiscono sostarvi intorno bevendo caff\u00e8 e fumando sigarette. Prima del videogioco \"The Stick of Thruth\" i nomi dei componenti, tranne quello della ragazza, erano sconosciuti; i fan americani hanno suggerito delle opzioni, che vengono usate nel web dagli appassionati del fandom. I ragazzi dark fanno apparizioni sporadiche nel corso della serie, mentre l'episodio \"L'alba dei poser\" \u00e8 interamente dedicato a loro, tanto che l'opening di South Park viene modificata per l'occasione.\nMichael.\n\u00c8 il pi\u00f9 alto dei quattro e la sua testa \u00e8 pi\u00f9 grande del suo corpo. Il suo naso \u00e8 largo e ha i capelli ricci e neri. Nella band il suo ruolo \u00e8 il cantante. Nell'episodio 08x05, \"Te lo sei preso nel culo\", si aggrega al gruppo di ballo di Stan. I suoi genitori hanno divorziato e per questo non crede pi\u00f9 nell'amore. \u00c8 doppiato da Oliviero Cappellini.\nFirkle.\n\u00c8 il pi\u00f9 piccolo del gruppo dato che va all'asilo. Definisce delle persone importanti \"veline naziste\", si definisce il pi\u00f9 anticonformista del gruppo e nella band suona la batteria. Si dimostra spesso il pi\u00f9 violento ed estremista del gruppo, come quando ha minacciato Mysterion con un coltello durante la saga de \"Il procione e i suoi amici\"; tanto che gli altri ragazzi del gruppo lo hanno definito un \"goth hardcore\".\nHenrietta Biggle.\n\u00c8 l'unica ragazza del gruppo. La si vede sempre fumare. La sua camera da letto \u00e8 uno dei luoghi di ritrovo tipici dei quattro ragazzi. Nella band suona la tastiera. Sua madre \u00e8 sempre dolce con lei e sembra che accetti il suo modo di vivere dark. Nell'episodio \"Il Procione contro il Procione e amici\", scopriamo che \u00e8 la sorella maggiore di Bradley, il compagno di classe di Stan e gli altri, che in realt\u00e0 viene da un altro pianeta dunque si suppone che sia stato adottato dalla famiglia di Henrietta.\nPete.\nHa circa la stessa et\u00e0 di Henrietta. Ha una lunga frangia che tira via quando quest'ultima gli cade sugli occhi. Beve sempre il caff\u00e8 e nella band suona il basso. Lui sembra che sia il pi\u00f9 scocciato dei quattro perch\u00e9 \u00e8 spesso il primo in determinate circostanze ad assumere una faccia arrabbiata. \u00c8 doppiato da Renato Novara.\nJimmy Valmer.\n\u00c8 un bambino affetto da distrofia muscolare e dalla balbuzie a cui piace definirsi \"handi-capace\". Riesce a camminare grazie alle stampelle e comunica senza problemi con i suoi compagni. Inizialmente rivaleggiava con l'altro portatore di handicap della scuola elementare, Timmy, ma presto i due diventano amici. Ha i capelli marroni e indossa una maglietta gialla. Nell'episodio 6x06 \"Professor Chaos\", \u00e8 uno degli ultimi dieci candidati a diventare il quarto componente del gruppo dei protagonisti, ma alla fine non viene scelto. Nelle stagioni successive, Jimmy viene mostrato come membro della banda di Craig. Jimmy \u00e8 generalmente uno studente popolare e dotato a scuola. Tuttavia, a volte sa essere sboccato e molto competitivo. Nell'episodio 08x02, \"Forza steroidi\", assume degli steroidi per partecipare e vincere alle Paraolimpiadi di Denver. Ha un grande talento umoristico e spesso si esibisce in show comici, facendo battute alle quali ride solo lui. Il suo acerrimo nemico \u00e8 Nathan, un bambino down che frequenta il suo stesso campo estivo e che odia Jimmy smisuratamente, il quale, tuttavia, non ricambia ma addirittura lo rispetta molto.\nPhilip \"Pip\" Pirrup.\n\u00c8 un alunno della scuola elementare di South Park, \u00e8 di origine inglese ed \u00e8 continuamente preso in giro dai compagni per il suo carattere e le sue origini. Il suo personaggio \u00e8 mutuato dal protagonista del romanzo di Charles Dickens \"Grandi speranze\", ed infatti, oltre all'omonimia, entrambi i personaggi sono poveri ed orfani. L'ispirazione \u00e8 svelata nell'episodio 04x05, intitolato per l'appunto \"Grandi speranze\", che vede inoltre la partecipazione come guest-star di Malcolm McDowell. Pip ha un carattere docile e amichevole con tutti ma \u00e8 irrimediabilmente destinato ad essere respinto dai suoi compagni. Compare per la prima volta nel primo episodio della prima stagione, \"Cartman si becca una sonda anale\", nel quale si vede brevemente in classe colpito da una fiammata proveniente dal sedere di Eric Cartman, contenente una sonda aliena. Ha un ruolo pi\u00f9 importante nel nono episodio della medesima stagione, intitolato \"Niente colpi sotto l'aureola\", nel quale stringe un breve rapporto di pseudoamicizia con Damien, figlio di Satana, giunto nella loro classe per annunciare lo scontro tra Ges\u00f9 e Satana, che si terr\u00e0 proprio il giorno del compleanno di Cartman, al quale n\u00e9 Pip n\u00e9 Damien saranno invitati: i due hanno infatti molto in comune perch\u00e9 sono entrambi male accettati dagli altri bambini. Il figlio del demonio, dopo aver scoperto che Cartman era inizialmente preso in giro come lui a causa dell'aspetto paffuto, ma che \u00e8 diventato amico di Stan e Kyle prendendo continuamente in giro Pip, utilizza i suoi poteri per causare continui guai al ragazzo inglese, guadagnandosi cos\u00ec le simpatie di Stan e Kyle. Capace di tirarsi su dopo ogni battutaccia o presa in giro che gli viene propinata, lo vediamo sbottare solo nell'episodio 02x05, \"La donna con il feto incorporato\", quando tira una palla addosso agli altri che lo chiamano \u201cfrancese\u201d, parola che \u00e8 per lui un grave insulto, date le sue origini britanniche. Protagonista designato delle angherie dei terribili quattro per le prime stagioni, andr\u00e0 sempre pi\u00f9 a scomparire, specie dopo la morte di Kenny e la ribalta di Butters. Pip fa la sua ultima, breve apparizione (la seconda nei precedenti 8 anni) nell'episodio 14x06, \"201\" (inedito in Italia), dove viene schiacciato da Mecha-Streisand 2.0 in seguito al vano tentativo di fermare, con la sua consueta cortesia, la distruzione di South Park da parte di questa.\nTerrance Mephesto.\n\u00c8 il figlio del dottor Mephesto. Lui e i suoi due amici, Bill e Fosse, erano i principali rivali dei ragazzi nelle prime stagioni, ma col passare della serie perderanno sempre pi\u00f9 importanza, divenendo delle comparse. Come il padre, si interessa di ingegneria genetica.\nTimmy Burch.\nTimmy \u00e8 un bambino handicappato che sa solo dire il suo nome (o poco pi\u00f9). Ha i capelli arancioni e sta su una sedia a rotelle. \u00c8 inoltre solito sorridere e salutare agitando le braccia. Anche se inizialmente era rappresentato come mentalmente ritardato, col trascorrere degli episodi il suo problema \u00e8 sembrato divenire solo fisico, e Timmy ha mostrato anche di possedere delle capacit\u00e0 mentali. Nell'episodio della quarta stagione \"Helen Keller! Il musical\", Timmy adotta un tacchino fisicamente deforme di nome Gloglotto. I produttori di Comedy Central inizialmente avrebbero voluto eliminarlo dalla serie per la difficolt\u00e0 di gestire la presenza di un personaggio disabile, ma gli autori hanno insistito nel mantenerlo, anche perch\u00e9, nonostante sia disabile (probabilmente \u00e8 affetto da idrocefalia come i suoi genitori) gli altri ragazzi lo trattano normalmente.\nNel corso della sesta stagione, la parte della sigla generalmente cantata da Kenny \u00e8 stata modificata in suo onore in: \"Timmy Timmy Timmy Timmy Timmy livin' a lie Timmy\".\nToken Black.\n\u00c8 l'unico bambino afroamericano della serie, infatti, secondo lo slang cinematografico, \u201ctoken black\u201d \u00e8 l'unico personaggio nero in uno spettacolo di bianchi; O almeno cos\u00ec era fino all'arrivo di Nichole, una ragazza afroamericana comparsa per la prima volta nell'episodio 16x07, con la quale Token ha una relazione. La sua famiglia \u00e8 la pi\u00f9 ricca di South Park. Compare nelle prime stagioni tra gli studenti della classe senza mai parlare. Nella prima puntata della quarta stagione \u00e8 colpito da un sasso lanciato da Cartman, il quale viene rinchiuso in galera poich\u00e9 accusato di \"reato di odio\"; in seguito perdoner\u00e0 il compagno in modo da vincere una gara con lo slittino. Nella puntata 09x03, \"Wing\", diventa un cantante e i ragazzi si offrono per diventare suoi manager, ma il ragazzino di colore verr\u00e0 assunto da un'altra agenzia di talenti. Ha avuto una breve relazione con Wendy Testaburger. \u00c8 amico di Clyde, Jimmy e Craig, anche se in alcune puntate si lascia coinvolgere dalle avventure dei quattro protagonisti. Nei primi episodi in cui \u00e8 comparso, il suo cognome era Williams.\nTweek Tweak.\nTweek Tweak \u00e8 uno studente della quarta elementare nella scuola della cittadina. \u00c8 un bambino sempre stressato e agitato a causa della caffeina di cui abusa. Il suo nome viene dall'inglese \u201cTweeker\u201d, che in slang identifica il consumatore di metanfetamine ed infatti ne ha proprio tutto l'aspetto. Tweek esord\u00ec nella diciassettesima e penultima puntata della seconda stagione, intitolata \"Gli gnomi rubamutande\", nel quale Stan, Kyle, Cartman e Kenny formano un gruppo con lui per fare una relazione, in modo da salvare il signor Garrison dal licenziamento. Nel quarto episodio della terza stagione, \"Giochi di mano, giochi da pisquano\", i compagni lo mettono in competizione con Craig, per fare in modo di decidere chi dei due \u00e8 il pi\u00f9 \"casinista\". Stan e Kyle scommettono su Tweek e lo aiutano ad allenarsi a pugilato con l'aiuto di Jimbo e Ned per la sfida finale. Ha un ruolo importante a partire dal sesto episodio della sesta stagione: Butters, a causa del suo carattere debole, viene scartato dal gruppo composto da Stan, Kyle e Cartman, i quali decidono di fare una selezione simile a un reality-show per decidere quale sar\u00e0 il loro nuovo amico dopo la morte di Kenny. Diventa cos\u00ec il nuovo amico dei tre. Negli ultimi episodi della sesta stagione non comparir\u00e0 pi\u00f9 insieme ai tre. A partire dall'episodio 19x06 \"Tweek e Craig\", il ragazzo inizia una (fittizia) relazione amorosa con Craig Tucker.\nWendy Testaburger.\nWendy Testaburger \u00e8 una studentessa della Scuola Elementare di South Park. Il suo nome e cognome sono un gioco di parole riferito alla catena statunitense di fast-food \"Wendy's\". \u00c8 una delle poche persone a South Park a comportarsi quasi sempre in modo normale, ma spesso il suo atteggiamento progressista e sensibile la mettono in difficolt\u00e0, a causa dell'assurdit\u00e0 del mondo in cui vive, e questo la mette spesso in contrasto con Cartman, che la chiama in modo dispregiativo \"figlia dei fiori\". Wendy \u00e8 una delle bambine pi\u00f9 intelligenti della scuola ed \u00e8 mostrata come matura, ma anche autoritaria e spesso cinica sulle mode e incline alla violenza. Nelle prime stagioni appare come la ragazza di Stan, ma lui non riesce ad avvicinarla senza vomitare per l'emozione. Wendy lascer\u00e0 ufficialmente Stan per Token Williams nella settima stagione, ma poi torneranno insieme. Il suo contributo \u00e8 fondamentale nel risolvere le situazioni critiche createsi nei primi due episodi (\"Cartman si becca una sonda anale\" e \"E se ingrasso... Ciccia\"). Durante la seconda stagione si delinea chiaramente il rapporto tra Stan e Wendy. In seguito il personaggio di Wendy viene man mano messo in disparte; dalla quarta stagione assume un ruolo pi\u00f9 importante: nel 04x08, \"Chef va fuori di testa\", per una serie di circostanze si scopre suo malgrado attratta da Cartman, anche se tutto si riaggiuster\u00e0 alla fine dell'episodio; nell'episodio successivo, \"Boy band\", entra a far parte, appunto, di una boy band insieme a Stan, Kyle, Cartman e Kenny; recita poi un ruolo da protagonista nell'episodio 04x14, \"Helen Keller! Il musical\". Alla fine della settima stagione, in \"Raisins\" (07x14), Wendy lascia Stan per mettersi con Token. Da qui in poi la si vede sempre meno. I due torneranno insieme nell'episodio La lista. Nell'episodio 12x09 \"La pi\u00f9 grande lotta contro il cancro al seno\", Wendy pesta a sangue Cartman, reo di essersi preso gioco della prevenzione per il cancro al seno.\nHeidi Turner.\n\u00c8 una delle compagne di classe dei ragazzi, assume un ruolo pi\u00f9 invasivo a partire dalla ventesima stagione e per tutta la ventunesima, prima delle quali non ha mai avuto un ruolo molto importante, se non qualche comparsa e il sentire raramente il suo nome nel corso delle stagioni.\nDog Poo Petuski.\n\u00c8 uno dei compagni di classe dei ragazzi; \u00e8 caratterizzato da una pessima igiene personale, infatti appare sempre sporco e trasandato. Non ha mai un ruolo di spicco negli episodi, tranne che nell'episodio \"Professor Caos\", dove Cartman lo ventila come uno dei possibili sostituti di Kenny.\nProbabilmente \u00e8 stato creato ispirandosi al personaggio dei Peanuts Pig-Pen.\nDougie.\n\u00c8 un bambino di seconda elementare, caratterizzato da capelli rossi e occhiali, ammiratore di Butters, ed \u00e8 la reale identit\u00e0 del Generale Distruzione; questo personaggio \u00e8 l'unico alleato del Professor Chaos, e lo aiuta nei suoi tentativi di seminare terrore nel mondo.\nRed.\nChiamata anche Bertha o Rebecca, \u00e8 una delle compagne di classe dei ragazzi, amica di Wendy e Bebe. Ha i capelli rossi, e raramente svolge un ruolo di spicco negli episodi.\nScott Malkinson.\n\u00c8 uno dei compagni di classe dei ragazzi. \u00c8 caratterizzato da una capigliatura trasandata e la lingua tenuta sempre fuori dalla bocca. Appare per la prima volta nell'episodio 12x13 \"High South Park Musical\". Ha la zeppola (un difetto di pronuncia della \"S\") e il diabete, cose per cui Cartman lo prende in giro continuamente. I ragazzi lo usano per sostituire Stan, il quale ha iniziato a provare ad imparare a fare i musical per evitare di perdere Wendy. Raramente ricopre un ruolo di spicco nella serie. Appare nell'episodio 13x09 \"Le mignott-One di Butters\" come cliente della societ\u00e0 di baci di Butters, e passa sullo sfondo quando Cartman vende il suo libro nell'episodio 13x13 \"Balla coi Puffi\". In seguito \u00e8 apparso nella trilogia del Black Friday, dove \u00e8 stato visto affilare una spada di legno nel cortile di Cartman e, nell'episodio 17x08 \"Le cronache del salsicciotto\", in cui intrapende un viaggio con Butters a casa di George R. R. Martin per scoprire cosa succede quando arrivano i draghi nel Trono di Spade. Nel videogioco \"South Park Scontri Di-Retti\" riveler\u00e0 di possedere una notevole forza fisica, nonostante l'et\u00e0 e la sua malattia.\nNathan.\n\u00c8 un bambino affetto da sindrome di Down, ed \u00e8 l'acerrimo nemico di Jimmy Valmer (o di Timmy, a seconda delle circostanze). Spesso \u00e8 accompagnato dal suo braccio destro Mimsy, handicappato anche lui. Fa la sua prima apparizione nell'episodio \"Forza steroidi!\".\nNichole.\nComparsa per la prima volta nell'episodio 16x07 \"Cartman Scopre l'Amore\", non ha quasi mai un ruolo di spicco negli episodi tranne nello stesso episodio della sua comparsa. Ha avuto una breve relazione con Kyle, finita subito a causa di Cartman, infatti quest'ultimo ha forzato la relazione tra Nichole e Token, che \u00e8 stata destinata a durare.\nDavid Rodriguez.\nUn nuovo compagno, \u00e8 di etnia ispanica ma viene dall'Idaho. Appare per la prima volta nell'episodio L'ultimo dei messicani. I suoi genitori possiedono un ristorante di cucina messicana chiamato Nueva Familia Mexicana, dove lui lavora come cameriere e per questo nell'episodio Critici da Strapazzo \u00e8 vittima di Cartman, che sfrutta il proprio ruolo di recensore di Yelp per ottenere favoritismi nei ristoranti, ma alla fine David e Kyle risolvono il problema. Cartman lo prende spesso in giro chiamandolo \"D\u00e0vid\", quando in realt\u00e0 il suo nome si pronuncia \"Dav\u00ecd\". Nell'episodio I terribili ninja gioca assieme agli altri ragazzi ai ninja nella zona attorno alla casa di Kenny, e cos\u00ec facendo ripuliscono la zona dai senzatetto che li scambiano per guerriglieri dell'Isis; a fine episodio l'agente Barbrady cerca di risolvere la situazione ma per colpa di Randy parte involontariamente uno sparo che colpisce David al braccio, provocando il licenziamento del poliziotto.\nJason Bianchi.\n\u00c8 uno dei compagni di scuola dei ragazzi, presente come comparsa in gran parte della serie. Si sapeva di lui solo il nome, almeno fino all'episodio 21x10 dove si scopre che il suo cognome \u00e8 Bianchi (White in lingua originale); proprio in questo episodio lo si vedr\u00e0 molto frequentemente. Muore nell'episodio 23x6 \"L'ultima erba\" investito da una volante della polizia.\nI parenti.\nRandy Marsh.\nRandall \"Randy\" Marsh \u00e8 sposato con Sharon Kimble Marsh ed \u00e8 il padre di Stan. Inizialmente ricopriva un ruolo secondario, ma col passare della serie assume sempre pi\u00f9 importanza, diventando protagonista di molti episodi. Geologo, politicamente progressista e grande amante della birra, \u00e8 spesso ritratto come molto ingenuo e, come molti altri adulti di South Park, ha l'abitudine di farsi condizionare da nuove mode o eventi. \u00c8 infantile, attaccabrighe e impulsivo, e a causa dei suoi comportamenti squinternati e delle sue strambe ossessioni si caccia spesso in situazioni paradossali, venendo ogni volta aiutato dal figlio. Spesso \u00e8 il promotore delle crisi di panico ingiustificato che periodicamente colpiscono la popolazione (soprattutto adulta) di South Park. \u00c8 l'unico \"scienziato\" in citt\u00e0 e viene interpellato per risolvere le situazioni pi\u00f9 intricate (ma raramente ci riesce). Nell'episodio 4x08 \"Boy band\" viene rivelato che Randy ha fatto parte di una boy band negli anni '80 chiamata \"The Ghetto Avenue Boys\". La sua band ha avuto successo per alcuni anni, ma lui e gli altri membri sono stati rapidamente sostituiti a causa dell'avanzare del tempo. Come mostrato nella puntata 18x03 \"La femminuccia\", Randy ha ottenuto il successo nei panni della cantante Lorde, anche se in questo caso la sua voce viene pesantemente modificata con il computer. Randy ha concluso la sua carriera musicale nell'episodio 18x10 \"#HappyHolograms\". A partire dalla stagione 22, Randy diventa un coltivatore di marijuana, avviando una nuova attivit\u00e0. Nel finale di stagione, Randy riesce a ottenere molti clienti durante lo sciopero di Amazon, ampliando la sua attivit\u00e0 con l'aiuto di Asciughino.\nSharon Marsh.\nSharon Kimble Marsh \u00e8 la moglie di Randy e la madre di Stan. Spesso rappresenta la parte 'ragionevole' di casa Marsh, cercando di equilibrare gli atteggiamenti squinternati di Randy; in altri casi, invece, si comporta come il resto della popolazione adulta di South Park, sempre pronta ad abbracciare cause assurde e pretestuose. In \"\" si scopre che lavora come receptionist in un centro di rinoplastica. Nell'episodio 02x12, \"C'era una casetta piccolina\", si separa da suo marito per quasi tutto l'episodio, frequentando un certo Roy. Sempre nel film, aderisce al movimento per la liberazione del Canada insieme alle madri di Cartman e di Kyle, che ne \u00e8 la leader. Nella puntata 14x02, \"La storia di Scroto Mc Palledipus\", \u00e8 la prima a trovare il volgarissimo romanzo scritto dai bambini della scuola elementare. Lo apprezzer\u00e0 in modo tale che vorr\u00e0 scoprire la persona che lo ha scritto. Nella puntata 14x14, \"Cr\u00e8me Fr\u00e0iche\", teme di perdere l'amore di Randy a causa del suo feticismo per la cucina. Grazie agli \"allenamenti\" eseguiti con un attrezzo ginnico chiamato Shake Weight (un peso a molle realmente esistente, ma che nell'universo di South Park ha la funzione di simulare la masturbazione maschile), Sharon masturber\u00e0 Randy, riuscendolo a mandare in \"modalit\u00e0 spento\" e a fargli passare definitivamente la sua ossessione.\nShelley Marsh.\n\u00c8 la sorella maggiore di Stan. Indossa un apparecchio ortodontico vecchio modello. Ha un aspetto adirato e picchia spesso il fratello Stan, caratteristiche che la fanno uno dei personaggi pi\u00f9 forti e temuti di South Park.\nMarvin Marsh.\n\u00c8 il nonno centenario di Stan (che per\u00f2 chiama Billy). \u00c8 l'uomo pi\u00f9 anziano di South Park e il suo unico desiderio \u00e8 quello di morire. Cerca di convincere il nipote ad aiutarlo perch\u00e9 da solo non ci riesce; anzi \u00e8 lui in una puntata a far morire durante un amplesso la nonna di cinque piccole gemelline danzatrici rumene ospitate a casa di Stan. In una puntata precedente si era trovato faccia a faccia con la morte, che, invece di \"prendere\" lui, era venuta per portarsi via Kenny. In un'altra puntata guida un movimento di protesta contro la citt\u00e0 di South Park che vieta agli anziani di guidare in quanto responsabili dei numerosi incidenti causati dalla loro scarsa abilit\u00e0 di guida. Avr\u00e0 di nuovo un ruolo di spicco solo nella puntata 16x02. Nella versione originale \u00e8 doppiato da Trey Parker, mentre in quella italiana da Sergio Graziani (dalla prima alla quarta serie) e da Gianni Gaude (dalla quinta serie).\nJimbo Kern.\n\u00c8 lo zio di Stan e il miglior amico di Ned Gerblansky, conosciuto in Vietnam. I primi episodi lo presentano come fratello della madre di Stan, Sharon, ma in un'intervista Matt Stone lo ha indicato come il fratellastro del padre di Stan, Randy, da parte della madre, anche se la loro relazione fraterna \u00e8 raramente esplorata nella serie.\n\u00c8 guerrafondaio, conservatore e patriottico. \u00c8 spesso molto ingenuo, infatti nell'episodio 02x06, \"La rana messicana dello Sri Lanka del sud\", si fa spaventare da quattro amici con una semplice rana di plastica, credendo che sia la temibile rana messicana dallo sguardo fisso dello Sri Lanka del sud.\nAma molto la caccia, che effettua con Ned anche con metodi poco ortodossi, urlando prima falsamente \u00abOddio ci stanno attaccando!\u00bb, facendo leva sul fatto che la legge americana prevede l'autodifesa in caso di attacco di un animale; nell'episodio 01x03, \"Spara alla lava\", cerca con scarsi risultati di far appassionare pure suo nipote Stan.\nLa sua indole guerrafondaia viene espressa soprattutto nell'episodio 03x14, \"La guerra civile \u00e8 un'opinione\", dove si ritrover\u00e0 addirittura coinvolto in una vera riesumazione della guerra civile americana alla guida dell'esercito dei sudisti.\nJimbo \u00e8 il proprietario di un negozio di armi e articoli da caccia. Il negozio \u00e8 stato mostrato per la prima volta nell'episodio 1x02 \"E se ingrasso... Ciccia\", quando Jimbo ha venduto a Garrison e Mr. Cilindro un fucile per sparare a Kathie Lee Gifford. Ha anche un suo programma televisivo in guerra di ascolti con \"Ges\u00f9 e gli amici\".\nNella puntata 05x02, \"I cavalieri delle procedure standard\", si scopre che Jimbo \u00e8 gay.\nZia Flo Kimble.\nFino all'episodio 02x15, \"Spookyfish - Lo speciale di Halloween\", aveva l'abitudine di visitare i Marsh ogni mese per cinque giorni. Rappresentava un eufemismo delle mestruazioni di Sharon. Durante il sopracitato episodio zia Flo muore e Sharon entra in menopausa, nonostante nel episodio 05x08 Cartman trova un assorbente sporco di Sharon.\nGerald Broflovski.\nPadre di Kyle, avvocato e membro del consiglio comunale. Rappresenta lo stereotipo dell'uomo medio americano di religione ebraica e indossa sempre una kippah fucsia con la quale, oltre che onorare il suo culto, nasconde anche un'incipiente chierica. Risulta essere il pi\u00f9 equilibrato fra i genitori di South Park, ma all'occorrenza sa mostrarsi sarcastico e tagliente, mostrando quindi una personalit\u00e0 spiccata. Nonostante il lavoro, la sua famiglia non sembra essere particolarmente pi\u00f9 ricca della media (in contrasto con la famiglia di Token, il cui padre \u00e8 anche lui un avvocato), e questo sembra essere dovuto sia in parte ad una non molto bravura di Gerald come avvocato, sia ad una nascosta dipendenza per il gioco d'azzardo. Operando sotto lo pseudonimo di Skankhunt42, gioca un ruolo chiave di antagonista durante la ventesima stagione. \u00c8 doppiato da Renato Novara.\nSheila Broflovski.\nMadre di Kyle, \u00e8 una donna super-protettiva nei confronti dei figli, ma anche molto isterica, sempre pronta ad addossare agli altri le colpe e le responsabilit\u00e0 dei figli. Ha un ruolo rilevante nel film \"\", dove si \u00e8 dimostrata molto caparbia e durante il quale ha persuaso tutte le madri di South Park a far dichiarare guerra contro il Canada, a causa delle volgarit\u00e0 di Trombino e Pompadour. In una puntata rivela di essere nativa del New Jersey, dove conduceva una vita piuttosto disinibita, ma dopo essersi sposata e trasferita a South Park ha messo la testa a posto. Viene doppiata da Lucia Valenti.\nIke Broflovski.\n\u00c8 il fratellino adottivo di Kyle, ed \u00e8 canadese. Si caratterizza a volte per un linguaggio spesso scurrile, ma \u00e8 molto affezionato al fratello. Nelle prime stagioni Kyle era solito allontanarlo facendolo volare in aria al grido di \"Calcia il pupo!\"; tuttavia Kyle vuole bene ad Ike, spesso lo coinvolge nei suoi giochi e ha dimostrato pi\u00f9 volte di preoccuparsi della sua incolumit\u00e0. Nonostante la giovanissima et\u00e0, dimostra spesso di possedere una notevole intelligenza. Nell'episodio 10x10 \"Occhio alla maestra!\" Ike perde la verginit\u00e0 a soli 3 anni con la sua insegnante della primina, la signorina Stevenson, che, ironia della sorte, si suicider\u00e0 nell'episodio stesso.\n\u00c8 stato adottato dalla famiglia Broflovski. I suoi veri genitori gliel'hanno dato in adozione perch\u00e9 il Canada era devastato dalla guerra delle Cola e quindi, erano incapaci di far crescere un bambino. Nell'episodio 02x04, \"I circoncisi ce l'hanno pi\u00f9 grosso\", \u00e8 stato circonciso, mentre nell'episodio 07x15, \"\u00c8 Natale in Canada\", i suoi veri genitori hanno tentato di riprenderselo, ma alla fine Ike \u00e8 rimasto con i Broflovski. In questa circostanza viene rivelato che il suo vero nome \u00e8 Peter.\nKyle Schwartz.\n\u00c8 il cugino di Kyle proveniente dal Connecticut ed al quale non va molto a genio. Rappresenta lo stereotipo di un bambino ebreo: ipocondriaco, ipersensibile e deboluccio, ma molto bravo con il denaro.\nLiane Cartman.\nMadre di Eric. \u00c8 una donna dai facili costumi: \u00e8 stata a letto con tutti gli uomini e le donne della citt\u00e0, persino con il parroco del paese, il personaggio di Ges\u00f9, un alieno e un androide proveniente dal futuro. L'unica persona con cui non ha giaciuto \u00e8 lo storpio del paese. Si dimostra molto protettiva con suo figlio e con ogni mezzo tenta di esaudirne ogni desiderio, finendo per\u00f2 per farsi gabbare da lui.\nStuart McCormick.\nPadre di Kenny, disoccupato, spesso alcolizzato e spacciatore di metanfetamine. Litiga spesso con la moglie, spesso in modo violento, tuttavia quando \u00e8 sobrio si prende molto cura di lei e la tratta amorevolmente. Durante la giovinezza \u00e8 stato amico di Gerald Broflovski, ed in una puntata i due hanno cercato di riunirsi, andando a pesca, ma con risultati scarsi. In Italia \u00e8 doppiato da Walter Rivetti.\nCarol McCormick.\nMadre di Kenny, rappresenta, per certi versi, lo stereotipo della ragazza madre, avendo partorito Kenny, suo secondogenito, a soli 16 anni. Come il marito, viene spesso descritta come un'alcolizzata e una poco di buono. Prima della nascita di Kenny, lei e il marito frequentavano il culto di Cthulhu, perch\u00e9 alle riunioni servivano birra gratis. Kenny \u00e8 stato concepito durante una di queste riunioni, cos\u00ec ogni volta che muore viene ripartorito dalla madre e cresce durante la notte. \u00c8 doppiata da Lucia Valenti.\nKevin McCormick.\nFratello maggiore di Kenny. Appare sempre sporco e trasandato, e non ha mai un ruolo di spicco negli episodi.\nStephen Stotch.\nPadre di Butters. Nei primi episodi era chiamato Chris. \u00c8 estremamente e irragionevolmente autoritario nei confronti del figlio, esigendo che lui viva seguendo regole difficilissime e inutili (come mettere il cibo nella dispensa in ordine alfabetico), e lo punisce spesso, anche per motivi futili o per avvenimenti di cui il figlio non ha colpa. Inoltre non ha molto rispetto per lui o per le sue esigenze (nell'episodio \"Raisins\" fa addirittura una scommessa con la moglie circa le sue preferenze sessuali, mentre in una puntata tenta persino di vendere Butters a Paris Hilton per 250.000.000 di dollari). Nonostante ci\u00f2 in fondo vuol bene al figlio: infatti nell'episodio \"Marjorine\", pur di riportarlo in vita, sotterra quello che crede il suo corpo in un cimitero indiano per farlo resuscitare. \u00c8 un bi-curioso; nell'episodio \"L'episodio di Butters\", si scopre che, di nascosto dalla famiglia, frequenta saune e cinema per omosessuali, ma in seguito agli eventi dell'episodio reprime questa natura. Nell'episodio \"Cartman fa schifo\", credendo erroneamente che il figlio sia bi-curioso, lo manda in un centro di riconversione cristiana per l'omosessualit\u00e0, ma alla fine, spinto da un discorso del figlio, decide di fare outing.\nLinda Stotch.\nMadre di Butters, ingegnera. Rispetto al marito, \u00e8 meno severa nei confronti del figlio, pur non esitando nel punirlo severamente. Nell'episodio \"L'episodio di Butters\", in seguito alla scoperta della bisessualit\u00e0 del marito, tenta di uccidere Butters in un raptus di pazzia, ma questi sopravvive e i coniugi riescono a trovare un compromesso per vivere serenamente.\nRichard e Cindy Tweak.\nSono i genitori di Tweek. Gestiscono una caffetteria e dosano continuamente il figlio col loro prodotto, causandogli nervosismo e iperattivit\u00e0. La qualit\u00e0 del loro caff\u00e8 non dev'essere molto elevata, dato che nel momento in cui in citt\u00e0 viene aperta un'altra caffetteria, la loro quasi fallisce. Nell'episodio \"Rapire i bambini non \u00e8 bello\" rendono ancora pi\u00f9 nervoso Tweek spaventandolo con esperimenti educativi per fare in modo che non si fidi degli sconosciuti, anche se cos\u00ec, al loro insaputa, il figlio lascia morire un tetraplegico bloccato sulle rotaie per paura che sia un rapitore mascherato.\nThomas e Laura Tucker.\nSono i genitori di Craig e di sua sorella minore, Ruby. L'abitudine di mostrare il dito medio \u00e8 abbastanza naturale in famiglia, e compaiono di rado nella serie. Thomas fa il barista nel locale dove la sera si ritrovano la maggior parte dei genitori di South Park.\nLo staff della scuola.\nSignor Garrison.\nLavora come insegnante nella scuola elementare di South Park. Nelle prime otto stagioni della serie il personaggio \u00e8 conosciuto come Mr. Garrison, ma nel primo episodio della nona stagione, \"La nuova lussuosa vagina di Mr. Garrison\", si sottopone ad un intervento chirurgico per il cambio del sesso, divenendo Mrs. Garrison. Nell'episodio 12x05, \"A caccia di un pene\", si sottopone ad un nuovo intervento chirurgico che gli rid\u00e0 la mascolinit\u00e0. Garrison \u00e8 nato in Arkansas ed ha una seconda laurea in ingegneria meccanica (episodio 05x11 \"L'entit\u00e0\"). La sua sessualit\u00e0 \u00e8 piuttosto complessa. Durante la serie ha avuto rapporti sia etero che omosessuali, entrambi sia come uomo che come donna. I suoi comportamenti lascerebbero pensare che sia afflitto da un disturbo Dissociativo dell'Identit\u00e0, che Garrison ha manifestato nelle prime stagioni con i pupazzi Mr. Cilindro e Mr. Rametto. I due pupazzi rappresentavano per Garrison un modo di manifestare i suoi repressi sentimenti omosessuali, ed infatti scomparvero dallo show non appena Garrison ammise a se stesso di essere gay. Inoltre, in alcuni episodi, Garrison ha lasciato trasparire delle tendenze razziste. Ad esempio, nella puntata 04x08, \"Chef va fuori di testa\", Mr. Cilindro, il suo pupazzo, apparve come un membro del Ku Klux Klan locale, anche se Garrison insistette nei confronti del personaggio di colore Chef di non avere nulla a che fare con la scelta del suo pupazzo. Nell'episodio 05x12, \"Arrivano i vicini\", tenta di sbarazzarsi di tutti i ricchi della citt\u00e0 (che sono tutti neri) utilizzando alcune tecniche del Klan, chiarendo solo alla fine dell'episodio che le sue intenzioni erano puramente razziste. Inoltre, ad ogni Natale propone di cacciare i messicani dalla citt\u00e0. In pi\u00f9 episodi lascia anche trasparire tendenze pedofile e addirittura zoofile, come quando gli viene impedito di tenere in casa un \"Jakovasauro\" (animale preistorico inventato) in ricordo di una vicenda precedente con un piccione. Inoltre, nell'ultimo episodio della terza stagione, \"Il dilemma di Garrison\", accompagna la classe in Arkansas e rivela un segreto che lo angoscia da tempo: il padre non lo ha mai molestato ed Herbert \u00e8 convinto che questo significhi che il padre non lo ami; grazie all'aiuto di Kenny G, Garrison Sr. fa credere al figlio di averlo molestato e quindi i due si riappacificano.\nFino alla terza stagione Garrison \u00e8 l'insegnante delle terza elementare, ma nel corso della quarta stagione le azioni provocate dalla sua confusione sessuale si aggravano fino a farlo licenziare. Dopo il cambio della sua identit\u00e0 sessuale, Mr. Garrison intraprende una relazione con il gay signor Maso che durer\u00e0 fino al primo episodio della nona stagione, \"La nuova lussuosa vagina di Mr. Garrison\", dove si sottopone ad un intervento di vaginoplastica e diventa finalmente donna a tutti gli effetti. Tuttavia, ci\u00f2 comprometter\u00e0 la relazione con ll signor Maso, sentitosi offeso dalla sua operazione, poich\u00e9 Garrison non gliene aveva parlato o chiesto cosa Maso ne pensasse o se fosse d'accordo. Il signor Maso lo lascer\u00e0 per Gran Gay Al. Durante il suo periodo da \"Janet Garrison\" continua ad essere attratto dagli uomini, diventando cos\u00ec una eterosessuale. Nell'episodio 11x06, \"Lesbiche alla riscossa\", dopo l'ennesimo abbandono amoroso la signora Garrison, invece che vessare i suoi alunni, si rifugia in un bar lesbo, dove si accorge che \u00e8 ci\u00f2 che ha sempre cercato. Janet Garrison diventa cos\u00ec una lesbica. Tuttavia, nella dodicesima stagione, Garrison si stufa anche di questa nuova identit\u00e0 sessuale, e si sottopone ad un nuovo intervento chirurgico per tornare uomo, utilizzando un pene cresciuto sulla schiena di un topo, tornando ad essere uomo e paradossalmente tornando omofobo. Nella diciannovesima stagione Garrison lascia il suo lavoro d'insegnante e lancia la sua carriera politica, puntando alla ribalta nazionale a fianco di Caitlyn Jenner (la campagna elettorale di Garrison \u00e8 chiaramente ispirata a quella di Donald Trump). Nella ventesima stagione fronteggia Hillary Clinton nella campagna elettorale. Ma l'ex insegnante si rende conto di non avere un programma, e che sarebbe in gravi difficolt\u00e0 se eletto: perci\u00f2, insieme a Caitlyn studia un piano per far salire alla Casa Bianca la sua rivale. Ciononostante il signor Garrison vince le elezioni e diventa il nuovo presidente degli Stati Uniti d'America.\nJerome \"Chef\" McElroy.\nJerome McElroy, noto pi\u00f9 comunemente come Chef, era, prima del suo decesso, uno dei personaggi ricorrenti nella serie animata \"South Park\" di Trey Parker e Matt Stone. Il personaggio \u00e8 stato doppiato da Renato Mori e Roberto Mare nella versione italiana e da Isaac Hayes nella versione originale inglese. Chef era il cuoco della mensa della scuola elementare di South Park. Occasionalmente Chef era l'unico adulto a cui i protagonisti (Stan, Kyle, Cartman e Kenny) facevano riferimento, in quanto veniva visto come una figura paterna e come un importante amico. Nei primi episodi della serie, i ragazzi abitualmente tormentavano Chef con domande riguardanti termini a loro poco noti, spesso sessuali. Oltre alla cucina, Chef era appassionato di canto. Scrisse la canzone \"Brache puzzolenti\" che gli fu poi rubata da Alanis Morissette. Quando i ragazzi facevano qualche domanda a Chef, abitualmente egli cercava di spiegare loro dei concetti tramite delle canzoni, le cui parole finivano poi per divenire veri e propri riferimenti a sfondo sessuale. Pi\u00f9 avanti nella serie il ruolo di Chef come cantante diminuisce vistosamente. La pi\u00f9 grande passione di Chef sono per\u00f2 le donne. Il cuoco ha infatti svariate relazioni amorose con diverse ragazze e donne durante tutta la serie. Persino le sue canzoni fanno spesso riferimento alle sue imprese sessuali. Chef era uno dei pochi abitanti della cittadina del Colorado a rendersi conto delle stranezze che capitavano intorno ai cittadini. Ogni qualvolta si presentava un problema, Chef cercava sempre di intervenire e trovare una soluzione. Per questo motivo, come viene spesso mostrato negli episodi, Chef era una persona molto amata a South Park. In seguito all'episodio 9x12 \"Intrappolato nello stanzino\", che faceva della satira su Scientology, il doppiatore di Chef, Isaac Hayes, sentitosi offeso, decise di lasciare lo show. Trey Parker e Matt Stone decisero quindi di far uscire Chef di scena. Il destino del personaggio venne rivelato nel primo episodio della decima stagione, \"Il ritorno di Chef\". In questo episodio, Chef diventa un pedofilo dopo essere stato ipnotizzato da un gruppo di pedofili, il Super Adventure Club. I ragazzi riescono a salvarlo dal lavaggio del cervello ma, all'ultimo momento, Chef cambia nuovamente idea, per poi morire in un tragico incidente. Alla fine dell'episodio, il corpo di Chef viene segretamente recuperato dal Super Adventure Club, che lo resuscita trasformandolo in un cyborg, chiamato Dart Chef (parodia di Dart Fener) sul sito ufficiale. Da allora il personaggio appare solamente nella sigla iniziale insieme agli altri cittadini di South Park.\nSignor Adler.\nInsegnante di artigianato della scuola, nel primo episodio in cui appare \u00e8 in preda ad una forte depressione per via della morte della fidanzata in un incidente aereo, trauma che riuscir\u00e0 a superare alla fine dell'episodio. Lo si rivede nelle puntate successive in compagnia degli altri insegnanti della scuola.\nSignorina Choksondik.\nDiane Choksondik \u00e8 l'insegnante dei ragazzi dalla fine della quarta stagione fino a met\u00e0 della sesta, nella quale muore. La sua caratteristica \u00e8 quella di avere il seno lungo fino alle ginocchia e di non portare reggiseno. Appare per la prima volta nell'episodio \"Ebbene s\u00ec, sono gay!\"; nello stesso episodio cercher\u00e0 di gestire la classe, con pessimi risultati, allora cercher\u00e0 il signor Garrison, ritiratosi sulle montagne, incapace di dimostrare la sua omosessualit\u00e0.\nNell'episodio \"L'uso appropriato dei profilattici\", insegna educazione sessuale alle bambine di quarta; successivamente, nello stesso episodio, avr\u00e0 una relazione sessuale col signor Mackey, perdendo la sua verginit\u00e0. Morir\u00e0 nell'episodio \"I Simpson l'hanno gi\u00e0 fatto\": inizialmente ai ragazzi sembrava morta per le creature marine che avevano messo nel suo caff\u00e8, ma in seguito viene rivelato che \u00e8 stato per del liquido seminale appartenente al signor Mackey.\nSignora Crabtree.\nConosciuta anche come la signora Crababus. Isterica autista dello scuolabus, \u00e8 maleducata e irascibile con chiunque, soprattutto con i bambini della scuola; ha una guida molto nervosa e un aspetto decisamente poco curato, con tanto di denti ingialliti. Muore uccisa nell'ottava stagione.\nSignor Mackey.\nIl Signor Mackey \u00e8 il consulente scolastico della Scuola Elementare di South Park. Viene spesso deriso dagli alunni per il suo intercalare \"\"\u2019pito\" (\"m'kay\" nella versione originale, sostituito temporaneamente da \"e dunque\"\" nella seconda versione italiana del doppiaggio). Viene preso in giro anche per la sua testa gigante, causata, come si scoprit\u00e0, dal fatto che il nodo della sua cravatta \u00e8 troppo stretto. In generale n\u00e9 lui n\u00e9 i suoi consigli sono mai presi troppo sul serio dagli alunni. Il personaggio \u00e8 basato sul consulente scolastico di Trey Parker, Mr. Lackey. Nell'ultima puntata della terza stagione, \"Il dilemma di Garrison\", il suo ruolo \u00e8 fondamentale per aiutare il maestro a recuperare il rapporto con suo padre. Nello stesso episodio lo psicologo si picchia con Mister Cilindro, contrario all'incontro padre-figlio. Nell'episodio 05x07, \"L'uso appropriato dei profilattici\", si ritrova ad insegnare educazione sessuale ma, avendo avuto un solo rapporto sessuale (all'et\u00e0 di 19 anni), non riesce a svolgere a pieno il suo compito, almeno finch\u00e9 non si \"esercita\" con una sua collega, la signorina Choksondik, anch'ella eroticamente poco preparata in quanto ancora vergine. Nella decima stagione, nell'episodio \"Il mistero dell'orinatoio\", intraprender\u00e0 una battaglia per scoprire chi ha defecato nell'orinatoio della scuola; l'indagine che ne seguir\u00e0 porter\u00e0 a scoprire uno strano complotto che si cela dietro l'attentato alle Torri Gemelle (in un primo momento Cartman accusa Kyle di esserne l'ideatore). Nell'episodio 15x03 \"Nozze reali\", egli dirige la recita dei bambini dell'asilo, avendo per\u00f2 dei comportamenti da isterico soprattutto con Kyle, che interpreta il mostro carie dentale, che \u00e8 anche l'artefice della morte di suo padre. Nell'episodio 14x10 \"Insheeption\" si scopre che Mackey soffre della sindrome dell'accumulo e si far\u00e0 aiutare da un dottore, insieme a Stan. Entrando nella mente del consulente si scopre un'orribile momento della sua vita: il gufo mascotte di Yellowstone lo aveva molestato da bambino. Alla fine, Mackey guarir\u00e0 dalla sua malattia, cos\u00ec come Stan.\nSignor Maso.\nIl signor Maso (nell'originale \"Mr. Slave\"), omosessuale masochista e ossessionato dal sesso fin da quando era molto piccolo, era l'assistente di classe nonch\u00e9 fidanzato ufficiale del signor Garrison. Lo ha per\u00f2 lasciato dopo l'operazione di cambio di sesso di quest'ultimo. Maso si \u00e8 sentito offeso per il cambio di sesso di Garrison, in quanto non ne avevano parlato insieme e Garrison non gli ha chiesto nessun parere su cosa ne pensasse, senza contare che ora quindi Maso non prova pi\u00f9 attrazione per il fidanzato. Nella puntata 09x10, \"Segui quell'uovo\", si \u00e8 sposato con Gran Gay Al. La sua esclamazione preferita nella versione italiana \u00e8 \u00abOh! Bei cazzi!\u00bb (\u00abOh! Jesus Christ!\u00bb in originale), pronunciata in modo molto effeminato. Raramente lo si sente dire qualcosa di diverso da questo.\nLavorava come aiutante del signor Garrison nella classe elementare, e nonostante l'atteggiamento molto provocatorio si dimostra saggio e disponibile nell'aiutare le altre persone. Nell'episodio 8x12 \"Il video-set della stupida sgualdrina viziata\" vince una gara contro Paris Hilton per dimostrare chi dei due fosse la sgualdrina migliore e, dopo aver vinto gloriosamente la sfida, spiega agli abitanti di South Park che l'essere come lui e Paris non \u00e8 qualcosa da ammirare ed emulare. \u00c8 doppiato da Gianni Gaude.\nPreside Victoria.\nLa preside della scuola elementare di South Park. Il pi\u00f9 delle volte \u00e8 accompagnata dal signor Mackey e dal signor Adler. In una puntata si scopre che ha compiuto un omicidio, mentre in un'altra viene detto che ha avuto un cancro al seno. Nella diciannovesima stagione viene subentrata al ruolo di preside dal Preside PC.\nSignor Venezuela.\nUn bidello messicano, appare per la prima volta nell'episodio 06x14 \"Il campo di concentramento della tolleranza\", in seguito alla morte della Signora Crabtree lo si vede guidare lo scuolabus. Il nome viene rivelato nel episodio 10x09 \"Il mistero dell orinatoio\".\nPreside P.C..\nSostituisce la preside Victoria all'inizio della diciannovesima stagione. Deve il suo nome al fatto di essere la personificazione del politically correct, ideologia che segue allo strenuo insieme alla sua cricca di amici che si sono stabiliti a South Park. \u00c8 fortemente impegnato ad insegnare agli studenti ad essere pi\u00f9 politically correct, ma spesso ricorre a punizioni e violenza per raggiungere i suoi scopi. \u00c8 considerato da molti un nemico di Kyle, poich\u00e9 quest'ultimo ha insultato Caytlin Jenner mentre il Preside, come tutti gli altri P.C. ritiene che Jenner sia qualcuno da stimare e trova politicamente scorretto chiunque proferisca parola negativa contro di lei. Nonostante alla fine si riveli essere un individuo ben intenzionato, tanto da salvare l'intera citt\u00e0 in un'occasione, resta sempre il dubbio di quanto il comportamento di P.C. sia sincero o se sia soprattutto un sistema col secondo fine di rimorchiare.\nDonna Forte.\nDonna Forte (nell'originale \"Strong Woman\") \u00e8 la vice del Preside P.C. e fa la sua comparsa a partire dalla ventunesima stagione. Il nome deriva dal fatto che il personaggio \u00e8 effettivamente una donna forte, sia fisicamente che caratterialmente. Avr\u00e0 una relazione con il Preside P.C., con cui dar\u00e0 alla luce cinque gemelli politicamente corretti.\nResidenti di South Park.\nAgente Barbrady.\nPer le prime sei stagioni, \u00e8 l'unico poliziotto a South Park, peraltro completamente inetto ed incapace di risolvere i crimini affidatigli. Nonostante tutto il sindaco McDaniels confida in lui per ogni situazione. Malgrado la sua incapacit\u00e0, riesce a mantenere l'ordine nella cittadina. Indossa sempre degli occhiali scuri, ed \u00e8 in sovrappeso. In una puntata viene scoperto il suo analfabetismo e viene mandato a scuola con i ragazzi. Afferma inoltre di aver intrapreso la professione di poliziotto per proteggere s\u00e9 stesso in quanto da piccolo veniva molestato dal padre e costretto a vestirsi con un ridicolo abito durante le partite di poker del genitore. Nella diciannovesima stagione spara accidentalmente ad un bambino sudamericano, dando via ad un periodo di disprezzo della cittadina nei confronti della polizia.\nGran Gay Al.\n\u00c8 il gay per eccellenza di South Park. Ha realizzato un rifugio per animali omosessuali e spiega a Stan che non c'\u00e8 niente di male nell'essere gay. Compare anche nel film, dove si esibisce in un numero musicale. Nonostante si riveli un ottimo capo scout viene esonerato dal suo incarico perch\u00e9 accusato di pedofilia in quanto omosessuale, incarico che riavr\u00e0 a pieno titolo successivamente, ma sceglier\u00e0 di rifiutarlo, dichiarando che, in quanto club privato, gli scout dovrebbero avere il diritto di escludere le persone se lo desiderano, cos\u00ec come lui stesso ha il diritto di esprimersi come un omosessuale. In seguito si sposer\u00e0 con l'ex del signor Garrison, il signor Maso, nella puntata 09x10, \"Segui quell'uovo\".\nDarryl Weathers.\n\u00c8 un abitante di South Park caratterizzato da dei folti baffi rossi e da un linguaggio sgrammaticato. Rappresenta lo stereotipo del redneck, conservatore e ignorante. La sua frase ricorrente \u00e8 \"Ci rubano il lavoro!\", quasi sempre ripetuta da altri rednecks in sua compagnia. Fa il suo debutto nell'episodio \"Gli immigrati dal futuro\", in cui ha radunato una manifestazione di molti operai che sono arrabbiati per aver perso il lavoro a causa degli immigrati venuti dal futuro, i quali si offrono volontari per lavorare in cambio di pochissimo denaro. Darryl cerca di aiutare i lavoratori a trovare un modo per sbarazzarsi degli immigrati e, alla fine, arrivano alla conclusione che tutti gli uomini dovranno organizzare una gigantesca orgia per impedire la nascita di altri esseri umani e, di conseguenza, annullare l'esistenza degli immigrati del futuro. Da allora, ha fatto numerose apparizioni come personaggio di sfondo o personaggio minore, pronunciando solo qualche frase.\nProfessor Mephesto.\n\u00c8 lo scienziato pazzo di South Park, visivamente ispirato al dott. Moreau, il personaggio interpretato da Marlon Brando nel film \"L'isola perduta\". Ha un figlio di nome Terrance, compagno di classe dei ragazzi. La sua pi\u00f9 grande creazione sono gli animali con quattro sederi. Specializzato in ingegneria genetica, cerca sempre di aiutare coloro che richiedono il suo talento, ma i suoi esperimenti a volte non vanno come dovrebbero e mettono tutta la citt\u00e0 in pericolo. I suoi esperimenti spaziano dal semplice test del DNA, risultato utile per determinare il padre di Eric Cartman, fino alla creazione di un clone genetico di Stan Marsh per il progetto di scienze di suo figlio. Mephesto ha un fratello che tenta di ucciderlo ogni mese, per motivi sconosciuti (nella quattordicesima stagione viene rivelato che il fratello era un fan dei Denver Broncos e non voleva che lo scienziato rivelasse il vero padre di Cartman, Jack Tenorman). Fa parte della NAMBLA, un'organizzazione di persone sosia di Marlon Brando, che \u00e8 in conflitto per i diritti del nome con l'omonima organizzazione North American Man/Boy Love Association.\nKevin.\nIl mostriciattolo che accompagna sempre il professor Mephesto.\nNed Gerblansky.\n\u00c8 il migliore amico di Jimbo Kern, che ha conosciuto in Vietnam, dove perse un braccio a causa di una granata. Ha inoltre perso la voce a causa di un cancro alla gola provocatogli dalle sigarette, e per comunicare deve usare un apparecchio elettronico.\nCome il suo amico, ha un'indole profondamente guerrafondaia ed \u00e8 ossessionato dalle armi. Inoltre adora la caccia ed uccidere animali urlando prima falsamente \"Oddio ci stanno attaccando!\", facendo leva sul fatto che la legge americana prevede l'autodifesa in caso di attacco di un animale.\nNell'episodio 02x06, \"La rana messicana dello Sri Lanka del sud\", dirige un talk show insieme a Jimbo. Nello stesso episodio finisce in uno stato vegetativo per una granata lanciata dal suo amico. Nell'episodio 3x05 \"Giochi di mano, giochi da pisquano\" insegna a Tweek alcune tecniche della boxe, dato che egli \u00e8 stato un campione in passato, anche se poi viene steso con un solo pugno da quest'ultimo.\nSebbene i due siano migliori amici, Ned sembra essere l'opposto di Jimbo: Jimbo \u00e8 alto, grasso e rumoroso, Ned \u00e8 basso, magro e di poche parole; Jimbo \u00e8 un leader naturale, mentre Ned sembra dipendere molto dall'amico e fa tutto quello che dice.\nNed ha anche interessi e hobby molto vari: \u00e8 un appassionato di storia locale (come nell'episodio 4x07 \"Chef va fuori di testa\"), ed era un buon cantante.\nSkeeter.\nAbitante di South Park, viene di solito raffigurato come un redneck. \u00c8 un assiduo cliente del bar del paese e sembra che cerchi sempre di iniziare una rissa con ogni cliente che vi entra, ma ogni volta lui e i suoi amici vengono dissuasi dal barista, che gli suggerisce di lasciar perdere.\nCapeggia il movimento di \u201cCappello libero\u201d nell'omonimo episodio, mentre nella puntata \"Sono un po' country\" \u00e8 il leader degli interventisti, che si vedeva opposto al gruppo di Randy Marsh, oppositori della guerra. Tra le altre sue proteste e movimenti notiamo che Skeeter, nell'episodio \"Segui quell'uovo!\", era uno dei tanti attivisti anti-gay a Denver. Nell'episodio 08x01 \"Divertirsi con le armi\" dichiara di essere il padre di Red.\nTuong Lu Kim.\nIl proprietario del ristorante cinese locale, il \"City Wok\", fa anche il pilota di aerei. In realt\u00e0 si tratta del Dottor Janus, un individuo affetto da disturbo di personalit\u00e0 che tra le sue varie personalit\u00e0 ha adottato quella dell'asiatico Tuong Lu Kim. Disprezza i giapponesi e i mongoli. Rappresenta lo stereotipo cinese, nonostante lui stesso ammetta di non esserlo. Ha una moglie di nome Wing. In un episodio viene ingaggiato dai genitori di South Park affinch\u00e9 costruisca una muraglia intorno alla citt\u00e0, ma viene ostacolato dai mongoli, che trovano ogni volta un modo per distruggerla. Nell'episodio \"Personalit\u00e0 multiple\" rivela di essere il dottor Janus, psicologo che d\u00e0 durante l'episodio molti problemi a Butters, facendogli credere di essere affetto da un disturbo di personalit\u00e0 multiple, di cui in realt\u00e0 \u00e8 affetto lo stesso dottore. Alla fine, Janus si caler\u00e0 definitivamente nei panni di Lu Kim, a causa dei poliziotti che non lo fanno curare perch\u00e9 il City Wok \u00e8 rimasto l'unico ristorante asiatico di South Park.\nPadre Maxi.\nIl parroco della chiesa cattolica di South Park. Sostiene che l'omosessualit\u00e0 sia un peccato, che gli ebrei finiranno tutti all'inferno e che Halloween rappresenta il male.\nNell'episodio della terza stagione \"Non toccate il cadavere delle vecchiette\", Padre Maxi, nell'esternare il suo odio per Halloween, uccide molti cittadini di South Park, al fine di convincerli che sia una festa maligna. Arriva ad affermare addirittura che Timmy, essendo disabile e non potendosi confessare, finir\u00e0 sicuramente all'inferno.\nIn \"La passione dell'ebreo\", spiega a un confuso Kyle le origini antisemite che il film \"La passione di Cristo\" riproduce. Tuttavia, nell'episodio della sesta stagione \"Amore cattolico rovente\", condanna i preti pedofili e sembra l'unico, nel Vaticano, a ritenere sbagliato abusare sessualmente di un bambino.\nNonostante affermi che il sacerdozio dovrebbe implicare il celibato e l'assenza totale dal sesso, \u00e8 il primo ad avere rapporti sessuali con donne, tra le quali la signora Cartman. Afferma inoltre di aver avuto tendenze omosessuali da giovane ma di essere ritornato sulla retta via. Tuttavia celebra il matrimonio tra il signor Maso e Gran Gay Al.\nSindaco McDaniels.\n\u00c8 il sindaco di South Park, ha i capelli celesti e appare come una donna che sogna visibilit\u00e0 ed una brillante carriera politica; \u00e8 sempre accompagnata da due collaboratori. Nella puntata 09x02, \"Muori hippie, muori\", si spara alla tempia con una pistola nel suo ufficio, pentita di aver concesso agli hippie di fare un concerto a South Park, ma incredibilmente sopravvive. Pensa che South Park sia una discarica e che gli abitanti siano inetti senza cervello nonostante la stessa sua politica sia piuttosto scarna e spesso causa di enormi danni alla cittadina.\nSergente Harrison Yates.\n\u00c8 un agente di polizia americano-irlandese del dipartimento della contea. Di solito \u00e8 accompagnato dal suo compagno Mitch Murphy o da altri agenti di polizia. Appare per la prima volta come agente dell'FBI, ma da allora \u00e8 stato visto come parte della polizia della contea di South Park, un ruolo che ha costantemente mantenuto nella serie da allora.\nInetto e razzista, nell'episodio \"I Jefferson\", quando viene a sapere che un uomo nero e ricco va ad abitare a South Park, cerca in tutti i modi di incastrarlo per crimini che non ha commesso, ma si lascia prendere dal panico e si disillude quando si rende conto che il \"Sig. Jefferson\" \u00e8 nero nonostante il suo \"aspetto bianco\". Egli scopre che Jefferson \u00e8 davvero di colore, ma quando decide che dar\u00e0 via tutto il suo denaro, Yates lo lascia andare, non avendo bisogno di mettere un altro povero uomo di colore in galera.. Nonostante il suo razzismo, i Black non sembrano aver mai avuto problemi (tranne nel videogioco \"South Park: Scontri Di-Retti\", in cui riveler\u00e0 di essere un adoratore di Shub-Niggurath, un'entit\u00e0 che si nutre di gente di colore).\nNe \"L'incredibile dono di Cartman\", si convince che Eric Cartman possa aiutarlo a trovare un serial killer che mozza la mano sinistra a tutte le sue vittime. Non notando le prove che potrebbero incriminare il vero assassino, si affida solo alle percezioni del ragazzino riuscendo quasi a farselo sfuggire da sotto il naso.\nNell'episodio \"Occhio alla maestra!\" non prende in considerazione il rapporto pedofilo tra Ike e la sua maestra solo perch\u00e9 quest'ultima \u00e8 una bella donna, mentre nell'episodio \"Le mignott-One di Butters\", per combattere la crescita della prostituzione nella citt\u00e0 si traveste a sua volta da prostituta ottenendo un certo successo.\nAltri.\nDio.\nRappresentato come un ibrido gatto-ippopotamo con lingua da rettile, appare in due puntate. \u00c8 paradossalmente buddista.\nSaddam Hussein.\nNell'universo di South Park, Saddam Hussein appare come la sua controparte reale, ovviamente animato in modo da adattarsi agli altri personaggi della serie. In ben due occasioni cerca di conquistare il Canada, ma fallisce in entrambi i casi. Dopo la sua morte diventer\u00e0 l'amante di Satana all'inferno, divenendo insieme a quest'ultimo l'antagonista principale di \"\". Dopo essere stato ucciso nel lungometraggio, Saddam torna a fare visita a Satana nell'episodio \"Predica bene razzola male\" nel quale \u00e8 geloso del nuovo fidanzato di Satana, Chris. Nell'episodio successivo, \"Probabilmente\", cerca di riconquistare il principe delle tenebre uccidendo Chris. Satana, stufo del comportamento di Saddam, lo spedisce in paradiso, dove viene accolto da dei mormoni. Saddam appare in seguito in un piccolo cameo nell'episodio \"Una scala per il paradiso\", dove possiamo vederlo nel paradiso intento a sganciare delle bombe sugli Stati Uniti. In seguito \u00e8 uno dei supercriminali chiamati a far parte della Lega del Male di Cristopher Reeve nell'episodio \"Bande Pazze\". Appare per l'ultima volta nell'episodio \"\u00c8 Natale in Canada\".\nGes\u00f9.\nGes\u00f9 \u00e8 un comune abitante di South Park. Conduce il programma \"Ges\u00f9 e gli amici\" (\"Jesus and Pals\") alla TV via cavo. In questo programma risponde alle domande del pubblico sulla religione e certe volte non riesce a dare delle risposte convincenti. Il suo programma \u00e8 in lotta per gli ascolti con quello di Ned e Jimbo Kern. Fa parte, insieme a Buddha, Mos\u00e8, Krishna ed altre figure religiose della \"Lega dei Super migliori amici\". Nell'episodio \"Niente colpi sotto l'aureola\" combatte contro Satana in un incontro di boxe, e vince grazie ad un imbroglio di quest'ultimo. Nell'episodio \"Super migliori amici\" combatter\u00e0 contro David Blaine, famoso illusionista, a colpi di magia. Ges\u00f9 perder\u00e0 clamorosamente in quanto i suoi \"trucchetti\" sono ritenuti molto stupidi e antiquati. Ges\u00f9 viene apparentemente ucciso da un terrorista iracheno nell'episodio \"Slitta rossa abbattuta\" ma risorge nell'episodio \"Fantastico speciale di Pasqua\", dove riesce a fermare William A. Donohue, presidente della Lega cattolica americana, che abusando del suo potere diventa Papa.\nScott Tenorman.\n\u00c8 un quindicenne, che nell'episodio \"Scott Tenorman deve morire\" svolge il ruolo di antagonista di Cartman. Scott vende a Cartman i suoi peli del pube per dieci dollari, e quando questi scopre l'inganno chiede i suoi soldi indietro senza successo, anzi facendosi umiliare davanti a tutta la citt\u00e0. Per vendicarsi causa la morte dei suoi genitori, ne getta i pezzi nel chili e li offre a Scott come una buonissima pietanza durante una festa a base di chili. Scoperto questo, Scott scoppia in lacrime, con grande gioia di Eric. Apparir\u00e0 spesso come cammeo in alcuni episodi (per esempio alla fine dell'episodio \"Sono un po' country\" lo si vedr\u00e0 cantare insieme agli altri personaggi di South Park, e nell'episodio \"Il ritorno della compagnia dell'anello alle due torri\" lo si vede insieme agli altri ragazzi delle medie) per poi ricomparire nella puntata \"La morte di Eric Cartman\", dove viene visto piangere di fronte alla lapide dei suoi genitori. Nell'episodio \"201\", Scott riappare nelle vesti di capo del \"Movimento Separatista dei Pel di carota\". Ora mentalmente squilibrato, Scott afferma di avere trascorso del tempo in manicomio, durante il quale ha fatto delle ricerche su Cartman in modo da vendicarsi di lui. Scott rivel\u00f2 di conoscere l'identit\u00e0 del padre di Eric, un giocatore dei Denver Broncos che aveva avuto una relazione con Liane Cartman, mettendola incinta. Tuttavia, l'intera citt\u00e0 decise di insabbiare questo fatto, poich\u00e9 i Broncos stavano avendo un ottimo anno e non potevano permettersi alcuna distrazione, n\u00e9 tantomeno scandali. Scott rivela quindi che suo padre, Jack Tenorman, faceva parte dei Denver Broncos ed era l'unico a vivere a South Park. Jack \u00e8 quindi il vero padre di Cartman e, di conseguenza, Scott e Cartman sono fratellastri, ma a Eric questo non importa granch\u00e9, a parte il dover essere \"mezzo\" Pel di carota.\nThomas e Nellies McElroy.\nI genitori di Chef, vivono in Scozia. Il padre di Chef \u00e8 ossessionato dal Mostro di Loch Ness, e non perde mai occasione di ricordare i suoi fantomatici incontri con la creatura, che lui identifica con un alieno, una girl scout, l'amico immaginario del figlio ecc. Nell'episodio 6x15, \"Il pi\u00f9 grande buffone dell'universo\". riescono a esorcizzare Cartman dallo spirito di Kenny, finito dentro di lui perch\u00e9 aveva mangiato le sue ceneri.\nMarklar.\nI Marklar sono una pacifica razza di saggi alieni umanoidi che vive sul pianeta Marklar; hanno la caratteristica peculiare di sostituire nomi ed aggettivi, durante le conversazioni, con l'onnipresente parola \"Marklar\".\nCompaiono nell'episodio Donato l'allupato nello spazio, dove tutta la popolazione del villaggio del bambino africano si trasferir\u00e0 ad abitare, appunto, su Marklar, coabitando pacificamente con in nativi Marklar.\nCompaiono come comparse anche in alcuni altri episodi.\nMos\u00e8.\n\u00c8 uno spirito di forma conica e di colore giallo-arancione. Non ha sembianze umane ma \u00e8 ispirato al dittatore MCP del film \"Tron\".\nMister Hankey.\nMister Hankey \u00e8 uno dei pi\u00f9 strani personaggi presenti nella serie animata \"South Park\"; si tratta di un escremento animato con due grossi occhi neri e un cappello natalizio. Ha il potere di esplodere e quello di rigenerarsi dopo ogni esplosione. \u00c8 particolarmente amico di Kyle (primo personaggio della serie a constatare la sua esistenza) e lo consola durante il periodo natalizio, che egli essendo ebreo non pu\u00f2 festeggiare. \nVive per il resto dell'anno nelle fogne insieme alla sua adorata barchetta, ed esce solo in occasioni sporadiche, soprattutto in corrispondenza alle feste natalizie. \u00c8 famoso principalmente per la canzoncina natalizia \"Mr. Hankey, the Christmas Poo\", accompagnata da immagini nella quale si vede questa cacca natalizia saltare addosso ai vari personaggi sporcandoli di escrementi. Viene impiegato spesso per condurre i corti natalizi, ma appare anche in puntate normali, come quella in cui, a causa di un festival cinematografico a South Park, \u00e8 costretto ad abbandonare le fogne per il sovraffollamento e cos\u00ec rischiare la vita sotto la luce del sole. In un episodio si vede insieme alla famiglia, composta da moglie e tre figli.\nKitty.\nLa gatta di Cartman, anche se in alcune puntate \u00e8 un gatto. Viene continuamente ingiuriata da lui quando gli chiede cibo.\nBabbo Natale.\nAppare nelle puntate natalizie. Nella trilogia dell'undicesima serie \u00e8 una sorta di conduttore delle forze del bene della Terra dell'Immaginazione.\nSatana.\nIl re degli inferi, apertamente omosessuale, spesso si fa strada fino alla citt\u00e0 di South Park per portare a termine i suoi nefandi, e occasionalmente innocui, piani. Pur essendo l'incarnazione del male, ha una personalit\u00e0 compassionevole e vulnerabile. Ha avuto una relazione con il personaggio di Saddam Hussein. Satana non si accontenta del suo ruolo nell'universo e in passato ha cercato di conquistare il mondo in superficie e il Paradiso. Tuttavia, egli non \u00e8 privo di compassione e ha dimostrato di avere un buon cuore in diverse occasioni, come quando, nel film, ha concesso a Kenny di realizzare un suo desiderio quando l'ha aiutato nella sua vita amorosa. Ha una controparte canadese chiamata Beelzaboot, che ha un comportamento simile a quello del maligno originale. Muore nella ventiduesima stagione per mano dell'Uomorsomaiale, nel tentativo di salvare la citt\u00e0 di South Park.\nBrutto Bob.\nOrrendo Bob o Brutto Bob (nell'originale \"Ugly Bob\") \u00e8 un connazionale di Trombino e Pompadour. Di solito compare con un sacchetto di carta che gli avvolge il viso con due buchi per gli occhi perch\u00e9 considerato bruttissimo da tutti anche se, essendo canadese, viene disegnato esattamente uguale agli altri.\nDonato l'allupato.\nNoto anche come \"Marvin l'etiope\" nel secondo doppiaggio della serie e \"Starvin' Marvin\" nella versione originale, appare nella prima volta nell'episodio \"Donato l'allupato\", consegnato erroneamente a Stan, Kyle, Cartman e Kenny al posto di un orologio digitale TYKO. Donato riappare poi nell'episodio \"Donato l'allupato nello spazio\".\nTrombino e Pompadour.\nTrombino e Pompadour (nella versione originale inglese \"Terrance and Phillip\"), sono due personaggi protagonisti di uno spettacolo televisivo del quale sono appassionati i protagonisti della serie. La loro comicit\u00e0 si basa essenzialmente su peti e parolacce. I loro veri nomi sono rispettivamente Terrance Henry Stoot e Phillip Niles Argyle. Esordiscono nell'episodio 01x06, \"Una questione di morte o di morte\", mentre la prima puntata della seconda stagione, \"70.000 puzzette per Saddam\", \u00e8 interamente dedicata a loro; tuttavia ci\u00f2 causa il posticipo del seguito dell'ultima puntata della prima serie, dove avrebbe dovuto essere rivelata l'identit\u00e0 del padre di Cartman, che infatti fu rinviato all'episodio 02x02, \"La mamma di Cartman continua a farsela con tutti\". La delusione degli spettatori per tale posticipo provoc\u00f2 un generale disinteresse nell'episodio Ottengono poi un ruolo preminente in ', dove sono i protagonisti del film \"Culi di fuoco\" che Eric, Stan, Kyle e Kenny si recano a vedere nonostante il divieto delle madri. Ci\u00f2 condurr\u00e0 ad una guerra USA-Canada ed alla condanna a morte di Trombino e Pompadour dalla mamma di Kyle, Sheila Broflovski. Li salver\u00e0 Cartman. Nell'episodio 05x05, ', si scopre che il duo si \u00e8 separato e che entrambi hanno imboccato strade diverse. Pompadour ha trovato una parte seria interpretando uno \"Shakespeare canadese\", nel frattempo Trombino \u00e8 diventato obeso. Alla fine dell'episodio, grazie all'intervento di Kyle e compagni, si riappacificheranno. Nell'episodio 12x04, \"Canadesi alla riscossa\" viene rivelato che Pompadour \u00e8 affetto da diabete. Nell'episodio 13x04, \"Mangia, prega, scoreggia\", si sposano con le due connazionali sorelle Flato.\nAsciughino.\nAsciughino (\"Towelie\" nella versione originale) \u00e8 un asciugamano parlante creato in laboratorio da una compagnia chiamata Tynacorp. \u00c8 appassionato fumatore di marijuana. Compare per la prima volta nell'episodio 05x08, \"Asciughino\" dove appare dal nulla per consigliare ai ragazzi di portare con loro un asciugamano e, subito dopo, offre loro degli spinelli. In seguito si scopre che i suoi creatori sono in realt\u00e0 degli alieni. Nell'episodio della decima stagione \"Un milione di piccole fibre\", nel quale \u00e8 il protagonista assoluto, \u00e8 ospite nel talk-show di Oprah Winfrey a causa dello scandalo accaduto per il libro \"Un milione di piccole fibre\", da lui scritto. Nella quattordicesima stagione si scopre che Asciughino \u00e8 diventato dipendente da eroina e crack, ed \u00e8 costretto a offrire sesso orale in cambio di compenso, ma spinto dai suoi amici e da suo figlio Salvietta entra in una clinica californiana per disintossicarsi. A partire dalla Stagione 22, Asciughino lavorer\u00e0 come collaboratore nella piantagione di marijuana di Randy Marsh, Tegridy Farms. Nella versione italiana \u00e8 doppiato da Renato Novara.\nScott.\nCanadese patriottico ed irascibile, odia Trombino e Pompadour a causa della loro comicit\u00e0 infantile e desidera ucciderli per mettere fine alla loro stupidit\u00e0. In un episodio, si allea con Saddam Hussein per ucciderli, ma viene tradito da quest'ultimo, il quale per conquistare il Canada aveva portato tutto il suo esercito nella nazione. Riapparir\u00e0 nell'episodio \"Nozze reali\", ingigantito in seguito ad un imprecisato assorbimento di radiazioni avvenuto ad Otawa, dove aiuter\u00e0 il piccolo Ike a salvare la principessa del Canada. Prova un marcato odio razziale nei confronti dei nativi canadesi dello Yukon a causa probabilmente di un episodio in cui una di loro gli ha praticato malamente del sesso orale. I canadesi lo hanno soprannominato il \"cazzone\" a causa del suo carattere polemico e scontroso e ora che si \u00e8 ingigantito lo chiamano \"cazzone gigante\".\nTrent Boyett.\n\u00c8 un ex compagno di Stan, Eric, Kyle e Kenny dell'asilo, messo in carcere minorile perch\u00e9, durante il gioco dei pompieri, ha bruciato completamente la maestra, la signora Claridge, che da allora si \u00e8 dovuta praticamente meccanizzare. Trent dopo cinque anni \u00e8 liberato dal riformatorio, e cerca vendetta, perch\u00e9 la colpa dell'incidente era dei quattro protagonisti. Prima cerca di uccidere Butters, mandandolo in coma, poi picchia selvaggiamente un grosso gruppo di ragazzi delle scuole medie, che stavano cercando di fermarlo, ma quando arriva arrabbiatissimo dagli ex-amici, Cartman con un incidente causa un nuovo incendio alla Claridge. All'arrivo della polizia Stan, Kyle, Cartman e Kenny affermano che l'incidente \u00e8 stato causato da Trent, i poliziotti prendono il \"doppio bip\" proveniente dall'ex-insegnante per una risposta doppiamente positiva alla domanda che doveva far sapere se Trent aveva causato l'incendio (il doppio bip in realt\u00e0 significava \"no\"), e riportano Boyett in riformatorio, che dovr\u00e0 anche subire un'umiliazione da parte di Cartman. L'episodio \"Asilo\" sar\u00e0 anche l'unico in cui apparir\u00e0 il bullo.\nStephen Abootman.\nPresidente del WCA (\"World Canadian Bureau\") che, quando scopre come il resto del mondo ritenga che il Canada sia una nazione inutile, non avendo essa prodotto nulla di concreto, d\u00e0 inizio a uno sciopero totale del Paese, dove tutti gli abitanti sono tenuti a cessare qualsiasi attivit\u00e0. I canadesi seguono l'esempio di Abootman, molti addirittura rischiando la propria salute quindi, ben presto, iniziano i dubbi poich\u00e9 nessuna nazione sembra soffrire particolarmente dell'assenza del Canada in ambito internazionale, o sembra interessarsi della sofferenza dei canadesi. Gli unici interessati sono Kyle Broflovsky e i suoi amici, preoccupati per il destino di Ike, che ha a sua volta aderito allo sciopero. Sperando di salvare il bambino, i ragazzi offrono a Abootman dieci milioni di dollari virtuali, ottenuti con un video su YouTube, ma l'uomo respinge l'offerta, nonostante le proteste dei suoi stessi concittadini, perch\u00e9 preferisce lasciare che diversi canadesi muoiano di stenti piuttosto di soffrire l'umiliazione del fallimento. Alla fine lo sciopero cessa quando i Kyle convince il resto delle nazioni a concedere al Canada un premio di consolazione, per convincerli di essere apprezzati. Abootman \u00e8 fiero del risultato, ma deve fare i conti con la rabbia degli altri canadesi: per colpa del suo sciopero molti canadesi sono morti mentre quelli che sono sopravvissuti hanno ottenuto solo delle gomme da masticare e dei buoni pasto, cio\u00e8 molto meno dei soldi persi per non aver lavorato, pertanto Abootman e i suoi collaboratori sono fatti andare alla deriva su un iceberg.\nRicompare quando la principessa del Canada viene rapita, evento che lo spinge a suicidarsi gettandosi sotto un treno.\nCompare solo negli episodi Canadesi alla riscossa e Nozze reali.\nDavid \"Running Horse\" Sawitzki.\n\u00c8 un uomo che si dichiara Cherokee per un sedicesimo e che viene invitato dalla scuola elementare di South Park per istruire i ragazzi sulla storia del Giorno del Ringraziamento dal punto di vista di un Nativo americano. Nonostante abbia solo tratti somatici caucasici (ha la pelle bianca con i capelli biondi e ricci), David indossa decorazioni e vestiti tipicamente usati dai nativi americani. Inoltre pretende che la sua presunta, e mai provata, appartenenza al popolo Cherokee gli dia il diritto di saperne di pi\u00f9 degli altri sul Ringraziamento e di parlare degli \"uomini bianchi\" come se lui non lo fosse, rimarcando poi di continuo quanto i suoi \"antenati\" siano stati trattati ingiustamente. Sembra ignorare deliberatamente che lui rimane, dando per vere le sue dichiarazioni, un \"uomo bianco\" per quindici sedicesimi, facendo subito sospettare della sua sanit\u00e0 mentale e della sua buona fede. Dopo aver commissionato ai bambini di quarta il fare una ricerca sul Giorno del Ringraziamento, si infuria quando Stan, Kyle, Cartman e Kenny scrivono la loro ricerca basandosi su quanto detto da History Channel, ipotizzando che in realt\u00e0 i pellegrini e i Nativi americani fossero degli alieni. Si presenta quindi a casa Broflosky armato di pistola per far scrivere a Kyle una lettera di scuse ai suoi \"antenati\", ma proprio in quel momento sopraggiunge il pellegrino alieno Myles Standish, che gli infila in bocca un globo energetico: se David \u00e8 davvero un indiano sopravviver\u00e0, ma muore carbonizzato. Standish conclude quindi che David non fosse un indiano.\nAppare solo nell'episodio \"La storia del giorno del ringraziamento\"."}
{"id": "2094785", "revid": "123915010", "url": "https://it.wikipedia.org/wiki?curid=2094785", "title": "Talas", "text": ""}
{"id": "2094788", "revid": "125885112", "url": "https://it.wikipedia.org/wiki?curid=2094788", "title": "The World Ends with You", "text": " \u00e8 un videogioco action RPG prodotto da Square Enix nel 2007 per Nintendo DS. Ambientato nel quartiere di Shibuya, \"The World Ends with You\" presenta numerosi elementi della cultura giapponese giovanile degli anni 2000 mescolati con l'urban fantasy.\nPubblicato in Giappone nel 2007, il videogioco \u00e8 stato distribuito l'anno seguente nel resto del mondo. Negli anni 2010 \u00e8 stato prodotto un remake dal titolo \"The World Ends With You -Solo Remix-\" per iOS e Android. Ha inoltre ricevuto uno spin-off denominato \"The World Ends With You -Live Remix-\", pubblicato nel maggio 2013, ma ritirato nel febbraio 2014.\nL'11 gennaio 2018 \u00e8 stato annunciata da Nintendo l'uscita di \"The World Ends with You: Final Remix\" per Nintendo Switch, con grafica HD e un nuovo epilogo.\nNel 2021 \u00e8 uscito il sequel \"\", distribuito per PlayStation 4, Microsoft Windows e Nintendo Switch.\nTrama.\nNeku Sakuraba si ritrova all'incrocio di Shibuya senza sapere come ci sia arrivato o qualunque altra cosa di s\u00e9, salvo il suo nome. All'improvviso un messaggio sul cellulare: \"Completa la missione, o sarai cancellato\". Attaccato da alcuni esseri misteriosi, Neku \u00e8 costretto a formare un \"patto\" con una strana e fin troppo vivace ragazza. Shiki Misaki sar\u00e0 la partner del ragazzo per tutta la prima settimana, nella quale conosceranno anche Beat e Rhyme. Questi spiegano a Neku che in realt\u00e0 si trovano in una dimensione parallela, l'Underground (UG), e che tutti loro sono morti. Per tornare in vita completando il Gioco, dovranno combattere contro i \"Noise\" (rumori) ed i Reapers (Mietitori), coloro che controllano il Gioco. Durante questi giorni si scopre che il prezzo d'entrata di Shiki era il suo aspetto, infatti appare nell'UG nelle sembianze della sua migliore amica Eri, mentre quello di Neku era la sua memoria. Allo scadere dei 7 giorni l'unica ad essere riportata in vita \u00e8 Shiki, mentre Neku \u00e8 costretto a giocare di nuovo riottenendo la memoria ma cedendo in cambio, come nuovo prezzo di entrata, Shiki. Nella seconda settimana subentrer\u00e0 Joshua, un enigmatico ragazzo alla costante ricerca del Compositore, il vero sovrano del Gioco. Costui sembra in qualche modo collegato alla misteriosa morte di Neku, di cui ancora neanche lui si ricorda. Infine, nella terza ed ultima settimana il partner di Neku sar\u00e0 Beat. Il ragazzo per sopravvivere dovr\u00e0 imparare a fidarsi del partner e dei suoi amici, riuscir\u00e0 a vincere il Gioco?\nModalit\u00e0 di gioco.\nNella Shibuya odierna, si svolge il Gioco dei Reaper dove le persone defunte possono tentare di ottenere una seconda occasione sopravvivendo un'intera settimana, se ci riusciranno avranno diritto ad un desiderio (tornare in vita o diventare a loro volta \"Reaper\"). Per partecipare alla gara, ognuno deve mettere in palio la cosa a cui tiene di pi\u00f9 e potr\u00e0 riottenerla unicamente alla fine del Gioco, ovviamente solo in caso di vittoria. I Giocatori lavorano in coppia ed ogni giorno devono tentare di rimanere in \"vita\" combattendo contro i Rumori (Noise) ed i Mietitori (Reaper) rischiando di essere cancellati. Alla fine del Gioco vengono analizzate le caratteristiche di ogni Giocatore e solo uno viene considerato degno del premio. A capo del Gioco c'\u00e8 il Compositore, il quale elegge ogni settimana un Game Master che governa solo per quel lasso di tempo Shibuya e pu\u00f2 inviare direttive ai Mietitori. Inoltre, un tipo di Mietitore, il Direttore, pu\u00f2 inviare altri Mietitori ad ostacolare gli sforzi dei Giocatori.\nLe missioni.\nOgni giorno il Game Master invia sul cellulare dei Giocatori un messaggio in cui indica dei compiti da portare a termine entro un certo limite di tempo; il conto alla rovescia compare sul palmo del Giocatore. Le missioni sono impossibili da svolgere senza partner (che consente di attivare i poteri speciali del giocatore) e per questo \u00e8 fondamentale avere fiducia l'un l'altro. I diversi incarichi possono essere i pi\u00f9 disparati: dallo sconfiggere Noises all'aiutare a riparare delle luci o semplicemente raggiungere una meta. La missione del settimo giorno \u00e8 sempre quella di sconfiggere il Game Master della settimana per concludere cos\u00ec il Gioco. Dopo che la missione del giorno si \u00e8 conclusa i Giocatori rimasti si ritrovano direttamente all'inizio del giorno della missione successiva, come se fossero catapultati avanti nel tempo.\nI combattimenti.\nIl sistema di combattimento fa largo uso delle caratteristiche del Nintendo DS, con le battaglie che prendono luogo in entrambi gli schermi, ed attacchi eseguiti tramite l'uso del touchscreen o del microfono. Nello schermo inferiore combatte Neku ed il giocatore lo controlla tramite l'uso del pennino, mentre nello schermo superiore in contemporanea si svolge il combattimento del partner comandato dai pulsanti del DS. Per il partner c'\u00e8 anche la possibilit\u00e0 di usare l'auto-play che si pu\u00f2 impostare dopo pochi secondi di autonomia od automatico, a seconda della scelta del giocatore. Se la battaglia si rivela troppo ardua premendo il tasto start si pu\u00f2 fuggire, ma questo compromette la sincronia dei due partner. Ogni Giocatore combatte con una diversa arma: Neku usa le spille (che possiedono svariati effetti), Shiki utilizza Mr.Meow (un gatto di peluche fatto da lei a cui ha dato vita tramite gli psychs), Joshua rilascia raggi di energia e Beat combatte usando lo skateboard. Un ulteriore livello di profondit\u00e0 \u00e8 dato dalle tendenze modaiole di Shibuya, infatti l'avere delle spille della marca di moda del momento ne accresce il potere.\nAmbientazione.\nShibuya.\nIl gioco \u00e8 ambientato in una fittizia versione del distretto dedicato allo shopping di Shibuya. Mentre la vita di ogni giorno scorre nel Realground (RG), i morti, invece, sono portati in una dimensione parallela chiamata Underground (UG). L'UG \u00e8 anche la sede del Gioco dei Mietitori; offrendo loro la cosa a cui si tiene maggiormente, i morti (ossia i Giocatori) ottengono la possibilit\u00e0 di gareggiare per un premio: ritornare in vita oppure trascendere ad una pi\u00f9 alta forma di esistenza spirituale. Molti di coloro che scelgono questo premio, diventano, in seguito, anch'essi dei mietitori, ovvero coloro che si oppongono ai Giocatori nelle gare future del Gioco. Quest'ultimo dura una settimana, e, come si scoprir\u00e0 alla fine, serve a giudicare il valore dell'umanit\u00e0. I giocatori devono completare alcuni obiettivi, in base alle norme indicate dal Compositore, un'entit\u00e0 simile ad un Dio che controlla l'UG. A colui che fallir\u00e0 una missione, verr\u00e0 dispersa la mente e lo spirito, che sia esso un Giocatore o un Mietitore, cancellando in tal modo la sua esistenza.\nUnderground.\nI giocatori dell'UG sono invisibili per coloro che vivono nell'RG, anche se possono leggere i loro pensieri ed influenzarli. L'UG \u00e8 frequentata da mostri chiamati \"noise\", che possono essere creati dai sentimenti negativi dei viventi o dai Mietitori per ostacolare i Giocatori: per progredire nel Gioco dei Mietitori, spesso i Giocatori devono ucciderli o \"cancellarli\".\nShibuya \u00e8 divisa in diverse parti e non tutte sono sempre accessibili, a seconda del giorno e delle missioni assegnate, infatti, alcune strade sono chiuse da alcuni \"muri\" creati dai Mietitori. Alcuni di questi sono oltrepassabili soddisfacendo le condizioni imposte da un Mietitore di \"guardia\" (solitamente Tenho o BJ). Le condizioni sono delle pi\u00f9 varie, dall'eliminare noise o rispondere a dei quiz; questi ultimi sono chiamati \"Revisioni dei Reaper\" e comprendono delle domande sul Gioco, sui noise o sui negozi ed i loro commessi.\nNegozi.\nCome in quella reale, la Shibuya di The World Ends with You \u00e8 cosparsa di negozi. Anche se i Giocatori sono invisibili nell'RG, possono entrare in posti precisi ed essere visti se fuori vi \u00e8 un segno impresso dai Mietitori.\nAnche nell'UG si seguono le tendenze e tramite i combattimenti \u00e8 anche possibile cambiarle combattendo con delle spille di una certa firma, cos\u00ec da renderle immediatamente popolari nell'RG. Ogni personaggio pu\u00f2 essere potenziato tramite abiti od accessori di tendenza comprabili nei negozi, ma non tutti gli oggetti possono essere acquistati con i soldi: alcuni debbono essere scambiati con altri oggetti, inoltre pi\u00f9 si frequenta un negozio pi\u00f9 il commesso vi prender\u00e0 in \"simpatia\" e metter\u00e0 in vendita nuova merce. Pi\u00f9 si comprano articoli in un determinato negozio, pi\u00f9 il commesso riveler\u00e0 le abilit\u00e0 dai vari oggetti ottenuti.\nMedia.\nManga.\nDopo l'uscita del prodotto in Giappone, Square Enix all'inizio del 2008 annunci\u00f2 una versione manga di The World Ends with You disegnato da Shiro Amano pubblicato sulla rivista Sh\u014dnen Gangan di Square Enix. Il manga ebbe vita breve e dur\u00f2 solo due capitoli \nAnime.\nIl 25 giugno 2020, Square Enix ha annunciato un adattamento anime della serie di The World Ends with You e annunciato integralmente il 3 luglio 2020 all' \"Anime Expo 2020\" come The World Ends with You: The Animation e sar\u00e0 trasmesso in tutto il mondo nel 2021 . L'anime \u00e8 prodotta da Square Enix con l'aiuto dello studio \"Domerica\" e Shin-Ei Animation. La serie anime \u00e8 prodotta da Kazuya Ichikawa e lo sceneggiatore \u00e8 Midori Gotou. Il produttore Tomohiko Hirano e il regista Tatsuya Kando saranno i supervisori insieme ai direttori artistici del prodotto, Tetsuya Nomura e Gen Kobayashi e la colonna sonora \u00e8 composta e prodotta da Takeharu Ishimoto. Tatsuya Kando ha dichiarato che c'\u00e8 sempre stata l'intenzione di creare una serie anime di The World Ends with You, ma all'epoca la Square Enix era impegnata in altre serie anime, oltre ai prodotti del settore informatico. Il 23 novembre 2020, giorno in cui fu annunciato il sequel del primo capitolo della serie, Square Enix rivela la data d'uscita dell'anime, aprile 2021. Negli USA l'anime \u00e8 stato distribuito il 9 aprile 2021, giorno dell'uscita giapponese, da Funimation e da Hulu e il giorno seguente sul sito dell'anime viene confermato che la serie presenter\u00e0 12 episodi.\nAltre apparizioni.\nLa serie di \"The World Ends with You\" \u00e8 apparsa anche nel crossover tra Square Enix e Disney, \"\". Neku e i suoi amici finiscono nella Citt\u00e0 di Mezzo del Regno dei mondi dormienti e sono ancora giocatori per il gioco dei Mietitori; Sora e Riku li aiuteranno ad uscire dai guai. Dopo molte peripezie, Neku e i suoi amici tornano nel loro mondo, Shibuya (primo mondo Square Enix ad essere introdotto nella serie di \"Kingdom Hearts\").\nColonna sonora.\nLa colonna sonora del videogioco \u00e8 stata composta e prodotta da Takeharu Ishimoto e interpretata da diversi artisti. I vari brani si dividono in diversi generi, dal pop all'elettronica o dall'hip hop al rock; la canzone finale durante i titoli di coda, \"A Lullaby for You\", \u00e8 interpretata dall'artista giapponese JYONGRI. All'interno del CD sono presenti anche altri artisti come Sawa, Makiko Noda, Leah, Ayuko Tanaka, Mai Matsuda, Wakako, Hanaeryca, Cameron Strother, Andy Kinlay, Nulie Nurly, e Londell \"Taz\" Hicks."}
{"id": "2094789", "revid": "113642718", "url": "https://it.wikipedia.org/wiki?curid=2094789", "title": "David S. Ward", "text": "Nel 1974 ha vinto l'Oscar alla migliore sceneggiatura originale per il film \"La stangata\"."}
{"id": "2094792", "revid": "1543377", "url": "https://it.wikipedia.org/wiki?curid=2094792", "title": "Vento elettrico", "text": "Il vento elettrico \u00e8 un fenomeno elettrostatico che si produce in presenza di punte cariche elettricamente, a causa del movimento degli ioni dell'aria provocato dalla presenza della carica sulla punta stessa.\nSupponendo, per esempio, che la punta sia carica negativamente, essa attirer\u00e0 gli ioni positivi presenti nell'aria e respinger\u00e0 gli ioni negativi. Questi ultimi allontanandosi rapidamente dalla punta generano un movimento di materia percepibile come uno spostamento d'aria (come un leggero vento, appunto). Sulla punta, per il terzo principio della dinamica agisce una forza diretta nel verso opposto al vento che essa genera.\nIl fenomeno si verifica in presenza di punte o di conduttori che presentano zone con piccolo raggio di curvatura. In queste zone infatti la densit\u00e0 di carica superficiale \u00e8 pi\u00f9 alta che in zone con grande raggio di curvatura: di conseguenza il campo elettrico sulle prime risulta maggiore.\nIl vento elettrico \u00e8 osservabile, ad esempio, portando in prossimit\u00e0 della punta di un conduttore elettrico carico la fiamma di una candela: quest'ultima si piega sotto l'azione del \"vento di elettroni\", cio\u00e8 il movimento d'aria dovuto a ioni, in parte presenti nell'atmosfera, in parte formatisi in prossimit\u00e0 della punta.\nUn altro esempio pu\u00f2 essere l'arganetto elettrico (un conduttore fornito di una serie di raggi metallici ripiegati nello stesso verso e terminanti con una punta), in cui gli ioni attratti dalle punte cedono la loro quantit\u00e0 di moto ad esse generando un moto rotatorio di direzione opposta a quella in cui sono orientate le punte."}
{"id": "2094796", "revid": "282466", "url": "https://it.wikipedia.org/wiki?curid=2094796", "title": "Billboard 100", "text": ""}
{"id": "2094798", "revid": "20390001", "url": "https://it.wikipedia.org/wiki?curid=2094798", "title": "Monastero degli Arcangeli Michele e Gabriele", "text": ""}
{"id": "2094799", "revid": "101175", "url": "https://it.wikipedia.org/wiki?curid=2094799", "title": "Honda Gresini", "text": ""}
{"id": "2094803", "revid": "118648455", "url": "https://it.wikipedia.org/wiki?curid=2094803", "title": "Rem (personaggio)", "text": " \u00e8 un personaggio del manga ed anime \"Death Note\", creato da Tsugumi Ohba e Takeshi Obata.\nRuolo.\nRem \u00e8 una \"shinigami\" bianca che compare alla fine del terzo volume assieme a Misa Amane. Fu Rem a consegnare alla ragazza il quaderno che fu di Jealous, il dio della morte che aveva dato la vita per amore di lei, prolungandone la durata vitale in netto contrasto con le regole del mondo degli \"shinigami\". Rem ritenne che la cosa pi\u00f9 giusta fosse affidare il quaderno alla giovane. Nel corso della storia Rem segue Misa come Ryuk fa con Light Yagami, tranne che per il periodo in cui entrambi i \"Kira\" vengono messi sotto sorveglianza da Elle: Rem suggerisce infatti alla ragazza di rinunciare al quaderno, per poterne perdere i ricordi, e si separa per alcune settimane da lei.\nNel frattempo, su consiglio di Light, consegna il quaderno a Kyosuke Higuchi, un uomo avido e senza scrupoli che \u00e8 il direttore del personale della Yotsuba, in modo che usi il quaderno per arricchirsi e si faccia arrestare dal quartier generale in quanto Kira.\nLa separazione dura meno del previsto, in quanto Rem contatta la giovane durante un provino con la Yotsuba, provino orchestrato da Elle e Light per catturare Kira (Light non ricorda di essere il primo Kira, n\u00e9 il piano col quale ha lasciato a Higuchi il suo alter ego, ma hanno capito che Kira \u00e8 all'interno della Yotsuba); Rem le rivela la pericolosa situazione e la vera identit\u00e0 del Kira originale, ossia l'amato Light, per proteggerla. Si affeziona sempre di pi\u00f9 a Misa Amane, fino a dare la vita per lei: quando Elle \u00e8 ormai prossimo alla cattura della ragazza, interviene, istigata astutamente da Light, uccidendo l'investigatore e il suo assistente Watari, per poi dissolversi nella polvere.\nPersonaggio.\nAl contrario di Ryuk, Rem \u00e8 una \"shinigami\" seria e razionale, che non si sognerebbe mai di gettare un Death Note sulla Terra per divertimento. Cerca anche di trattenere gli impulsi di Misa, suggerendole di smettere di rischiare la vita spacciandosi per Kira e di usare al massimo il quaderno per la felicit\u00e0 personale; questa attenzione si trasforma a poco a poco in affetto, tanto che non esita a rivelare segreti come il funzionamento degli occhi o il modo di uccidere gli dei della morte. Si dichiara inoltre disposta a uccidere indifferentemente Elle o Light, nel caso uno dei due arrechi dolore a Misa. Per Light in particolare sviluppa un particolare disgusto e ostilit\u00e0, tanto da avvertirlo, in seguito alle sue minacce di morte nei confronti di Misa, che qualora dovesse scoprire che sta provando ad uccidere la ragazza o, in alternativa, dovesse morire per qualsiasi motivo, lei scriver\u00e0 il suo nome sul suo quaderno uccidendolo (nel manga, nell\u2019anime solo se Misa dovesse morire per un qualsiasi motivo, vendicandola), considerando gli enormi rischi che corre Misa nello stare accanto a Kira. Quando viene a colloquio con Elle, si guarda bene dal rivelare informazioni sul funzionamento dei quaderni.\nAspetto.\nObata ha rivelato di aver disegnato l'aspetto (bianco e morbido) di Rem in opposizione a quello di Ryuk (nero e rigido), in quanto si tratta di una \"shinigami\" di sesso femminile. Per il corpo la principale fonte d'ispirazione \u00e8 stata la cosiddetta \"collezione xx\", mentre i capelli sono ispirati a quelli della gorgone Medusa della mitologia greca."}
{"id": "2094804", "revid": "599013", "url": "https://it.wikipedia.org/wiki?curid=2094804", "title": "Doug Smith", "text": ""}
{"id": "2094812", "revid": "1654832", "url": "https://it.wikipedia.org/wiki?curid=2094812", "title": "William Rose", "text": "Vinse l'Oscar alla migliore sceneggiatura originale nel 1968 per il film Indovina chi viene a cena?."}
{"id": "2094814", "revid": "599013", "url": "https://it.wikipedia.org/wiki?curid=2094814", "title": "D\u012bm\u012btr\u012bs Domazos", "text": ""}
{"id": "2094822", "revid": "300067", "url": "https://it.wikipedia.org/wiki?curid=2094822", "title": "Mike O'Koren", "text": ""}
{"id": "2094825", "revid": "1573940", "url": "https://it.wikipedia.org/wiki?curid=2094825", "title": "Epipedobates tricolor", "text": "Epipedobates tricolor () \u00e8 una rana appartenente alla famiglia Dendrobatidae.\nHa una lunghezza compresa tra 1 e 4 centimetri. Diffusa in particolar modo nella parte centrale dell'Ecuador, \u00e8 nota nel mondo scientifico per la sua forte tossicit\u00e0, che pu\u00f2 anche essere letale. Di notevole importanza ai fini terapeutici, la scoperta di una molecola prodotta dalla rana, l'epibatidina, che si \u00e8 dimostrata un analgesico fino a 200 volte pi\u00f9 potente della morfina."}
{"id": "2094829", "revid": "767487", "url": "https://it.wikipedia.org/wiki?curid=2094829", "title": "51\u00aa Mostra internazionale d'arte cinematografica di Venezia", "text": "La 51\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 1\u00ba settembre al 12 settembre del 1994.\nGiuria.\nLa giuria era cos\u00ec composta:\nSezioni principali.\nI film sono in ordine alfabetico secondo il cognome del regista.\nFilm in concorso.\nConcorso internazionale di lungometraggi proiettati in anteprima mondiale, in gara per il Leone d'Oro.\nI premi.\nI principali premi distribuiti furono:"}
{"id": "2094836", "revid": "327495", "url": "https://it.wikipedia.org/wiki?curid=2094836", "title": "Chantays", "text": ""}
{"id": "2094843", "revid": "121561965", "url": "https://it.wikipedia.org/wiki?curid=2094843", "title": "Alan Jay Lerner", "text": "Nella sua carriera ha vinto tre Premi Oscar, tre Tony Award e due Golden Globe. Fra le sue opere, il musical \"My Fair Lady\"."}
{"id": "2094844", "revid": "594360", "url": "https://it.wikipedia.org/wiki?curid=2094844", "title": "Kang Hye-jeong", "text": "Carriera.\nKang Hye-jeong inizi\u00f2 a lavorare come modella durante il primo anno di liceo e, alla fine degli anni Novanta, apparve in televisione con piccoli ruoli in drama e sitcom. La sua prima parte cinematografica fu in \"Nabi\", per il quale vinse il premio \"miglior attrice\" al Puchon International Fantastic Film Festival. Nel 2003 fu scelta da Park Chan-wook per interpretare Mi-do in \"Oldboy\", che le valse il Blue Dragon Award come \"miglior attrice non protagonista\" nel 2004, e nel 2005 recit\u00f2 in \"Welcome to Dongmakgol\", con il quale si guadagn\u00f2 il Grand Bell Awards come \"miglior attrice non protagonista\" nel 2006. Sempre nel 2005 fu chiamata di nuovo per la seconda volta da Park Chan-wook, dopo \"Oldboy\", per un cameo in \"Lady Vendetta\", ultimo film della trilogia della vendetta. Successivamente recit\u00f2 in \"Invisible Waves\" di Pen-Ek Ratanaruang. Torn\u00f2 in televisione nel 2011 con \"Miss Ripley\"."}
{"id": "2094846", "revid": "1543377", "url": "https://it.wikipedia.org/wiki?curid=2094846", "title": "Immortal Technique", "text": "\u00c8 cresciuto ad Harlem, New York. La maggior parte dei suoi testi \u00e8 focalizzata su argomenti di tipo politico. Il punto di vista che esprime \u00e8 una commistione di argomenti legati a politica, povert\u00e0, religione, razzismo e differenza di classe. Altro argomento chiave della sua produzione \u00e8 rappresentato dalla rappresentazione della realt\u00e0 difficile degli slums di New York.\nNonostante in passato gli sia stato offerto pi\u00f9 di un contratto discografico dalle major, Immortal Technique non ha mai firmato con nessuna di esse, adducendo il motivo che preferiva mantenere il completo controllo sulla propria produzione musicale, cosa che non avrebbe potuto fare sotto una major e preoccupato dall'idea che fosse la major e non l'artista ad ottenere i maggiori vantaggi dai meccanismi di produzione di massa.\nBiografia.\nFelipe Coronel nasce il 19 febbraio del 1978 all'ospedale militare di Lima. Due anni dopo, nel 1980, la famiglia lascia il Per\u00f9 per Harlem, New York, nel tentativo di lasciare un Per\u00f9 squassato dai conflitti interni. Durante l'adolescenza Felipe trascorre diverso tempo in carcere e viene arrestato diverse volte. In seguito inizia a farsi strada nel sottobosco musicale newyorchese, affermandosi soprattutto per le doti di freestyler.\n\"Revolutionary\", Volume 1 e 2.\nNel 2001 esce il primo album di Immortal Technique, dal titolo \"Revolutionary Vol. 1\". L'album \u00e8 completamente autoprodotto, esce senza nessun tipo di supporto da parte delle etichette discografiche, pagato dallo stesso artista grazie ai proventi ottenuti dalla vittoria in vari contest di freestyle.. Nel novembre 2002 \"The Source\" gli dedica spazio nell'\"Unsigned Hype\", una rubrica mensile che si occupa di segnalare artisti meritevoli ancora senza un contratto discografico. L'anno successivo la canzone dal titolo \"Industrial Revolution\", contenuta nel suo secondo album gli vale un \"Hip Hop Quotable\" su \"The Source\". Immortal Technique \u00e8 l'unico rapper nella storia ad avere ottenuto questo riconoscimento prima ancora di trovare un'etichetta discografica. Il secondo album dell'artista, \"Revolutionary Vol. 2\" esce nel 2003 per Viper Records/Nature Sounds e viene distribuito sia in versione CD sia su doppio vinile. Nel 2004 la Viper Records e, nel 2005, la Babygrande Records ristampano, \"Revolutionary Vol. 1\", il disco di debutto di Immortal Technique, permettendo ad una audience pi\u00f9 vasta di conoscere l'album.\n\"Bin Laden\".\n Prima della campagna elettorale per le presidenziali, nel novembre 2004, la canzone \"Bin Laden\", (conosciuta anche con il titolo di 'Tell The Truth') con Mos Def (e pi\u00f9 tardi con il featuring di Eminem) e prodotta da DJ Green Lantern, si fa strada su \"Shade 45: Sirius Bizness\". Ci vogliono comunque almeno sei mesi perch\u00e9 venga distribuita in modo ufficiale su 12\" pollici nell'estate del 2005. Il singolo contiene anche un remix, che vede la partecipazione della leggenda dell'hip hop newyorchese Chuck D dei Public Enemy e di KRS-One. Il testo della canzone si snoda intorno alla teoria che George W. Bush e le precedenti amministrazioni repubblicane siano in gran parte responsabili per gli attacchi dell'11 settembre 2001. Bush rispose dicendo che le responsabilit\u00e0 non potevano essere imputate ad un soggetto particolare. Immortal Technique rispose, sul sito (9/7/05 news post), \"I wrote in \"The Cause of Death\" that Bush was not responsible directly, that he didn't plan 9/11, but he and his definitely benefited from the end result of all those people dying.\", ovvero che non aveva mai sostenuto il coinvolgimento diretto del presidente nella progettazione degli attacchi ma che certamente lui e la sua amministrazione avevano beneficiato del numero di morti legati alla tragedia. Il terzo disco di Immortal Technique, \"The 3rd World\" usc\u00ec il 24 giugno 2008.\nVisione socio-politica.\nImmortal Technique non ha mai nascosto ai suoi ascoltatori le proprie opinioni politiche, sulla societ\u00e0 e sulla religione. Molte delle sue idee si possono collegare alle teorie del socialismo, come si pu\u00f2 capire da diverse canzoni, da \"The Poverty of Philosophy\" a \"Revolutionary Vol. 1\", riferimento al libro scritto da Karl Marx. Tra gli eventi politici e sociali, nelle sue canzoni trovano spazio temi come l'assassinio di Fred Hampton, membro influente delle Black Panthers da parte dell'FBI, l'11 settembre, l'assassinio di Amadou Diallo da parte dell'NYPD, i diritti dei palestinesi in Israele, e l'assassinio del leader rivoluzionario Che Guevara per mano della CIA. Immortal Technique ama descriversi come un \"guerrigliero socialista\", ispirato dalla storia e da personalit\u00e0 politiche come quelle di Malcolm X, Che Guevara, C\u00e9sar Ch\u00e1vez, Augusto C\u00e9sar Sandino, Marcus Garvey e T\u00fapac Amaru II.\nImmortal Technique \u00e8 anche uno dei fondatori del Grassroots Artists MovEment (G.A.ME), ente che si occupa di provvedere alla copertura sanitaria degli artisti underground con i quali lavora."}
{"id": "2094852", "revid": "228587", "url": "https://it.wikipedia.org/wiki?curid=2094852", "title": "Passaporto rosso", "text": ""}
{"id": "2094854", "revid": "1573940", "url": "https://it.wikipedia.org/wiki?curid=2094854", "title": "Dendrobatidae", "text": "Dendrobatidae \u00e8 una famiglia di anfibi dell'ordine degli Anuri.\nI membri di questa famiglia sono particolarmente noti per la loro particolare capacit\u00e0 di produrre potenti tossine a livello cutaneo, tanto da essere anche conosciute come le \"rane da veleno per le frecce\".\nDiffuse nel Centro e Sud America, alcune di queste sono a serio rischio di estinzione a causa della distruzione dell'habitat.\nTassonomia.\nComprende 202 specie raggruppate in 16 generi e 3 sottofamiglie:\nIncertae sedis:"}
{"id": "2094867", "revid": "767487", "url": "https://it.wikipedia.org/wiki?curid=2094867", "title": "Giann\u012bs Kalitzak\u012bs", "text": ""}
{"id": "2094868", "revid": "73411", "url": "https://it.wikipedia.org/wiki?curid=2094868", "title": "Imprimatura", "text": ""}
{"id": "2094869", "revid": "1232112", "url": "https://it.wikipedia.org/wiki?curid=2094869", "title": "Monticelli (Esperia)", "text": "Monticelli \u00e8 una frazione del comune di Esperia, in provincia di Frosinone.\nStoria.\nIl casale fu fondato nel XIV secolo, dopo che il catastrofico terremoto del 1349 aveva distrutto innumerevoli piccoli abitati (ville) gi\u00e0 presenti in zona.\nIl monastero di San Cimo, di cui oggi rimangono solo alcune vestigia, era stato fondato secoli prima dai monaci cassinensi, come molti altri edifici dell'area, sia religiosi sia civili.\nPer secoli ha fatto parte del territorio amministrato da Roccaguglielma, ma in epoca napoleonica form\u00f2 comune autonomo con capoluogo San Pietro in Curolis (1808-1867). Quest'ultimo si sarebbe unificato a Roccaguglielma nel 1867, dando vita all'attuale comune di Esperia.\nL'agglomerato si trova a pochi chilometri da Sant'Oliva, lungo la storica strada, strategica per l'economia locale, che collega Esperia a Pontecorvo.\nNel cimitero locale \u00e8 sepolta l'attrice Francesca Romana Coluzzi."}
{"id": "2094870", "revid": "1543377", "url": "https://it.wikipedia.org/wiki?curid=2094870", "title": "Passaporto rosso (documento)", "text": "Il passaporto rosso era il documento di espatrio rilasciato dal regno d'Italia, destinato agli emigranti regolato da ultimo dal Regio Decreto 13 novembre 1919 n. 2205 (\"Testo Unico dei provvedimenti sull'emigrazione e sulla tutela giuridica degli emigranti\"), convertito in legge 17 aprile 1925 n. 473.\nStoria.\nPensato dal governo, da ultimo da quello Francesco Saverio Nitti come mezzo per aiutare gli emigranti in un momento di grave crisi sociale quale fu il primo dopoguerra, fu invece percepito come elemento di grave discriminazione contro i ceti pi\u00f9 umili.\nFu abolito con il decreto legge 21 giugno 1928 n. 1710, quando il fenomeno migratorio si stava ridimensionando e alla vigilia del crollo determinato dalla crisi mondiale.\nCaratteristiche.\nIl nome era dato dalla copertina di cartoncino rosso. Dato l'originario intento di aiuto il \"Commissariato per l'emigrazione\" aveva fatto stampare avvertenze contro le truffe, ma divenne ben presto una sorta di marchio negativo per i pi\u00f9 poveri.\nIl famoso giornalista Enzo Biagi dichiar\u00f2 in proposito:"}
{"id": "2094873", "revid": "767487", "url": "https://it.wikipedia.org/wiki?curid=2094873", "title": "Olivier Veigneau", "text": "Carriera.\nDopo aver indossato le maglie di Monaco, Nizza, Duisburg, Nantes \u00e8 dal 17 agosto 2015 in Turchia.\nCon la Nazionale francese Under-21 ha preso parte agli Europei Under-21 2006."}
{"id": "2094875", "revid": "599013", "url": "https://it.wikipedia.org/wiki?curid=2094875", "title": "Juan Alberto Andreu", "text": "Il suo soprannome deriva da \"mellizo\", termine spagnolo per gemello, in quanto anche suo fratello V\u00edctor Manuel \u00e8 calciatore.\nCaratteristiche tecniche.\nDifensore rapido e forte di testa, spesso nel Gent \u00e8 stato utilizzato come terzino destro.\nCarriera.\nClub.\nNel Betis fin dall'et\u00e0 di 14 anni, lasci\u00f2 la squadra solo per una breve parentesi in prestito al Polideportivo Ejido nei mesi finali della stagione 2001-2002, giocando 2 partite in Segunda Divisi\u00f3n.\nHa segnato il suo primo gol il 18 settembre 2004 in Osasuna-Betis 3-2. Ha giocato anche in Champions League ed in Coppa UEFA: in quest'ultima competizione ha segnato un gol contro l'.\nHa vinto la Coppa del Re in finale contro l'Osasuna l'11 giugno 2005 (2-1).\nNazionale.\nHa fatto parte della Nazionale spagnola Under-16, Under-17, Under-19 and Under-21."}
{"id": "2094883", "revid": "765341", "url": "https://it.wikipedia.org/wiki?curid=2094883", "title": "Revolutionary Vol. 1", "text": "Revolutionary Vol. 1 \u00e8 l'album di debutto dell'MC newyorkese Immortal Technique, uscito nel 2001 e ristampato nel 2004. La prima edizione del disco non era distribuito e non aveva neppure un codice a barre, dato che veniva distribuito direttamente dall'artista sulle strade o agli show live. La ristampa del disco fu distribuita in tutto il mondo da Nature Sounds."}
{"id": "2094884", "revid": "123911629", "url": "https://it.wikipedia.org/wiki?curid=2094884", "title": "Alceste De Lollis", "text": "Biografia.\nAlceste Tito De Lollis, secondo di sette figli, nacque a Fallo in provincia di Chieti dal Medico Cerusico Don Nicola e da Maria entrambi De Lollis..Si sposer\u00e0 nel 1860 con Filomena Colalongo da cui, nel 1863, avr\u00e0 il futuro critico e scrittore Cesare De Lollis, secondo di otto figli.\nIniziati gli studi nel suo paese, fu presto inviato a studiare presso il seminario diocesiano di Chieti dove studiavano anche Silvio Spaventa e Bertrando Spaventa. Qui frequent\u00f2 i corsi di Lettere di don Livio Parladore\nNon ancora ventenne fu colpito da una serie di gravi lutti: nel giro di poco tempo gli morirono i genitori e il figlio maggiore Olindo\nCon la famiglia a carico e in ristrettezze economiche, lavor\u00f2 a Lama dei Peligni come istitutore privato portando con se il fratello minore. Tre anni dopo, nel 1843, muore anche la sorella rimasta nella casa paterna ad accudire i fratelli. A questo periodo, in cui \u00e8 particolarmente prostrato dagli eventi e si ritira in solitudine per riflettere sulla propria condizione umana, si debbono le sue prime composizioni poetiche. L'anno successivo si trasferisce a\nPrata d'Ansidonia dove per quattro anni si dedica all\u2019educazione di tre giovani. Il periodo trascorso come educatore fu particolarmente importante, sia dal punto di vista della crescita personale che della produzione artistica.\nLa svolta della sua vita fu nel 1847 quando, dal Governo Costituzionale, fu nominato Professore di Filosofia naturale e Matematiche sintetiche nel Real Collegio de L'Aquila. Dal 1852 al 1860 ricopr\u00ec la carica di Patrocinatore presso il Tribunale di Chieti; nel 1860 fu Ufficiale di carico nel Dicastero della Polizia di Napoli, poi Caposezione nel Ministero della Pubblica Istruzione, Delegato al riordinamento degli studi in Abruzzo, Preside del Liceo di Chieti e poi, fino al 1876, al liceo classico Domenico Cotugno dell'Aquila.\nDal 1876 al 1877 fu Regio Provveditore agli Studi di Chieti, dal 1878 al 1882 a Teramo, dal 1883 al 1885 a Ferrara. Terminata l\u2019attivit\u00e0 lavorativa si ritir\u00f2 a Casalincontrada disturbato per\u00f2 da problemi di salute. Presagendo la fine volle pubblicare i suoi componimenti poetici raccolti in \"Ricordi poetici\" una raccolta di memorie e documenti, una vera e propria autobiografia. Mor\u00ec nel luglio 1887, fu tumulato nel cimitero comunale del paese e traslato poi nella cappella di famiglia fatta erigere per il figlio Cesare.\nFu legato a varie personalit\u00e0 risorgimentali del liberalismo meridionale, tra cui: , Luigi Settembrini e Vittorio Imbriani. Oltre alla sua attivit\u00e0 di patriota del Risorgimento \u00e8 ricordata la sua attivit\u00e0 di letterato che lo port\u00f2 ad avere rapporti di amicizia con molti letterati della sua epoca, tra cui: Niccol\u00f2 Tommaseo, Alessandro Manzoni e la poetessa teramana Giannina Milli a cui dedic\u00f2 anche una lirica."}
{"id": "2094885", "revid": "729019", "url": "https://it.wikipedia.org/wiki?curid=2094885", "title": "Gregorio Misarti", "text": "Biografia.\nSi laure\u00f2 all'Universit\u00e0 di Napoli dapprima in farmacia e poi in giurisprudenza. Fu pertanto dapprima farmacista e poi si dedic\u00f2 con successo alla professione forense. \u00c8 noto tuttavia soprattutto per la sua attivit\u00e0 di drammaturgo: scrisse infatti delle tragedie, alcune delle quali, per es. \"Frandarte\" (1832) e \"Zambri\" (1845), furono a lungo rappresentate in teatro. Fu anche autore anche autore di volumi di divulgazione storica (\"Ricerche sugli uomini illustri delle Calabrie da Pitagora fino a noi\", \"Cenno storico e archeologico d'un viaggio da Scigliano a Cosenza\").\nFu direttore del \"Pitagora\", un periodico fondato da Pier Paolo Gimigliano nel 1845."}
{"id": "2094886", "revid": "465169", "url": "https://it.wikipedia.org/wiki?curid=2094886", "title": "Felis nigripes", "text": "Il gatto dai piedi neri (Felis nigripes) \u00e8 un mammifero carnivoro appartenente alla famiglia dei Felidae.\nDescrizione.\n\u00c8 il pi\u00f9 piccolo felino africano. La lunghezza del corpo e della testa \u00e8 di 36\u201352\u00a0cm, mentre la coda \u00e8 lunga circa la met\u00e0. Il peso delle femmine si aggira intorno a 1,5\u00a0kg, mentre i maschi pesano dai 2 ai 2,5\u00a0kg.\nCaratteristica del gatto \u00e8 il colore scuro delle zampe, mentre la pelliccia si presenta di colore oro fulvo con macchie nere o brune.\nDistribuzione e habitat.\nLa diffusione \u00e8 limitata al Botswana, alla Namibia ed al Sudafrica.\nPredilige le zone aride.\nComportamento.\nIl gatto dai piedi neri caccia di notte e le sue prede preferite sono topi, uccelli ed insetti. \u00c8 considerato uno dei felini pi\u00f9 letali, dato che l'esito positivo si ha nel 60% dei casi."}
{"id": "2094892", "revid": "287204", "url": "https://it.wikipedia.org/wiki?curid=2094892", "title": "Sporting \u00c9toile Club de Bastia 1983-1984", "text": "La pagina racchiude rosa e statistiche dello Sporting Club de Bastia nella stagione 1983-84."}
{"id": "2094897", "revid": "2730", "url": "https://it.wikipedia.org/wiki?curid=2094897", "title": "\u00c9cole des Ponts ParisTech", "text": "L'\u00c9cole nationale des ponts et chauss\u00e9es chiamata anche \u00c9cole des Ponts ParisTech o per metonimia Ponts et Chauss\u00e9es o ancora Ponts, \u00e8 la pi\u00f9 antica istituzione formativa per ingegneri del mondo. Fondata nel 1747, \u00e8 tuttora attiva a Marne-la-Vall\u00e9e, come istituzione universitaria dipendente dal \"Minist\u00e8re de l'\u00c9cologie, de l'\u00c9nergie, du D\u00e9veloppement durable et de l'Am\u00e9nagement du territoire\". Essa \u00e8 anche una delle pi\u00f9 antiche e prestigiose grandes \u00e9coles francesi.\nStoria.\nLa fondazione.\nIn seguito alla creazione del \"corps des ing\u00e9nieurs des ponts et chauss\u00e9es\" (\"corpo degli ingegneri dei ponti e strade\"), ovvero il genio civile, nel 1716, una delibera del conseil du Roi del 1747 ordin\u00f2 l'istituzione di una scuola dedicata alla formazione dei futuri ingegneri di stato. La scuola prese il nome di \"\u00c9cole royale des ponts et chauss\u00e9es\" (\"Scuola reale dei ponti e strade\") e fu organizzata da Daniel-Charles Trudaine. Quest'istituzione rappresent\u00f2 l'inizio di un controllo efficace dello Stato sulla costruzione delle strade, dei ponti e dei canali, nonch\u00e9 sulla formazione degli ingegneri: in precedenza, infatti, i signori feudali, le corporazioni di arti e mestieri e gli ordini monastici avevano condiviso con lo stato questi compiti. L'\"\u00c9cole royale des ponts et chauss\u00e9es\" rappresenta inoltre un momento importante nell'affermazione della cultura tecnica alle soglie della rivoluzione industriale.\nNel 1775, la scuola prese il nome definitivo di \"\u00c9cole nationale des ponts et chauss\u00e9es\" e serviva a preparare i membri del Corpo degli ingegneri del genio civile francese, che era diventato il principale centro operativo responsabile tecnico dei lavori pubblici.\nIl primo direttore fu Jean-Rodolphe Perronet, ingegnere e studioso partecipante al progetto dell\"'Encyclop\u00e9die ou Dictionnaire raisonn\u00e9 des sciences, des arts et des m\u00e9tiers\", diretto da Denis Diderot e da Jean Baptiste Le Rond d'Alembert.\nGli insegnamenti andavano dalla geometria all'algebra, dalla meccanica all'idraulica, alla cartografia. Il corso di studi durava da quattro a dodici anni.\nL'Ottocento.\nDopo la Rivoluzione, durante il primo Impero, gli ingegneri della scuola partecipano ai grandiosi lavori pubblici voluti da Napoleone. La complessit\u00e0 dei progetti influir\u00e0 sull'evoluzione della scuola che diventa un centro motore della ricerca innovativa in tutti i campi dell'ingegneria. Appartengono al corpo degli ingegneri di ponti e strade, in questo periodo, personalit\u00e0 che fanno in pratica la storia della Scienza delle costruzioni e in genere della scienza applicata: Adh\u00e9mar Jean Claude Barr\u00e9 de Saint-Venant, Eug\u00e8ne Belgrand, Jean-Baptiste Biot, Augustin-Louis Cauchy, Gaspard Gustave de Coriolis, Jules Dupuit, Augustin-Jean Fresnel (fondatore dell'ottica moderna), Joseph-Louis Gay-Lussac, Claude-Louis Navier (fondatore della teoria generale dell'elasticit\u00e0 e della meccanica dei fluidi), Louis Vicat (inventore del moderno calcestruzzo), Fulgence Bienven\u00fce.\nUn decreto del 1851 ridefinisce l'organizzazione dei corsi che diventano corsi di specializzazione dell\"'\u00c9cole polytechnique\".\nLo sviluppo delle infrastrutture della fine del XIX secolo fu fortemente segnato, ancora una volta, dagli ingegneri \"des Ponts et chauss\u00e9es\" di cui molti sono diventati celebri: Henri Becquerel (scopritore della radioattivit\u00e0), Albert Caquot e Nicolas L\u00e9onard Sadi Carnot, Eug\u00e8ne Freyssinet. In quest'epoca furono definitivamente stabilite le caratteristiche della scuola, salvo gli adattamenti successivi resi necessari dal progresso tecnologico.\nDopo la seconda guerra mondiale.\nDopo la seconda guerra mondiale l'\"\u00c9cole des ponts\" si apr\u00ec al settore economico privato: di conseguenza aumentarono molto gli studenti, in risposta alla domanda crescente di ingegneri sia per il \"corps des ponts et chauss\u00e9es\" sia per il settore privato. Ulteriore conseguenza di questo cambio di prospettiva fu la maggiore diversificazione dei corsi e delle cattedre.\nNel 1983 furono varate importanti riforme relative al reclutamento, ai programmi, ai metodi d'insegnamento, inoltre furono stabiliti collegamenti con la ricerca e le imprese e fu introdotta la formazione continua. In particolare, furono reintrodotti i laboratori di ricerca, che erano stati soppressi con la seconda guerra mondiale.\nFra il 1997 e il 2008, la scuola si \u00e8 trasferita a Champs-sur-Marne nel campus della Cit\u00e9 Descartes, ma ha conservato la sede storica di Parigi, al 28 di rue des Saints-P\u00e8res.\nQuesta sistemazione, tuttavia, \u00e8 cambiata nel 2008, quando lo stato ha venduto l'h\u00f4tel de Fleury. Oggi l'\u00c9cole possiede a Parigi solo la \"Maison des Ponts\", dove hanno sede varie istituzioni legate all'\u00c9cole, fra cui l'\"\u00c9cole des Ponts Business School\".\nXXI secolo.\nL'\"\u00c9cole des Ponts\" ha carattere \"generalista\": forma degli ingegneri, e inoltre organizza corsi che conferiscono la qualifica di \"master\", \"Mast\u00e8re Sp\u00e9cialis\u00e9\", Master in Business Administration e dottore di ricerca, il 43% degli studenti ottengono un secondo diploma all'estero, mentre il 30% dei diplomati provengono dall'estero.\nL'\"\u00c9cole des Ponts\" fa parte dei poli di ricerca e insegnamento superiore ParisTech, universit\u00e9 Paris-Est e della rete TIME. Essa \u00e8 membro fondatore della Paris School of Economics, insieme all'ENS Ulm, all'\u00c9cole des hautes \u00e9tudes en sciences sociales, all'Universit\u00e0 Paris-Sorbonne, all'INRA e al CNRS."}
{"id": "2094898", "revid": "767487", "url": "https://it.wikipedia.org/wiki?curid=2094898", "title": "Lingua woleaiana", "text": "La lingua woleaiana \u00e8 una lingua micronesiana parlata negli Stati Federati di Micronesia.\nDistribuzione geografica.\nSecondo l'edizione 2009 di \"Ethnologue\", la lingua \u00e8 parlata in Micronesia da 1.630 persone sull'isola Woleai e altre isole dello stato federato di Yap.\nDialetti e lingue derivate.\nIl woleaiano appartiene \u00e8 diviso in due dialetti: woleaiano proprio e lamotrek.\nFonologia.\nIl woleaiano ha un alfabeto con consonanti e vocali.\nSecondo l'ortografia di Sohn (1975) ha queste particolarit\u00e0,\nSistema di scrittura.\nPer la scrittura viene utilizzato l'alfabeto latino.\nBibliografia.\nSohn, H.M. 1975. \"Woleaian Reference Grammar.\" University of Hawaii Press."}
{"id": "2094900", "revid": "88740", "url": "https://it.wikipedia.org/wiki?curid=2094900", "title": "Giovanni David", "text": "Biografia.\nFiglio di Giacomo, studi\u00f2 sotto la guida del padre ed esord\u00ec al suo fianco, a Siena, nel 1808, nell\"'Adelaide di Guesclino\" di Giovanni Simone Mayr, e si esib\u00ec successivamente al Teatro Imperiale (ex Regio) di Torino e alla Scala di Milano, dove ebbe il suo primo incontro con Rossini, creando, nel 1814, il ruolo di Narciso nella prima rappresentazione de \"Il turco in Italia\". Scritturato successivamente da Domenico Barbaja per i Regi Teatri di Napoli, egli rimase in tale citt\u00e0 fino al 1822, diventando uno dei cantanti preferiti da Rossini, il quale lo fece partecipare a molte delle sue produzioni (nelle opere \"Otello\", \"Ricciardo e Zoraide\", \"Ermione\", \"La donna del lago\", \"Zelmira\" e nella cantata \"Le nozze di Teti e di Peleo\" del 1816).\nA Napoli David si esib\u00ec anche in opere di altri compositori contemporanei come Mayr, Pa\u00ebr e Carafa, oltre che in riprese di precedenti lavori rossiniani (\"La gazza ladra\", \"Matilde di Shabran\"). Fu quindi a Vienna, Roma, di nuovo a Napoli per tre anni estendendo il suo repertorio a Mercadante, e poi a Milano, dove abbe alterne fortune, per l'iniziale declino della voce, ma raggiunse comunque il successo soprattutto nella prima rappresentazione de \"Gli arabi nelle Gallie\" di Giovanni Pacini (1826 - Agobar).\nEgli cre\u00f2 inoltre i ruoli di Fernando nell'edizione ampiamente rimaneggiata, per il Teatro Carlo Felice di Genova, della \"Bianca e Fernando\" di Bellini nel 1828, e di Leicester nell'\"Elisabetta al castello di Kenilworth\" di Donizetti nel 1829. Il suo assetto vocale dava per\u00f2, oramai, segni preoccupanti di logoramento e la sua carriera successiva, a Londra, Parigi, di nuovo a Napoli, oltre che in teatri minori, fu costellata di successi, ma anche, sempre pi\u00f9, di battute d'arresto.\nNel 1840 apr\u00ec una scuola di canto a Napoli, per trasferirsi quindi, dopo alcuni anni e una permanenza a Vienna, definitivamente a Pietroburgo dove fu direttore di scena all'Opera Italiana e dove si spense nel 1864.\nCaratteristiche artistiche.\nGiovanni David rappresenta il prototipo del tenore contraltino rossiniano, acutissimo, brillante e acrobata, ma in grado di affrontare anche melodie elegiache, come nell'aria \"Ah, come mai non senti ...\" dell'\"Otello\". La sua estensione era estremamente ampia, arrivando sicuramente al fa4, ma essendo in grado, secondo alcuni, di raggiungere perfino il la nella stessa ottava (note che comunque, a partire dal la3, egli eseguiva, come d'uso nel suo tempo, in \"falsettone\" o anche addirittura in falsetto, provocando talvolta l'insofferenza del pubblico). Capace di mirabolanti spericolatezze vocali, David fu un inesauribile improvvisatore in grado di \"scegliere passaggi e fiorettature [sempre] in carattere con il brano cantato e con il momento scenico\" e di \"eseguirli con espressione adeguata\". Egli non possedeva invece, nemmeno nella fase pi\u00f9 fulgida della sua carriera, la pienezza di voce e l'omogeneit\u00e0 del suono che avevano caratterizzato suo padre. Non solo, ma aveva anche forse problemi di volume se, come ebbe modo di notare il suo grande ammiratore Stendhal, cantare in un teatro grande come il San Carlo sembrava tendere ad affaticarlo. David rappresent\u00f2 quindi, per un verso, il progenitore dei moderni tenori di grazia, per l'altro, l'antesignano del tenore contraltino romantico che avrebbe trovato in Giovanni Battista Rubini il suo campione: il \"Fernando\" di Vincenzo Bellini di Genova del 1828 rappresenta proprio, si potrebbe dire, il momento visibile di passaggio tra le due tipologie vocali.\nFatto oggetto ai suoi tempi di grandi entusiasmi, ma anche di critiche e insoddisfazioni, David resta pur tuttavia insuperato per le sue capacit\u00e0 virtuosistiche e per il suo possesso di una coloratura assolutamente impeccabile e mirabolante, che ha reso per decenni le parti scritte per lui da Rossini quasi impossibili da eseguire per i tenori moderni, almeno fino all'avvento della nuova leva belcantista a partire dall'ultimo quarto del XX secolo."}
{"id": "2094904", "revid": "1728", "url": "https://it.wikipedia.org/wiki?curid=2094904", "title": "Aurelio Saliceti", "text": "Biografia.\nAvvocato e docente di giurisprudenza, fu tra i primi affiliati alla Giovane Italia.\nNel 1848 fu nominato dal governo costituzionale Ministro di grazia e giustizia del Regno delle Due Sicilie, carica dalla quale si dimise dopo pochi giorni, non essendo riuscito a far passare i propri progetti di riforma.\nDopo la reazione borbonica, si rec\u00f2 a Roma per battersi a favore della Repubblica Romana.\nFece parte, con Armellini e Montecchi, del Comitato Esecutivo della Repubblica Romana, contribuendo alla stesura della Costituzione della Repubblica e, negli ultimi giorni dell'assedio francese, fu eletto nel Secondo Triumvirato con Mariani e Calandrelli.\nAlla caduta della Repubblica si rec\u00f2 esule a Londra.\nIn questa citt\u00e0 visse poverissimo, ma non rinunci\u00f2 all'impegno patriottico, aderendo al Comitato Nazionale Italiano di Giuseppe Mazzini. \nSi trasfer\u00ec a Parigi nel 1851, dove si allontan\u00f2 da Mazzini per aderire al progetto murattiano di estromissione dei Borbone da Napoli per insediarvi un discendente di Gioacchino Murat, fino a divenire precettore presso la famiglia Murat.\nTorn\u00f2 a Napoli nel 1860, aderendo al nuovo Stato unitario sabaudo. \nIl 14 aprile del 1861 fu eletto deputato al ballottaggio per il Napoli XI, nelle elezioni suppletive svoltesi dato che Silvio Spaventa aveva optato per il collegio di Vasto.\nRicopr\u00ec la presidenza della Corte di cassazione e ottenne una cattedra universitaria."}
{"id": "2094905", "revid": "297745", "url": "https://it.wikipedia.org/wiki?curid=2094905", "title": "Iacobello dalle Masegne", "text": ""}
{"id": "2094906", "revid": "467420", "url": "https://it.wikipedia.org/wiki?curid=2094906", "title": "Antonio Maria Viani", "text": "Biografia.\nAntonio Maria Viani nella citt\u00e0 natale, Cremona, fu allievo di Giulio Campi (Cremona 1508 circa\u00a0\u2013 1573). Nel 1586 si trasfer\u00ec a Monaco al servizio del duca Guglielmo V di Baviera, intrecciando rapporti con gli altri artisti attivi per la corte, Frederick Sustris (? 1540 circa\u00a0\u2013 Monaco di Baviera 1599) e Pieter de Witte detto \"Candid\" (Bruges? 1548 circa\u00a0\u2013 Monaco di Baviera 1628). Le pale dipinte per la chiesa di San Michele di Monaco di Baviera lo mostrano allineato, nella ricerca di effetti spettacolari e di elaborate soluzioni formali, agli orientamenti del manierismo monacense.\nNel 1591 fu chiamato alla corte di Mantova dal duca Vincenzo I Gonzaga, dove ricopr\u00ec l'incarico di sovrintendente (prefetto) alle fabbriche ducali, dedicandosi a molteplici attivit\u00e0 artistiche: pittore, architetto urbanista, consigliere culturale.\nFra l'altro progett\u00f2 la \"Palazzina del bosco della Fontana\" e il \"Mausoleo dei Gonzaga\" in Sant'Andrea (1595), occupandosi anche di allestimenti teatrali (il \"Pastor Fido\" del Guarino, 1598).\nSu progetto di Antonio Maria Viani furono costruite, in forme barocche, la chiesa di San Maurizio, nei primi anni del Seicento; e la chiesa di Sant'Orsola, quest'ultima nel 1608, su richiesta di Margherita Gonzaga. Altra opera del Viani fu Palazzo Guerrieri Gonzaga, l'attuale \"Palazzo di Giustizia\", sede del Tribunale e di altri uffici giudiziari.\nMa \u00e8 all'interno del Palazzo Ducale che Viani oper\u00f2 con pi\u00f9 continuit\u00e0, assolvendo agli incarichi del committente, progettando e seguendo la decorazione di alcuni tra gli ambienti pi\u00f9 celebri come la \"Galleria della Mostra\" e la \"Galleria delle Metam\u00f2rfosi, l'appartamento di Vincenzo I\" e la \"Scala Santa\".\nFra le imprese pittoriche, in cui la sbrigliata inventiva tardomanieristica trova accenti personali, sostenuti da una delicata sensibilit\u00e0 cromatica, spiccano gli affreschi del catino absidale del Duomo di Mantova (1593) e della cupola di San Pietro al Po di Cremona (1607), per i quali resta un imponente complesso di disegni preparatori (Teplice, Museo Regionale).\nAll'inizio del Seicento il Viani era un pittore legato all'area culturale mantovana, ma riusc\u00ec ad approdare in Piemonte quando i Savoia decisero di intrattenere rapporti politico-culturali con la corte di Mantova.\nIl dipinto dell\"'Immacolata Concezione\", che \u00e8 nel Coro vecchio della Sacra di San Michele (Torino), con San Sebastiano a destra della Beata Vergine Maria e con Santa Margherita a sinistra, potrebbe essere stato un omaggio all'Infanta Margherita di Savoia, vedova di Francesco IV Gonzaga duca di Mantova e Monferrato, dalla quale il Nostro era stato beneficiato con un vitalizio.\nNel 1606 ricevette l'incarico dal duca Vincenzo I Gonzaga di edificare sul lago di Garda la residenza estiva della famiglia Gonzaga. Venne costruito a Toscolano Maderno un palazzo (Palazzo Gonzaga) con annesso parco di 20.000\u00a0m\u00b2 che per\u00f2 il duca non riusc\u00ec ad abitare, in quanto mor\u00ec nel 1612. Altro importante incarico dato al Viani fu \"Villa Arrigona\", dimora extraurbana nei pressi di San Giacomo delle Segnate che fu costruita tra il 1613 e il 1622 su committenza del conte Pompeo Arrigoni.\nNel 1638,alla sua morte, Antonio Maria Viani fu sepolto a Mantova nella chiesa dei Santi Simone e Giuda come da sua richiesta testamentaria.\nOpere pittoriche.\nQueste ultime entrambe commissionate dal cardinal Maurizio di Savoia, abate commendatario (1611-1637)."}
{"id": "2094912", "revid": "297745", "url": "https://it.wikipedia.org/wiki?curid=2094912", "title": "Scuola Grande della Misericordia", "text": ""}
{"id": "2094917", "revid": "161374", "url": "https://it.wikipedia.org/wiki?curid=2094917", "title": "Giovanni davide", "text": ""}
{"id": "2094919", "revid": "599013", "url": "https://it.wikipedia.org/wiki?curid=2094919", "title": "Jos\u00e9 Carlos da Costa Ara\u00fajo", "text": "Ha giocato per anni nel Flamengo ed ha ricoperto il ruolo di portiere di riserva nella Nazionale di calcio brasiliana.\nCarriera.\nClub.\nAl principio della sua carriera, Z\u00e9 Carlos ha giocato nell'Americano e per il Rio Branco. Nel 1984 il portiere viene messo sotto contrattato dal Flamengo, che lo schiera da titolare dal 1986 al 1991.\nNel 1991, con l'arrivo di Gilmar, perde il posto da titolare al Flamengo e decide di lasciare il club. Dopo aver abbandonato il club di Rio de Janeiro, si trasferisce per un breve periodo di tempo alla formazione belo-horizontina del Cruzeiro prima di trasferirsi in pianta stabile al Vit\u00f3ria de Guimar\u00e3es. La sua carriera in Portogallo prosegue con le maglie di Farense e Felgueiras.\nTornato in Brasile nel 1996, viene nuovamente contattato dal Flamengo, con la maglia del quale realizza anche un gol su calcio di rigore. Nella parte finale della sua carriera, gioca per XV de Piracicaba, Am\u00e9rica-RJ e Tubar\u00e3o, squadra con la quale si ritira.\nNazionale.\nDurante le qualificazioni a ha giocato due partite, subendo una rete e successivamente viene aggregato alla squadra come terzo portiere, in qualit\u00e0 di riserva di Taffarel e Ac\u00e1cio.\nDopo il ritiro.\nDopo essersi ritirato dal calcio giocato, nel 2006 \u00e8 stato dirigente dell'Am\u00e9rica-RJ.\n\u00c8 deceduto nel 2009 a 47 anni a causa di un tumore addominale."}
{"id": "2094920", "revid": "179980", "url": "https://it.wikipedia.org/wiki?curid=2094920", "title": "Jos\u00e9 Carlos Da Costa", "text": ""}
{"id": "2094932", "revid": "729019", "url": "https://it.wikipedia.org/wiki?curid=2094932", "title": "Etrich Taube", "text": "L'Etrich Taube (in tedesco, \"Taube\" \u00e8 \"colomba\") era un monoplano monomotore che venne sviluppato dal pioniere dell'aviazione austriaca Igo Etrich nel 1910. Venne prodotto su licenza da varie ditte tedesche ed austriache in numerose varianti, di cui la tedesca Rumpler Taube fu la pi\u00f9 nota. Impiegato in diversi ruoli dagli imperi centrali (Germania, Austria e Turchia) durante le fasi iniziali della prima guerra mondiale, gi\u00e0 nel 1911 era stato utilizzato dalle forze italiane durante la guerra di Libia, diventando il primo aereo ad effettuare un'azione di bombardamento.\nStoria del progetto.\nIl Taube nacque dal tavolo da disegno dell'ingegnere austriaco Igo Etrich come sviluppo di un aliante di sua progettazione, sul quale questi aveva svolto accurati studi riguardo alla stabilit\u00e0 degli aeromobili. Anche se la caratteristica forma dell'ala fortemente svergolata ricordava quella di un uccello, essa era in realt\u00e0 basata sullo studio del seme di una pianta (la \"Zanonia macrocarpa\") dalla caratteristica, stabile planata. In complesso, l'aereo risult\u00f2 infatti pi\u00f9 potente e stabile che agile e manovrabile, al contrario dell'altro importante monoplano del periodo, il Bl\u00e9riot XI francese.\nBen presto (tra il 1911 e il 1912), non essendo riuscito a piazzare che pochi ordini per conto dell'impero austro-ungarico, Etrich decise di cedere i diritti di produzione del modello all'azienda Rumpler Luftfahrtzeugbau. Cos\u00ec facendo, diede inizio alla serie quasi infinita di trasformazioni che l'aereo avrebbe subito per mano delle moltissime ditte che lo costruirono: ciascuna di esse, producendo il modello su licenza, oper\u00f2 qualche cambiamento, pi\u00f9 o meno rilevante, al progetto originario. In complesso, la designazione di \"Taube\" fin\u00ec per indicare non pi\u00f9 solo un tipo, ma un'intera classe di monoplani dalle caratteristiche molto varie, accomunati quasi solamente dal tipico, elegante disegno dell'ala.\nTecnica.\nTutte le varianti del Taube avevano struttura lignea rivestita in tela, eccetto che nella versione Stahltaube (\"colomba d'acciaio\") prodotta dalla Jeannin di Johannisthal nel 1913, che aveva appunto una struttura in metallo. Nelle prime versioni, una grossa trave in legno rinforzava la struttura dell'ala, e pur provocando un cospicuo aumento della massa conferiva all'aereo una grande robustezza.\nL'ala aveva una forma in pianta che ricordava molto da vicino quella di un uccello. Era fortemente svergolata anche in posizione di riposo, e le sue estremit\u00e0 potevano venire ulteriormente deformate dall'azione di tiranti per consentire il controllo longitudinale; solo alcune delle ultime versioni (soprattutto della produzione Rumpler) furono dotate di alettoni. La struttura alare era basata su tre longheroni e su molte centine lignee, il tutto ampiamente controventato da tiranti in cavetto metallico. Al disotto dell'ala correva, parallelamente ad essa, un travetto di rinforzo, che fu poi eliminato dalle versioni pi\u00f9 tarde.\nI piani di coda avevano la stessa struttura dell'ala, e in molte versioni erano anch'essi privi di cerniere, e venivano azionati tramite svergolamento. Data la grande stabilit\u00e0 conferita all'aereo dalle caratteristiche dell'ala, il piano orizzontale serviva solo per il controllo del beccheggio; per lo stesso motivo, anche il piano verticale era di dimensioni ridotte.\nIl carrello d'atterraggio delle prime edizioni era molto simile a quello del Bl\u00e9riot, ma presto fu semplificato, e dotato in alcuni casi di pattini per prevenire il rischio di cappottate. Molte versioni furono dotate di due piccole ruote ausiliarie fissate alle estremit\u00e0 del travetto inferiore all'ala.\nIl Taube fu equipaggiato con molti tipi di motore, la cui potenza pass\u00f2 dai 65 ai 120 CV nel corso dell'evoluzione del modello. Generalmente si tratt\u00f2 di motori in linea raffreddati ad acqua: modelli Argus, Benz, Mercedes, Austro-Daimler e altri. Solo un modello Etrich del 1913 montava un rotativo Stahlhertz a 9 cilindri da 80 CV.\nImpiego operativo.\nIl primo bombardamento aereo.\nBen prima dell'inizio della prima guerra mondiale, il Taube aveva gi\u00e0 compiuto diverse notevoli operazioni che gli avevano valso una certa fama, tra cui il primo bombardamento mai portato a termine da parte di un aeroplano.\nIl 29 settembre 1911, l'Italia aveva dichiarato guerra alla Turchia per il possesso della Libia, dando inizio alla Guerra italo-turca. L'Esercito Italiano allora possedeva gi\u00e0 diversi aeroplani, Farman, Nieuport e Bl\u00e9riot francesi, e Taube tedeschi, per un totale di 9 apparecchi e 11 piloti. Il 1\u00ba novembre, il tenente Giulio Gavotti decoll\u00f2 da Tripoli lasciando a terra il suo collega osservatore, come aveva gi\u00e0 fatto altre volte, durante le normali missioni di ricognizione, approfittando della stabilit\u00e0 dell'aereo per usare lui stesso il binocolo mentre gestiva il volo. Quel giorno per\u00f2 imbarc\u00f2 al posto dell'osservatore quattro granate Cipelli da 2 chilogrammi ciascuna, per poi lanciarle manualmente dal fianco dell'apparecchio: una su Ain Zara e tre sull'oasi di Tagiura.\nI danni provocati da questo primo bombardamento furono abbastanza trascurabili, ma l'evento suscit\u00f2 grande scalpore: d'Annunzio scrisse dei versi per celebrare l'aviatore italiano, e il \"Corriere della Sera\" dedic\u00f2 ampio spazio alla notizia. Questo primo esperimento fu seguito molto rapidamente da diversi miglioramenti nelle tecniche di bombardamento, che portarono nel giro di tre mesi all'introduzione del primo sistema di innesco e sgancio automatico da una cassetta porta-bombe apposita. Il conflitto italo-turco fu probabilmente il primo esempio di applicazione bellica dell'aviazione, e fu un chiaro indizio delle sue potenzialit\u00e0: anche molti stati maggiori esteri rimasero impressionati dai risultati degli italiani, e iniziarono a cercare di dotarsi a loro volta di mezzi aerei in grado di svolgere non solo compiti di ricognizione, ma anche di bombardamento.\nPrima della guerra.\nPrima dello scoppio del conflitto, i Taube furono coinvolti nella nascita di diverse aviazioni europee, partecipando a molte competizioni sportive finalizzate a studiare le possibilit\u00e0 di impiego degli aeroplani. Nel 1912 un Taube aveva vinto la gara intitolata al principe Enrico di Prussia, che l'aveva istituita un anno prima: un circuito \"di resistenza\" la cui ultima edizione, nel 1914, aveva un tracciato di 2\u00a0400 chilometri. Nel maggio 1914, nel corso di un'esercitazione, comp\u00ec 600 chilometri in condizioni atmosferiche avverse, e in luglio batt\u00e9 il record di quota superando i 6\u00a0000 metri. Nel 1912, in virt\u00f9 di questi risultati, per ordine del Kaiser Guglielmo furono ordinati diversi Taube per affiancare i dirigibili Zeppelin nella creazione dell'aviazione dell'Impero tedesco.\nPrima guerra mondiale.\nAllo scoppio delle ostilit\u00e0, il 28 luglio 1914, la Germania possedeva 246 velivoli, di cui circa la met\u00e0 erano Taube dei vari modelli. Ma per allora l'aereo aveva cominciato ad accusare i segni dell'et\u00e0, e rispetto ai nuovi modelli che stavano entrando in servizio allora si rivel\u00f2 piuttosto obsoleto, in particolare a causa delle sue scarse doti di velocit\u00e0. Ciononostante, per i primi mesi di guerra i Taube dovettero rimanere in prima linea, e comunque compirono azioni degne di nota: ad esempio, il 13 agosto 1914 fu un Rumpler Taube ad effettuare la prima missione di bombardamento su Parigi, e pochi giorni dopo Max Immelmann lanci\u00f2 sulla capitale francese dei volantini di propaganda. L'impatto psicologico di tali raid confer\u00ec al Taube una fama forse superiore alle sue effettive caratteristiche.\nOltre a missioni di ricognizione e bombardamento, dalle quali fu ritirato appena si resero disponibili apparecchi pi\u00f9 moderni (intorno ai primi mesi del 1915), il Taube continu\u00f2 per gran parte del conflitto ad addestrare molti piloti tedeschi.\nAlcuni Taube, uno appartenente all'esercito tedesco e due all'Impero giapponese, si fronteggiarono verso la fine del 1915 nel teatro del Pacifico, nel possedimento tedesco di Tsingtao, dove il primo tent\u00f2 alcune azioni di bombardamento contro il naviglio nipponico, e fu poi costretto alla resa dai suoi omologhi giapponesi."}
{"id": "2094937", "revid": "26891", "url": "https://it.wikipedia.org/wiki?curid=2094937", "title": "Rumpler Taube", "text": ""}
{"id": "2094939", "revid": "26891", "url": "https://it.wikipedia.org/wiki?curid=2094939", "title": "Albatros Taube", "text": ""}
{"id": "2094940", "revid": "101175", "url": "https://it.wikipedia.org/wiki?curid=2094940", "title": "Kawasaki ZX-10R", "text": ""}
