{"id": "2130093", "revid": "38120", "url": "https://it.wikipedia.org/wiki?curid=2130093", "title": "Palazzo Ottavio Imperiale", "text": "Il palazzo Ottavio Imperiale \u00e8 un edificio sito a Campetto al civico 2, nella zona del Mercato di Soziglia nel centro storico di Genova. L'edificio, oggi sede di un grande magazzino, fu inserito nella lista dei palazzi iscritti ai Rolli di Genova.\nStoria e descrizione.\nAttribuito inizialmente all'architetto Bartolomeo Bianco, il palazzo fu in realt\u00e0 costruito dal maestro Jacopo De Aggio tra il 1586 e il 1589 per Ottavio Imperiale, con una spesa di ben 50.000 scudi d'oro. Giulio Pallavicini ricorda l'inizio dei lavori come uno degli avvenimenti pi\u00f9 notevoli dell'anno, assieme alla demolizione dell'\"isola\" che divideva Soziglia da Campetto.\nGi\u00e0 prima dell'ultimazione, nel 1588, fu compreso tra i palazzi dei rolli e inserito nel secondo bussolo, mentre in seguito pass\u00f2 stabilmente al primo. Ottavio Sauli lo acquist\u00f2 ai primi del Seicento e vi si trasfer\u00ec con il fratello Gio Antonio, lasciando il vecchio palazzo di famiglia di piazza Sauli, anch'esso iscritto nei rolli. Il palazzo \u00e8 rappresentato nei Palazzi di Genova del Pietro Paolo Rubens con tre tavole ed \u00e8 indicato quale \"Palazzo del sig. Ottavio Sauli\".\nAncora indicato come tale alla fine del secolo pass\u00f2 in eredit\u00e0 alla famiglia De Mari e in seguito arricchito internamente da opere di numerosi artisti quali Domenico Piola: \"Cesare Bacco e Amore\" con la \"Galleria dei Pianeti e le Arti\", Filippo Parodi: \"Ercole\", Domenico Guidobono: \"Il Tempo che rapisce la Bellezza\" e altri di J. Boni. Queste opere, insieme alla ricca quadreria, verranno ricordate ancora nella guida dell'Anonimo del 1818.\nAmbiente voltato posto tra atrio e cortile, corrispondente per dimensioni ad una doppia fila di logge e forse frutto di un rifacimento, introduce sulla destra all'ampio scalone che si svolge, privo di affaccio esterno, fino al secondo piano nobile. Dal lato opposto del cortile ben nove erano invece le botteghe affacciate sulla trafficata piazza di Soziglia.\nNel corso del XIX secolo il palazzo pass\u00f2 ai Casareto, ai quali rimase fino a tempi recenti. Oggi ospita un grande magazzino e appartamenti.\nIl palazzo eredit\u00f2 quindi il suo nome ufficiale, \"Casareto \u2013 De Mari\", ma gi\u00e0 nel Seicento era pi\u00f9 noto con un altro appellativo, infatti molti lo chiamano ancora oggi \"Palazzo del Melograno\"."}
{"id": "2130107", "revid": "27723", "url": "https://it.wikipedia.org/wiki?curid=2130107", "title": "4144 Vladvasilev", "text": ""}
{"id": "2130108", "revid": "27723", "url": "https://it.wikipedia.org/wiki?curid=2130108", "title": "Vladvasilev", "text": ""}
{"id": "2130109", "revid": "27723", "url": "https://it.wikipedia.org/wiki?curid=2130109", "title": "Vladvasil'ev", "text": ""}
{"id": "2130114", "revid": "1543377", "url": "https://it.wikipedia.org/wiki?curid=2130114", "title": "Place d'Italie (metropolitana di Parigi)", "text": "Place d'Italie \u00e8 una stazione sulle linee 5, 6 e 7 della metropolitana di Parigi ubicata nel cuore del XIII \"arrondissement\" di Parigi.\nLa stazione.\nNel 2004 \u00e8 stata l'ottava stazione pi\u00f9 frequentata dell'intera rete, della Metropolitana di Parigi, con 13,10 milioni di passeggeri.\nSituazione.\n\"Place d'Italie\", con tre linee di metropolitana, \u00e8 la stazione centrale del XIII \"arrondissement\" di Parigi. Le stazioni delle tre linee sono ubicate sotto la piazza che \u00e8 un nodo ferroviario di grandi dimensioni con il capolinea della linea 5, il raccordo fra le linee 5 e 6 e fra le linee 6 e 7.\nOrigine del nome.\nLa stazione prende il nome dalla \"place d'Italie\" sotto la quale \u00e8 ubicata, all'incrocio di cinque grandi arterie: \"avenue d'Italie\", \"boulevard Auguste-Blanqui\", \"avenue des Gobelins\", \"boulevard de l'H\u00f4pital\" e \"boulevard Vincent-Auriol\".\nInterconnessioni.\nLa stazione \"Place d'Italie\" \u00e8 in coincidenza delle seguenti linee Bus RATP:"}
{"id": "2130119", "revid": "1543377", "url": "https://it.wikipedia.org/wiki?curid=2130119", "title": "Campionato mondiale di calcio Under-17 2005", "text": "Il Campionato mondiale di calcio Under-17 2005 \u00e8 stato giocato in Per\u00f9 tra il 16 settembre ed il 2 ottobre 2005. Per questa edizione il numero delle squadre era 16, con le due migliori di ogni gruppo qualificate per i Quarti di finale.\nIl torneo fu vinto dal , che nella finale giocata all'Estadio Nacional di Lima sconfisse il 3-0. Per i messicani fu il primo titolo mondiale della storia. Al terzo posto si classific\u00f2 l'Olanda, che nella finale per il 3\u00ba posto ebbe la meglio sulla Turchia, battendola 2-1.\nSolo i giocatori nati dopo il 1\u00ba gennaio 1988 hanno potuto partecipare al torneo."}
{"id": "2130120", "revid": "818726", "url": "https://it.wikipedia.org/wiki?curid=2130120", "title": "Palazzo Gio Vincenzo Imperiale", "text": "Il palazzo Vincenzo Imperiale \u00e8 un edificio sito a Campetto al civico 8a, nella zona del Mercato di Soziglia nel centro storico di Genova. L'edificio fu inserito nella lista dei palazzi iscritti ai Rolli di Genova, siti inseriti dall'UNESCO nella lista dei patrimoni dell'umanit\u00e0. Progettato e decorato nella seconda met\u00e0 del Cinquecento da Giovan Battista Castello, costituisce una delle maggiori creazioni manieriste in Liguria.\nStoria.\nAdiacente allo scomparso palazzo Spinola Doria e dominante pressoch\u00e9 tutto Campetto, il palazzo fu costruito intorno al 1560 dal celebre artista Giovan Battista Castello detto \"il Bergamasco\" per Vincenzo Imperiale, come \u00e8 riportato sull'architrave del portale principale\u02d0 VINCENTIUS IMPERIALIS MICHAELIS FILIUS 1560. Il figlio Gio Giacomo, che lo ebbe in fidecommisso, commission\u00f2 l'ampliamento verso Soziglia su progetto di Andrea Ansaldo, e la realizzazione del rettifilo che lo collega a san Lorenzo.\nInserito dal 1576 nella prima lista dei rolli di Genova con gli eredi di Vincenzo, vi rimase fino a quella del 1664. Da quando, nel 1584, Gio Giacomo Imperiale - eletto nel biennio 1617-1619 doge della Repubblica di Genova - apr\u00ec la nuova \"strada imperiale\" (oggi Scurreria la Nuova), una piccola parte della facciata \u00e8, assieme al portale, visibile da piazza San Lorenzo secondo una prospettiva non prevista dal Castello, che immagin\u00f2 una sontuosa facciata per rispondere a una visuale di scorcio e di sotto in su.\nPass\u00f2 quindi in eredit\u00e0 al figlio, Giovanni Vincenzo Imperiale, celebre letterato che vi ospit\u00f2 una fra le collezioni d'arte pi\u00f9 celebri della citt\u00e0, divisa fra il palazzo e la villa di Sampierdarena, nota come Villa Imperiale \"La Bellezza\". Fra i pezzi pi\u00f9 celebri, vi erano il \"Ritratto di Giovanni Vincenzo Imperiale\", di Antoon van Dyck (1626), oggi a New York, National Gallery of Art, e il \"Ritratto della Marchesa Brigida Spinola Doria\", seconda moglie di Vincenzo Imperiale, di Peter Paul Rubens, oggi a Washington, National Gallery of Art.\nIl palazzo fu danneggiato nel bombardamento navale del 1684 e pi\u00f9 gravemente in quello aereo del 1942.\nDescrizione.\nFacciata.\nLa facciata, unanimemente attribuita al Bergamasco, presenta evidenti richiami al romano Palazzo Massimo alle colonne, capolavoro del Peruzzi. Come questa, si incurva a seguire l'andamento irregolare della piazza, e presenta a piano terreno un portale con colonne e fregio di ordine dorico, che si apre su una copertura a bugnato. \nIn contrasto alla sobriet\u00e0 del piano terreno e del primo piano nobile, ai piani superiori si dispiega una vivacissima decorazione, dal repertorio inconsueto e anticlassico, ove le fantasie dello stucco prevalgono nettamente sulle campiture ad affresco. Al secondo piano nobile allungate erme femminili di profilo sorreggono timpani alternati triangolari e centinati, poggianti su volute arricciate che ricordano i capitelli ionici. Al piano ancora superiore, l'elaboratezza degli stucchi raggiunge la sua acme nelle cornici delle finestre, nei mascheroni demoniaci, leonini, zoomorfi e alati, e nei putti a tutto tondo seduti su ghirlande, stucchi che riprendono le elaborate ornamentazioni della celebre Galleria di Fontainebleau, riportandole qui inaspettatamente su un prospetto esterno. All'ultimo livello, nella teoria di erme poste alternatamente in visione frontale e di profilo, la fantasia tende al grottesco mostruoso. \nLe divinit\u00e0 greche rappresentate ad affresco fra le finestre seguono una criptica simbologia magico-alchemica, ispirata alla filosofia ermetica rinascimentale e all'antico testo del \"Picatrix\". La figura di maggior rilievo, al di sopra del portale principale \u00e8 Giove, con le folgori in pugno, seduto sull'aquila, simbolo della casata Imperiale. Seguono le Tre Grazie, Diana, Marte, Apollo, Venere. Dall'altro lato, le deit\u00e0 del mondo sublunare, Cerere, Proserpina ed Ebe. Gli affreschi sono considerati opera tarda dell'Ansaldo, del terzo decennio del Seicento. \nInterni.\nIl grande atrio del piano terra si apre totalmente con quattro arcate verso il cortile: pilastri sorreggono gli archi, in analogia a quanto avvenne nel palazzo Pallavicini-Cambiaso in Strada Nuova, l'odierna via Garibaldi. Gli ambienti interni conservano al piano terreno affreschi di Giovanni Battista Castello e di Luca Cambiaso con una fantasia di grottesche e figurine incorniciate a stucco, fra le quali spiccano i due maggiori episodi\u02d0 il convito per le \"Nozze di Amore e Psiche\", e \"Amore chiede a Giove Psiche in sposa\". \nCentrato su una corte quadrata con solo due campate per lato, il palazzo, che l'Anonimo nel 1818 defin\u00ec immenso, si sviluppa su scale affacciate a logge diversamente orientate in inediti svolgimenti di spazi. Un esercizio commerciale occupa oggi interamente il pianterreno cos\u00ec che lo scalone \u00e8 accessibile da un ingresso secondario, posto alla destra dell'ingresso principale. Tramite lo scalone si accede al primo piano nobile, nel quale trovano posto un bar/ristorante e uno studio di architettura. Ha ospitato anche il Museo della Filigrana.\nGli affreschi del primo piano, delle Sale di Apollo e del Ratto di Proserpina, sono in cattivo stato di conservazione.\nAl secondo piano nobile si tenne un celebre \"duello pittorico\" fra Luca Cambiaso e Giovanni Battista Castello, che affrescarono - separati da un tramezzo ma con esiti compatibili e altissimi a detta di Raffaele Soprani - diversi episodi delle \"Storie di Cleopatra.\" Altre decorazioni sono da attribuire a Bernardo Castello (Sala della Gerusalemme Liberata) e Domenico Piola, che intervenne a sanare i danni lasciati dalle bombe del Re Sole nel 1684. Anche lo scalone presenta una decorazione ad affresco sulla volta, con fini grottesche e bei portali sormontati da busti marmorei, oltre agli affreschi raffiguranti la \"Contesa tra Apollo\" e \"Amore e Apollo e Dafne,\" eseguiti dal Cambiaso. Oggi le sale meglio conservate sono la sala della \"Conquista di Gerusalemme\", affrescata sulla volta da Bernardo Castello, insieme con sei episodi della Gerusalemme Liberata attinenti alla storia di Genova, e la sala delle \"Virt\u00f9 di Cimone ateniese\", anch'essa opera del Cambiaso (per gli affreschi) e del Bergamasco (per gli stucchi).\nSuddiviso gi\u00e0 nel XIX secolo in appartamenti da pigione, brutalmente spogliato da abbandoni bellici al suo interno \u00e8 ancora possibile ammirare un camino monumentale."}
{"id": "2130126", "revid": "466539", "url": "https://it.wikipedia.org/wiki?curid=2130126", "title": "Rullo di Jefferson", "text": "Il Rullo di Jefferson noto anche con il nome di Wheel Cypher, \u00e8 un cifrario che fu inventato intorno al 1790 dal presidente statunitense Thomas Jefferson.\nStoria.\nLo strumento chiamato \"rullo di Jefferson\" fu inventato, nel periodo tra il 1790 ed il 1793, quando Thomas Jefferson ricopriva la carica di segretario di stato, con lo scopo di codificare messaggi contenenti informazioni sensibili.\nDurante il periodo della guerra d'indipendenza americana, lo statista riconobbe quale fosse l'importanza dei messaggi cifrati. Dal momento che molti messaggi dovevano essere recapitati, o tramite un messaggero o tramite l'ausilio di staffette, ad un destinatario lontano, essi erano spesso esposti alla vista di occhi indiscreti.\nPer evitare che questi messaggi importanti potessero essere letti, Jefferson invent\u00f2 un metodo molto semplice e ingegnoso per la loro codifica: il meccanismo era un rullo composto da 26 dischi di legno infilati su di una asta metallica sul cui bordo erano incise le lettere dell'alfabeto in ordine sparso.\nPer codificare un messaggio bastava individuare la lettera da trasporre sul primo rullo e ruotare in modo opportuno i rulli, ripetendo l'operazione per ogni singola lettera.\nAffinch\u00e9 il messaggio venisse codificato in modo corretto era necessario che ad ogni nuova lettera che lo componeva chi cifrava il testo scegliesse un nuovo rullo sul quale identificare la lettera.\nDal momento che tutti i rulli erano fra loro collegati bastava quindi che chi codificava il messaggio ruotasse i rulli prescelti in modo che le lettere apparissero lungo la stessa colonna e scegliesse un'altra colonna dalla quale ricopiare le lettere. Per decodificare bastava quindi, notare l'ordine dei rulli utilizzati per codificare il messaggio, ruotare gli stessi rulli utilizzati in precedenza in modo che il messaggio cifrato apparisse in una colonna verticale.\nIl messaggio decodificato appariva perci\u00f2 in una delle restanti colonne verticali e lo si identificava semplicemente dal fatto che era l'unico messaggio sensato. Affinch\u00e9 il messaggio potesse essere decifrato con successo era per\u00f2 necessario che chi decifrava il messaggio avesse impostato i rulli con la stessa sequenza di chi aveva cifrato il messaggio. In altre parole per decifrare il messaggio bisognava essere in possesso sia del messaggio cifrato che della chiave per decifrarlo.\nPare che Jefferson non abbia mai usato direttamente questo apparecchio, tuttavia il rullo fu utilizzato dai suoi collaboratori fino al 1802, per essere riscoperto solo nel 1890 da un funzionario di stato francese.\nSempre sulla base del rullo di Jefferson fu sviluppata, durante la prima guerra mondiale, lo strumento di crittografia chiamato M94, che rimase in servizio fino al 1922.\nFunzionamento del rullo in base ad un semplice esempio.\nDi seguito si illustra il funzionamento del rullo di Jefferson in base ad un semplice esempio, dove per semplicit\u00e0 si suppone che il rullo sia composto di soli 10 dischi, i quali sono numerati da uno a dieci nel seguente ordine.\nSi supponga quindi che la chiave per decifrare il messaggio sia la seguente sequenza: 7, 9, 5, 10, 1, 6, 3, 8, 2, 4; e che il messaggio da cifrare sia \"retreat now\" (ritiratevi ora). Per cifrare il messaggio \u00e8 sufficiente mettere in sequenza i dischi nell'ordine prestabilito dalla chiave e far s\u00ec che le lettere del messaggio da cifrare appaiano nella prima colonna. A questo punto basta scegliere una tra le restanti colonne e copiare le lettere nello stesso ordine (nel caso preso in esame quindi la settima colonna).\nPer decifrare il messaggio \u00e8 pertanto sufficiente essere in possesso della chiave 7, 9, 5, 10, 1, 6, 3, 8, 2, 4 secondo la quale ordinare i dischi del rullo e ricevere il messaggio da decifrare: OMKEGWPDFN. Mettendo i dischi nell'ordine prestabilito e ruotando i singoli dischi, affinch\u00e9 il messaggio appaia in una qualsiasi colonna, basta quindi leggere tutte le restanti colonne dall'alto verso il basso ed individuare l'unico messaggio che abbia senso."}
{"id": "2130134", "revid": "287204", "url": "https://it.wikipedia.org/wiki?curid=2130134", "title": "Club Atletico Banfield", "text": ""}
{"id": "2130142", "revid": "254401", "url": "https://it.wikipedia.org/wiki?curid=2130142", "title": "Palazzo Senarega-Zoagli", "text": "Il palazzo Senarega-Zoagli \u00e8 un edificio sito in largo Sanguineti al civico 11, nella zona di via San Lorenzo nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nL'antica \"piazza di San Genesio\", nucleo degli \"alberghi\" nobiliari dei Colonna prima e dei Sauli poi, \u00e8 scomparsa dopo il tracciamento nel XIX secolo di via San Lorenzo.\nIn corrispondenza di questo palazzo, che sostituisce due case del XV secolo degli Scoti e dei Calligepali, rimane per\u00f2 una rientranza che non \u00e8 stata cancellata dal riallineamento delle altri fronti prospettanti sulla strada. Articolato nella pianta, il palazzo scavalca due vicoli per mezzo di archivolti.\nNei rolli di Genova \u00e8 citato una sola volta, come casa di Mattia Senarega, mentre nell'estimo del 1798 viene definito \"palazzo di due appartamenti\" di Giacomo Balbi Piovera.\nNel secolo scorso viene annesso alla casa adiacente, appartenente alla famiglia Zoagli, e oggi \u00e8 ricordato per aver ospitato Goffredo Mameli dal 1827 al 1849. Suddiviso in appartamenti, rispecchia ancora nella facciata la ripartizione in due piani nobili oltre i mezzanini."}
{"id": "2130149", "revid": "640277", "url": "https://it.wikipedia.org/wiki?curid=2130149", "title": "Napoleone Luciano Carlo Murat", "text": "Era il secondogenito maschio di Gioacchino Murat (1767 \u2013 1815) e di Carolina Bonaparte (1782 \u2013 1839), sorella di Napoleone Bonaparte.\nBiografia.\nCrebbe a Napoli ove il padre era re, posto in trono dal cognato Napoleone Bonaparte (1808) in sostituzione di Giuseppe, fratello maggiore dell'imperatore, posto sul trono spagnolo. Dopo la perdita del trono (e della vita) da parte del padre, segu\u00ec la madre Carolina a Trieste e Venezia e nel 1824 s'imbarc\u00f2 per gli Stati Uniti d'America per raggiungervi lo zio Giuseppe ed il fratello Achille, ma la nave su cui viaggiava fece naufragio ed egli fu condotto prigioniero in Spagna.\nLiberato, raggiunse gli Stati Uniti ove, il 18 agosto 1831, spos\u00f2 a Trewton (New Jersey) Caroline Georgina Fraser (Charleston, 1810 \u2013 Parigi,1879).\nA causa di alcuni fallimenti negli affari si ridusse ad una situazione economica precaria, avendo come unica risorsa una scuola per giovani signorine tenuta dalla moglie.\nTorn\u00f2 due volte in Francia, nel 1839 e nel 1844, per poi stabilirvisi definitivamente nel 1848, allorch\u00e9 venne eletto deputato dell'Assemblea Costituente per il dipartimento francese di Lot e l'anno successivo deputato all'Assemblea Legislativa e membro del Comitato per gli Affari Esteri. Il 3 ottobre 1849 fu nominato Ministro plenipotenziario a Torino, carica che ricopr\u00ec per un anno. Fu quindi scelto come colonnello della Guardia Nazionale per la \"Banlieue\" di Parigi.\nDiventato senatore a seguito del colpo di Stato del 2 dicembre 1851, condotto dal cugino e Presidente eletto Luigi Napoleone, ottenne dal medesimo, diventato nel frattempo imperatore, il titolo di Principe nel 1853.\nMassone, insignito del 33\u00ba grado del Rito scozzese antico ed accettato, l'indomani del colpo di Stato del 1851, i dignitari del Grande Oriente di Francia Berville e Desanlis, per salvare l'Obbedienza, proposero a Napoleone Luciano di diventarne Gran Maestro, carica che egli accett\u00f2 e che tenne dal 1852 al 1861.\nFece votare la Costituzione del 1854 che dava al Gran Maestro ampi poteri e cre\u00f2 la Societ\u00e0 civile per l'edificazione del Tempio della Massoneria francese.\nNel 1859 il principe Murat entr\u00f2 in disaccordo con la maggioranza dei membri del Grande Oriente a proposito dell'Unit\u00e0 d'Italia e del potere temporale del Papa. A seguito di alcuni incidenti e su richiesta di Napoleone III, si dimise dalla carica di Gran Maestro il 29 luglio 1861 e gli successe il maresciallo Magnan.\nIl base agli Accordi di Plombi\u00e8res, discussi da suo cugino Napoleone III e Camillo Benso, conte di Cavour, era stata balenata l'idea di affidargli, in caso di vittoria, la Corona del Regno delle Due Sicilie. Tuttavia i convulsi eventi che seguirono la Seconda Guerra d'Indipendenza e i termini dell'armistizio di Villafranca sancirono il naufragio del progetto dell'Imperatore dei francesi di sostituire l'influenza d'Oltralpe a quella austriaca sulla penisola italiana.\nMatrimonio e discendenza.\nDalla moglie Georgina Frazer Napoleone Luciano ebbe cinque figli :"}
{"id": "2130150", "revid": "20762372", "url": "https://it.wikipedia.org/wiki?curid=2130150", "title": "Eugenia Maria Roccella", "text": ""}
{"id": "2130152", "revid": "125642697", "url": "https://it.wikipedia.org/wiki?curid=2130152", "title": "Campagne augustee lungo il fronte africano ed arabico", "text": "Le campagne augustee lungo il fronte africano ed arabico degli anni 30 a.C.-6 d.C. permisero all'impero romano di occupare buona parte delle coste orientali del bacino del Mediterraneo e di aprire nuove vie commerciali tra il mar Mediterraneo e gli imperi orientali fino all'estremo oriente (impero cinese).\nGuerra di occupazione.\nContesto storico.\nQuasi a dispetto dell'indole apparentemente pacifica di Augusto, il suo principato fu il pi\u00f9 travagliato da guerre di quanto non lo siano stati quelli della maggior parte dei suoi successori. Solo Traiano e Marco Aurelio si trovarono a lottare contemporaneamente su pi\u00f9 fronti, al pari di Augusto. \nSotto Augusto, infatti, furono coinvolte quasi tutte le frontiere, dall'oceano settentrionale fino alle rive del Ponto, dalle montagne della Cantabria fino al deserto dell'Etiopia, in un piano strategico preordinato che prevedeva il completamento delle conquiste lungo l'intero bacino del Mediterraneo ed in Europa, con lo spostamento dei confini pi\u00f9 a nord lungo il Danubio e pi\u00f9 ad est lungo l'Elba (in sostituzione del Reno).\nLe campagne di Augusto furono effettuate con il fine di consolidare le conquiste disorganiche dell'et\u00e0 repubblicana, le quali rendevano indispensabili numerose annessioni di nuovi territori. Mentre l'Oriente pot\u00e9 rimanere pi\u00f9 o meno come Antonio e Pompeo lo avevano lasciato, in Europa fra il Reno ed il Mar Nero fu necessaria una nuova riorganizzazione territoriale in modo da garantire una stabilit\u00e0 interna e, contemporaneamente, frontiere pi\u00f9 difendibili.\nPreludio alla guerra.\nLa frontiera meridionale africana, poneva problemi diversi nei suoi settori orientale ed occidentale.\nAd oriente, dopo la conquista nel 30 a.C., l'Egitto divenne la prima provincia imperiale, retta da un prefetto di rango equestre, il prefetto d'Egitto, a cui Ottaviano aveva delegato il proprio imperium sul paese, con ben tre legioni di stanza (\"III Cyrenaica\", \"VI Ferrata\" e \"XXII Deiotariana\"). Non a caso l'Egitto costitu\u00ec negli anni seguenti una base di partenza strategica per spedizioni lontane in \"Arabia felix\" e Nubia.\nAd occidente la provincia d'Africa e la Cirenaica conobbero diverse guerre contro le popolazioni nomadi del deserto del Sahara come i Garamanti dell'attuale Libia, o i Nasamoni della Tripolitania, o i Musulami della regione di Theveste, o i Getuli ed i Marmaridi delle coste mediterranee centrali.\nForze in campo.\nAugusto riusc\u00ec a schierare un esercito composto da alcune legioni nel corso di questo trentennio di guerre:\nPer quanto riguarda le popolazioni combattute dai romani nel sud dell'Egitto si trattava: dei Blemmi e dei Megabari, che vivevano lungo la sponda orientale del Nilo ed erano soggetti ai Kushiti; dei Trogoditi che vivevano sulle montagne lungo la costa del Mar Rosso; dei Nobati (indipendenti dai Meroiti) e che vivevano sulla sponda occidentale del Nilo; ed ovviamente i Kushiti dei regni di Napata e Mero\u00eb.\nCampagne militari.\nNumerosi popoli furono combattuti ed inglobati all'interno dell'Impero romano all'epoca di Augusto, in un periodo compreso tra il 30 a.C. ed il 6 d.C., come \u00e8 bene evidenziato nei \"Fasti triumphales\" del periodo.\nFronte africano occidentale.\nAd occidente la provincia d'Africa e la Cirenaica conobbero numerose guerre contro numerose popolazioni nomadi dell'area:\nConseguenze.\nLa conquista del settore strategico del fronte africano rappresent\u00f2, grazie all'occupazione \u201cdiretta\u201d delle coste orientali del bacino del Mediterraneo e quella \u201cindiretta\u201d (tramite rapporti di clientala) della parte occidentale (Mauretania), il completamento del progetto di rendere questo bacino, un mare interno all'impero romano (chiamato per l'appunto dai Latini \"mare internum nostrum\"). Queste campagne permisero, inoltre, alle armate augustee di penetrare all'interno dei deserti del Sahara ed arabico, per migliorare le vie commerciali tra il Mar Mediterraneo, la Mesopotamia, l'altopiano iranico, l'India, fino all'estremo oriente (impero cinese), grazie all'intermediazione degli Arabi Lakhmidi."}
{"id": "2130153", "revid": "27723", "url": "https://it.wikipedia.org/wiki?curid=2130153", "title": "Griesser", "text": ""}
{"id": "2130157", "revid": "1573940", "url": "https://it.wikipedia.org/wiki?curid=2130157", "title": "Palazzo Gio Andrea Cicala", "text": "Il palazzo Gio Andrea Cicala \u00e8 un edificio sito in via di Canneto il Lungo al civico 17, alla confluenza di via Chiabrera nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nUbicato all'incrocio tra via di Canneto il Lungo e via Chiabrera, viene costruito nei primi anni del XVII secolo per volont\u00e0 di Gio. Andrea Cicala sull'area occupata in precedenza da quattro casette di impianto medievale, demolite per la costruzione. I lavori, affidati all'architetto Bartolomeo Rosso, iniziarono nel 1618 per terminare in diciotto mesi.\nVerso la met\u00e0 del XVII secolo il palazzo, acquistato da Gio. Antonio Donghi che fondava le sue fortune sulla manifattura della carta, \u00e8 iscritto nell'ultimo rollo al terzo bussolo. Rimane della famiglia Donghi fino al 1895, anno in cui viene acquistato da Antonio Gallino, che ne inizia la vendita a partire dal 1920, dopo averlo frazionato in numerose unit\u00e0 immobiliari.\nNell'edificio sono chiaramente riconoscibili i caratteri locali dell'architettura tardo cinquecentesca, come il volume cubico, due piani nobili con mezzanino di servizio, il sistema atrio-scala, il cortile interno. Quest'ultimo ospita una graziosa fontana, protetta da una cancellata in ferro e decorata da un mosaico di pietre e conchiglie con animali araldici e motivi ornamentali.\nLa facciata priva di decorazioni o affreschi, si presenta liscia a intonaco con fascia marcapiano in corrispondenza dei piani nobili."}
{"id": "2130160", "revid": "21583", "url": "https://it.wikipedia.org/wiki?curid=2130160", "title": "Converting Vegetarians", "text": "Converting Vegetarians \u00e8 il quarto album del gruppo psy-trance Infected Mushroom pubblicato il 14 luglio 2003 da BNE/Yoyo Records.\nDescrizione.\nL'album \u00e8 formato da 2 dischi: il primo comprende brani di genere Psy-trance, mentre il secondo disco \u00e8 pi\u00f9 sperimentale ed eclettico, in cui la band esplora nuovi generi di musica elettronica che riprender\u00e0 negli album successivi."}
{"id": "2130176", "revid": "69794", "url": "https://it.wikipedia.org/wiki?curid=2130176", "title": "Huck Seed", "text": "Vinse il Main Event delle World Series of Poker 1996, guadagnando 1.000.000$. Giunse al tavolo finale anche nel 1999, ma venne eliminato dal futuro campione Noel Furlong. Alle WSOP 2007 arriv\u00f2 73\u00b0 su 6.358 partecipanti. Ha vinto in carriera quattro braccialetti WSOP. Nel 2010 ha chiuso al 1\u00ba posto il \"WSOP Tournament of Champions\", \"side event\" delle WSOP 2010.\nSeed \u00e8 apparso in diverse occasioni a \"Poker After Dark\" (programma del NBC). Nel 2009 ha vinto il National Heads-Up Poker Championship.\nSino al 2011 ha guadagnato in tornei dal vivo pi\u00f9 di 7.000.000$."}
{"id": "2130177", "revid": "767487", "url": "https://it.wikipedia.org/wiki?curid=2130177", "title": "Brian Steen Nielsen", "text": "Carriera.\nInizia la su carriera da professionista nel Vejle Boldklub nell'ottobre 1988. Nel 1989 viene premiato come miglior calciatore danese Under-21 dell'anno, e il 14 febbraio 1990 debutta con la Nazionale in un'amichevole pareggiata per 0-0 contro l'Egitto.\nNel 1992 si trasferisce all'Odense BK, con la quale vince, nel 1993, la Danish Cup. Dopo un solo anno all'Odense si trasferisce ai turchi del Fenerbah\u00e7e.\nIl trasferimento al Fenerbah\u00e7e lo vede far tornare in Nazionale. Nel 1995 torn\u00f2 all'Odense, e, alla fine della stagione, viene convocato per rappresentare la propria Nazionale agli Europei 1996. Dopo il torneo si trasferisce in Giappone, dove gioca per l'Urawa Red Diamonds.\nTorna nuovamente indietro all'Odense nel 1997, prima di passare all'Akademisk Boldklub. La sua carriera nell'AB culmina con la vittoria di un altro Danish Cup nel 1999. Nel 2000 prende parte nuovamente agli Europei e, nel 2002, fa parte della lista dei convocati ai Mondiali in Corea e Giappone. Dopo questo torneo lascer\u00e0 definitivamente la Nazionale.\nTermina la carriera agonistica nel AGF Aarhus nel 2004."}
{"id": "2130192", "revid": "287204", "url": "https://it.wikipedia.org/wiki?curid=2130192", "title": "Cachoeira do Piria", "text": ""}
{"id": "2130193", "revid": "1573940", "url": "https://it.wikipedia.org/wiki?curid=2130193", "title": "Palazzo De Franchi-Pittaluga", "text": "Il palazzo De Franchi-Pittaluga \u00e8 un edificio sito in via di Canneto il Lungo al civico 6 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nIn prossimit\u00e0 di Croce di Canneto era situato, nel XV secolo, l'insediamento nobiliare della famiglia Scoti appartenente all'\"albergo\" dei Colonna. L'attuale palazzo fu costruito interessando due propriet\u00e0 di questa famiglia, la casa con portico degli eredi di Cristoforo Scoti e quella con torre degli eredi di Raffaele.\nUna di queste, forse la prima, divenne celebre per aver accolto nel 1376 santa Caterina da Siena di ritorno da Avignone, ospite di Orietta Scoti.\nLa casa in questione pass\u00f2 poi ai Della Rocca e Giustiniani afferma che fino ai suoi giorni \"si mostrava la stanza in cui Caterina aveva abitato\".\nDopo la trasformazione seicentesca il palazzo fu incluso nei rolli del 1664, a nome di Antoniotto De Franchi. La scala, in cui sono ancora presenti alcuni portali in pietra di Promontorio, serve attualmente otto piani e circa 20 alloggi."}
{"id": "2130194", "revid": "287204", "url": "https://it.wikipedia.org/wiki?curid=2130194", "title": "Karachiya", "text": " \nKarachiya \u00e8 una suddivisione dell'India, classificata come \"census town\", di 7.732 abitanti, situata nel distretto di Vadodara, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 31' 43 N e 73\u00b0 15' 27 E.\nSociet\u00e0.\nEvoluzione demografica.\nAl censimento del 2001 la popolazione di Karachiya assommava a 7.732 persone, delle quali 4.304 maschi e 3.428 femmine. I bambini di et\u00e0 inferiore o uguale ai sei anni assommavano a 950, dei quali 514 maschi e 436 femmine. Infine, coloro che erano in grado di saper almeno leggere e scrivere erano 5.539, dei quali 3.454 maschi e 2.085 femmine."}
{"id": "2130197", "revid": "149727", "url": "https://it.wikipedia.org/wiki?curid=2130197", "title": "Neuwerder", "text": ""}
{"id": "2130198", "revid": "149727", "url": "https://it.wikipedia.org/wiki?curid=2130198", "title": "Altgarz", "text": ""}
{"id": "2130199", "revid": "149727", "url": "https://it.wikipedia.org/wiki?curid=2130199", "title": "R\u00fcbehorst", "text": ""}
{"id": "2130200", "revid": "1314312", "url": "https://it.wikipedia.org/wiki?curid=2130200", "title": "Kfar Chabad", "text": "Kfar Chabad (, lett. \"Villaggio Chabad\") \u00e8 un villaggio Chabad-Lubavitch al centro di Israele. Collocato tra Beit Dagan e Lod, rientra nella giurisdizione del Comune Regionale della Valle di Lod. Nel 2007 aveva una popolazione di 5.100 abitanti.\nStoria.\nKfar Chabad fu fondata nel 1949 da Yosef Yitzchok Schneersohn. Il sito originalmente era un villaggio arabo chiamato Tzafariyya, abbandonato dai suoi abitanti durante la guerra del 1948. I primi nuovi abitanti furono in maggioranza immigrati dall'Unione Sovietica, sopravvissuti al terrore della Seconda guerra mondiale e all'oppressione stalinista. Kfar Chabad, posto appena fuori Lod e circa 8 km sud-est di Tel Aviv, comprende terreni agricoli e numerose istituzioni educative. \u00c8 il quartier generale del movimento chassidico Chabad-Lubavitch in Terra Santa. Kfar Chabad \u00e8 quindi una comunit\u00e0 Lubavitch.\nNel 1956, nell'episodio noto come attentato alla sinagoga di Shafrir, dei fedayn palestinesi terroristi entrarono nella sinagoga durante le preghiere mattutine e uccisero cinque bambini e un insegnante, facendo altri 5 feriti.\nIstruzione.\n\"Kfar Chabad \u00e8 nota particolarmente per le sue scuole di formazione e tecniche. Create con classi e dormitori separati per ragazzi e ragazze, queste scuole forniscono una formazione rigorosa insieme ad uno studio religioso intensivo. I ragazzi si specializzano in stampa, meccanica, carpenteria, agricoltura mentre le ragazze intraprendono carriere educative. Pochi dei giovani che arrivano a Kfar Chabad ogni autunno da tutto Israele sono di estrazione chassidica.\" L'insediamento Lubavitch in Israele \u00e8 nato anche come speciale iniziativa per invertire la moderna tendenza all'assimilazione ebraica.\"\nPolitica.\nTra i sindaci passati si annovera Shlomo Meidanchik."}
{"id": "2130211", "revid": "1373059", "url": "https://it.wikipedia.org/wiki?curid=2130211", "title": "Robert Lewandowski", "text": "Considerato tra i pi\u00f9 grandi calciatori polacchi di tutti i tempi, nonch\u00e9 uno dei migliori attaccanti di sempre, \u00e8 uno dei giocatori di maggior successo della Bundesliga e rientra nella classifica dei marcatori pi\u00f9 prolifici della storia. \u00c8 lo straniero pi\u00f9 prolifico nella storia della Bundesliga e il secondo marcatore di sempre di questa competizione, oltre che il primo tra i calciatori ancora in attivit\u00e0. Con 41 reti realizzate (in sole 29 partite) nella stagione 2020-2021, \u00e8 diventato il calciatore che ha segnato di pi\u00f9 in una singola edizione di Bundesliga, superando il record di Gerd M\u00fcller. Inoltre \u00e8 il terzo miglior marcatore nella storia della UEFA Champions League, alle spalle di Cristiano Ronaldo e Lionel Messi, nonch\u00e9 il calciatore che ha realizzato pi\u00f9 reti nelle prime 100 presenze nella medesima competizione (81).\nDopo aver vinto un campionato polacco (2009-10), una Coppa di Polonia (2008-09) e una Supercoppa polacca (2009) con il , nel 2010 si \u00e8 trasferito al , con cui ha vinto due campionati tedeschi (2010-11, 2011-12), una Coppa di Germania (2011-12) e una Supercoppa tedesca (2013). Dopo quattro stagioni, \u00e8 passato al Bayern Monaco, con cui si \u00e8 aggiudicato sette campionati tedeschi consecutivi (dal 2015 al 2021), tre Coppe di Germania (2015-16, 2018-19, 2019-20), cinque Supercoppe tedesche (2016, 2017, 2018, 2020, 2021), una UEFA Champions League (2019-20), una Supercoppa UEFA (2020) e una Coppa del mondo per club FIFA (2020).\nPrimatista di reti e presenze con la nazionale polacca, con quest'ultima ha preso parte a tre edizioni del campionato d'Europa (, e Europa 2020) e a un'edizione del campionato del mondo (). \u00c8 il quarto miglior marcatore europeo di sempre in nazionale, preceduto da Cristiano Ronaldo, Ferenc Pusk\u00e1s e S\u00e1ndor Kocsis.\nA livello individuale ha vinto in una occasione la classifica dei marcatori del campionato polacco (2009-10), per sei volte quella della campionato tedesco (2013-14, 2015-16, 2017-18, 2018-19, 2019-20 e 2020-21) e in un'occasione quella della UEFA Champions League (2019-2020). Nella stagione 2020-2021 si \u00e8 aggiudicato la Scarpa d'oro e sempre nel 2021 \u00e8 stato eletto attaccante dell'anno da \"France Football\" ed \u00e8 arrivato al secondo posto della graduatoria del Pallone d'oro. Vincitore di numerosi premi accessori, \u00e8 stato nominato calciatore polacco dell'anno per nove volte (dal 2011 al 2017 e dal 2019 al 2020) e migliore calciatore dell'anno in Germania dalla rivista kicker nel 2020 e nel 2021. Nel 2020 \u00e8 stato nominato UEFA Men's Player of the Year, mentre nel 2020 e nel 2021 \u00e8 stato eletto The Best FIFA Men's Player. \u00c8 stato inoltre votato come calciatore dell'anno dall'IFFHS nel 2020 e nel 2021. \u00c8 stato inserito quattro volte nella squadra della stagione della UEFA Champions League (2015-16, 2016-17, 2019-20, 2020-21) e due volte ciascuna nella squadra dell'anno UEFA (2019, 2020), nella squadra dell'anno ESM (2019-20, 2020-21), nella squadra dell'anno FIFA FIFPro (2020, 2021) e nella squadra dell'anno IFFHS (2020, 2021).\nBiografia.\nNato a Varsavia il 21 agosto 1988, Robert \u00e8 \"figlio d'arte\": il padre Krzysztof era campione nazionale di judo e calciatore dell'Hutnik Varsavia, militante nella seconda divisione del campionato polacco; la madre Iwona era, invece, una pallavolista dell'AZS Varsavia, di cui assunse da ex giocatrice il ruolo di vice-presidente. Sua sorella Milena segu\u00ec le orme della madre, rappresentando la nazionale Under-21 della Polonia nel campionato europeo di pallavolo.\nIl 22 giugno 2013 Lewandowski si sposa a Varsavia con la storica compagna Anna Stachurska, campionessa di karate al campionato mondiale 2009. Il 4 maggio 2017 \u00e8 nata la loro primogenita, Klara; nel maggio 2020 la coppia ha avuto una seconda figlia, Laura.\nIl 9 ottobre 2017, a conclusione di un percorso di studi decennale, si laurea in educazione fisica presso l'Universit\u00e0 dello Sport di Varsavia, con una tesi intitolata \"RL9, il cammino verso la gloria\", un discorso autoreferenziale in cui il calciatore polacco racconta la propria carriera. Ha ricevuto il massimo dei voti.\n\u00c8 un fervente praticante della fede cattolica, tanto da aver richiesto nell'ottobre 2014 un incontro con Papa Francesco durante la visita alla Citt\u00e0 del Vaticano successiva alla vittoria per 7-1 contro la con il Bayern in UEFA Champions League.\nNella cultura di massa.\nNel 2015 compare sulla copertina polacca del videogioco calcistico \"FIFA 15\", affiancando Lionel Messi.\nCaratteristiche tecniche.\nPreciso finalizzatore, abile di testa e con entrambi i piedi, Lewandowski \u00e8 un prolifico goleador, considerato tra i migliori interpreti del ruolo di attaccante nel calcio moderno. Possiede tutte le caratteristiche dei migliori \"numeri nove\": altezza, forza, equilibrio, passo, intelligenza tattica e abilit\u00e0 di finalizzazione con entrambi i piedi. Sebbene operi principalmente nell'area di rigore avversaria, per il suo senso della posizione e la capacit\u00e0 di tiro, per la forza nel gioco aereo e l'ottimo bagaglio tecnico, l'accelerazione, la visione di gioco e le doti fisiche, si sa rendere molto utile anche in altre zone del campo. Si distingue per la capacit\u00e0 di tenere palla spalle alla porta e favorire la risalita dei compagni di squadra e per l'abilit\u00e0 nel guadagnare calci di punizione in posizioni utili del campo. Ambidestro, sa inoltre creare spazio per i compagni e tornare utile nella fase di contenimento dell'azione avversaria.\nLewandowski \u00e8 stato inoltre elogiato per le qualit\u00e0 etiche e per la disciplina dimostrata dentro e fuori dal campo e in allenamento.\nCarriera.\nClub.\nInizi.\nRobert Lewandowski cresce calcisticamente nel piccolo club del Delta Varsavia, prima di entrare, nel 2005, nelle giovanili del Legia Varsavia con un contratto di un anno. Poco prima della scadenza naturale del contratto Lewandowski sub\u00ec un gravissimo infortunio al ginocchio tale per cui il club decise di non offrirgli il rinnovo. La decisione di lasciarlo a casa non gli fu comunicata dall'allenatore o dal direttore tecnico, ma direttamente dalla segretaria. Questa pessima notizia unita poi alla perdita del padre dopo una lunga malattia portarono Lewandowski a pensare seriamente di ritirarsi dal calcio.\nRicordando l'episodio in cui il Legia decise di scaricarlo Lewandowski racconta:\nNel 2006 passa quindi allo Znicz Pruszk\u00f3w, nella terza divisione polacca, dove con 15 reti contribuisce in modo decisivo alla promozione della squadra, laureandosi anche capocannoniere del campionato. La stagione seguente, in Seconda divisione, \u00e8 ancora top scorer della categoria, con 21 reti totali.\nLech Pozna\u0144.\nIl 18 giugno 2008 viene acquistato dal Lech Pozna\u0144 per 1,5 milioni di z\u0142oty (circa 370.000 euro). Debutta con la nuova maglia il 17 luglio 2008 nel turno preliminare di Coppa UEFA contro gli azeri del X\u0259z\u0259r L\u0259nk\u0259ran, realizzando l'unico gol del match. Va in gol anche al debutto nell'Ekstraklasa, avvenuto nell'agosto 2008 contro il Be\u0142chat\u00f3w. La prima stagione si conclude con 30 presenze e 14 reti, piazzandosi al terzo posto dei marcatori.\nNella stagione 2009-2010 si conferma ad ottimi livelli, realizzando 18 reti in 28 partite; il Lech Pozna\u0144 vince il campionato e lui per la prima volta in carriera vince il premio di capocannoniere dell'Ekstraklasa.\nPrima di approdare in Germania e fare le fortuna di Borussia Dortmund prima e di Bayern Monaco poi, Lewandowski \u00e8 stato vicino a diversi club di Serie A e di Premier League: Nel 2008 all'epoca dello Znicz Pruszk\u00f3w il suo cartellino viene proposto alla Lazio per soli 100mila euro ma il presidente biancoceleste Claudio Lotito non \u00e8 convinto e non paga la cifra richiesta. Un anno pi\u00f9 tardi quando Lewandowski passa al Lech Poznan viene proposto per una cifra di poco pi\u00f9 alta nuovamente alla Lazio, ma anche a Sampdoria, Palermo e Chievo: nessuno di questi club decide di affondare il colpo. Il secondo anno al Lech Poznan le sue prestazioni migliorano e il suo nome \u00e8 sul taccuino di mezza Europa.\nSam Allardyce, allora tecnico dei Blackburn Rovers disse che nel 2010 il polacco stava per unirsi al suo club, ma le nuvole di cenere causate dalle eruzioni del vulcano Islandese Eyjafjallaj\u00f6kull che hanno sospeso tutti i voli in entrata e in uscita dal Regno Unito, oltre ad altre preoccupazioni finanziarie, hanno impedito il potenziale trasferimento. In Italia Lewandowski pu\u00f2 essere acquistato per 3 milioni di euro dal Genoa che di fatto chiude l'operazione: \u00c8 aprile e sugli spalti del Ferraris ad assistere al derby tra i rossobl\u00f9 e la Sampdoria c'\u00e8 anche Lewandowski. L'accordo \u00e8 totale, il giocatore ha gi\u00e0 firmato un contratto di cinque anni che dovrebbe entrare in vigore dall'estate successiva. Manca solo la firma del presidente Enrico Preziosi che, per\u00f2, dopo averlo incontrato non firma, non ritenendolo fisicamente idoneo per giocare nella sua squadra.\nBorussia Dortmund.\nL'11 giugno 2010 viene acquistato a titolo definitivo dai tedeschi del . Il cartellino \u00e8 stato pagato circa 4 milioni di euro, pi\u00f9 alta cifra incassata da un club polacco per un singolo trasferimento fino a quel momento. Segna il primo gol in Bundesliga il 19 settembre 2010 nella trasferta contro lo Schalke 04 (1-3). Lewandowski conclude la stagione segnando 9 goal (8 in campionato e 1 in Champions) in 43 partite (33 in campionato, 2 in coppa e 8 in Champions) - spesso entrando a partita in corso - contribuendo alla vittoria del campionato.\nImportantissimo per la crescita e l'ambientamento in Germania di Lewandowski fu l'allora tecnico dei gialloneri Jurgen Klopp con cui il polacco entr\u00f2 in sintonia sin subito considerandolo quasi come un secondo padre:\nIl 1\u00ba ottobre 2010, nella partita vinta contro l'Augsburg per 4-0, Lewandowski segna la sua prima tripletta con la maglia giallonera, confezionando anche l'assist per il 3-0 di Mario G\u00f6tze. Lewandowski contribuisce al secondo titolo consecutivo del Borussia Dortmund grazie alle sue 22 reti stagionali (una delle quali, realizzata contro il Bayern Monaco, consente al Borussia Dortmund di portarsi a 6 punti di vantaggio sui bavaresi, secondi classificati, a 4 giornate dalla fine). Chiude la stagione vincendo anche la Coppa di Germania, segnando una tripletta nella vittoria 5-2 in finale contro il Bayern.\nLa stagione 2012-2013 si apre con la finale di Supercoppa di Germania contro il Bayern Monaco, in cui Lewandowski mette a segno una rete, che si riveler\u00e0 per\u00f2 inutile in quanto la vittoria andr\u00e0 al Bayern 2-1. Nella sfida di UEFA Champions League contro l'Ajax il 21 novembre realizza una doppietta, la partita viene vinta dal Borussia per 4-1. Il 24 aprile 2013 realizza il suo primo poker con la maglia del Borussia Dortmund, mettendo a segno tutte le reti nella vittoria per 4-1 sul Real Madrid, ottenuta nella semifinale di andata di Champions League. \u00c8 il primo calciatore ad avere segnato quattro reti in una semifinale di UEFA Champions League. Il 25 maggio gioca per la prima volta la finale di UEFA Champions League, persa dal Borussia Dortmund per 2-1 contro i connazionali del Bayern Monaco.\nLewandowski inizia la stagione 2013-2014 vincendo la Supercoppa di Germania ai danni del Bayern Monaco, battuto per 4-2. Il 4 gennaio 2014 il direttore sportivo dello stesso Bayern Monaco, Karl-Heinz Rummenigge, annuncia di aver trovato con il giocatore l'accordo per il trasferimento dell'attaccante in Baviera a parametro zero, a partire dalla stagione successiva.\nBayern Monaco.\n2014-2016: i primi trofei.\nLewandowski esordisce in campionato con la maglia dei bavaresi il 22 agosto 2014, nella gara vinta per 2-1 contro il . Segna il suo primo gol con il Bayern il 30 agosto seguente, nel pareggio per 1-1 sul campo dello . Il 4 ottobre realizza la sua prima doppietta con il club di Monaco di Baviera, nella gara vinta per 4-0 contro l'Hannover. Due settimane pi\u00f9 tardi segna il primo gol in UEFA Champions League con la maglia dei bavaresi, nella vittoria per 7-1 contro la Roma all'Olimpico. Il 4 aprile 2015 decide il match contro la sua ex squadra, il Borussia Dortmund, con un colpo di testa al 36\u00ba minuto (1-0). Il 26 aprile 2015 vince il campionato con il Bayern, il terzo della sua carriera.\nIl 22 settembre 2015, nella partita vinta per 5-1 contro il Wolfsburg all'Allianz Arena, segna tutte e cinque le reti della sua squadra in soli nove minuti di gioco (tra il 51\u00ba ed il 60\u00ba), dopo essere entrato dalla panchina ad inizio secondo tempo: cos\u00ec facendo realizza la tripletta, la quaterna e la cinquina pi\u00f9 veloci nella storia della Bundesliga. Il suo periodo d'oro continua anche nelle due partite successive, in cui realizza rispettivamente due reti contro il Magonza in campionato e tre contro la Dinamo Zagabria in UEFA Champions League, che lo portano ad un bottino di 10 gol segnati nell'arco di una settimana. Il primo gol contro il Magonza \u00e8 il suo centesimo in Bundesliga in 168 presenze, un record per un calciatore straniero nel massimo campionato della Germania. Con 10 reti nelle prime 7 giornate di campionato, eguaglia inoltre il primato di Gerd M\u00fcller per il campionato tedesco. Nel gennaio 2016 ottiene il quarto posto nella graduatoria del Pallone d'oro FIFA 2015, mentre il 19 marzo, segnando il gol che decide la partita contro il , si porta a 25 reti in campionato, nuovo record personale. Conclude la stagione con 30 reti in Bundesliga, conseguendo il titolo di capocannoniere della competizione per la seconda volta in tre stagioni e divenendo il primo straniero a raggiungere tale livello realizzativo in un'annata del campionato tedesco dai tempi di Dieter M\u00fcller (1976-1977).\n2017-2019: i record.\nL'11 marzo 2017 segna il centesimo gol con la maglia del Bayern in 137 presenze, con la doppietta nella gara vinta per 3-0 contro l'. Conclude la stagione 2016-2017 con 42 reti in 47 partite in tutte le competizioni.\nLa stagione 2017-2018 lo vede andare in rete in undici partite casalinghe di fila di Bundesliga ed eguagliare cos\u00ec il record di Jupp Heynckes. Nella stessa annata, nella gara vinta per 6-0 contro l', realizza tre reti e fallisce per la prima volta un calcio di rigore in Bundesliga con il Bayern. L'11 febbraio 2018 viene eletto Calciatore polacco dell'anno per la settima volta di fila; chiude l'annata con il titolo di capocannoniere del campionato con 29 reti e un bilancio finale di 41 gol in 48 partite stagionali.\nLa stagione 2018-2019 inizia per lui con una tripletta nella Supercoppa di Germania contro l'Eintracht Francoforte (5-0), in virt\u00f9 della quale, oltre a diventare il primo calciatore di sempre a riuscirvi, si laurea miglior marcatore nella storia della competizione. Il 27 novembre 2018 realizza il suo 50\u00ba gol in Champions League, contribuendo alla vittoria per 5-1 sul , cui fece seguito la sua 100\u00aa rete all'Allianz Arena, segnata il 9 febbraio 2019 nella partita vinta 3-1 contro lo , che gli consente di toccare quota 119 marcature con il Bayern, a pari merito con Roland Wohlfarth, per poi superarlo il mese successivo contro il (1-5), eguagliando peraltro Claudio Pizarro in qualit\u00e0 di straniero pi\u00f9 prolifico di sempre della Bundesliga, con 195 gol totali; il record sar\u00e0 poi nuovamente battuto dall'attaccante polacco nella giornata seguente. Con la doppietta del 6 aprile 2019 contro il Borussia Dortmund, battuto 5-0, supera il traguardo dei 200 gol in Bundesliga, mentre le 22 reti stagionali lo proclamano nuovamente miglior marcatore in massima serie, concludendo l'annata con 40 reti in 47 presenze in tutte le competizioni e la vittoria del secondo \"double\" campionato-coppa con i bavaresi, vittoriosi il 25 maggio 2019 nella finale di Coppa di Germania contro l' (3-0), in cui diventa il miglior marcatore nelle finali di coppa tedesca con 6 gol.\n2019-presente: la UEFA Champions League e la Scarpa d'oro.\nNella partita inaugurale della Bundesliga 2019-2020, contro l'Hertha Berlino (2-2), va in gol alla prima di campionato per la quinta stagione consecutiva, record assoluto per il calcio tedesco, mentre il 18 settembre marca il 200\u00ba gol con il Bayern nella partita di UEFA Champions League vinta per 3-0 in casa contro la . Alla fine di settembre realizza il decimo gol in campionato, divenendo il primo calciatore a segnare dieci reti nelle prime sei giornate di una stagione di Bundesliga; successivamente diventa il primo giocatore ad andare in gol nelle prime nove, dieci e undici giornate del massimo campionato tedesco. Il 26 novembre 2019, nella gara di UEFA Champions League sul campo della Stella Rossa, realizza il poker pi\u00f9 veloce della storia della competizione, mettendo a segno quattro reti tra il 53\u00ba e il 67\u00ba minuto di gioco e raggiungendo gi\u00e0 la doppia cifra nella competizione. Con queste reti diventa anche il secondo calciatore a segnare per due volte quattro reti in una sola partita di Champions. Il 25 febbraio 2020 la stagione del polacco si arricchisce di un nuovo record: grazie al gol segnato in casa del in Champions (0-3), con nove gol realizzati in trasferta in una competizione europea eguaglia il primato di Cristiano Ronaldo. Il 20 giugno 2020, andando in rete nel successo casalingo per 3-1 contro il , diviene lo straniero che ha segnato pi\u00f9 gol in Bundesliga. L'annata si chiude con la vittoria del titolo nazionale (con due turni di anticipo sulla fine del torneo), abbinata alla palma di capocannoniere della Bundesliga (con 34 gol in 31 partite), della Coppa di Germania e della UEFA Champions League. Nella massima competizione europea, sospesa a marzo per via della pandemia di COVID-19 e ripartita ad agosto, Lewandowski realizza una doppietta nella sfida di ritorno degli ottavi di finale, in casa contro il Chelsea (4-1), un gol nella schiacciante vittoria (8-2) contro il nella gara unica dei quarti di finale, e un gol nella semifinale in gara unica vinta contro l' (3-1), arrivando a 15 reti in 9 partite consecutive di UEFA Champions League. La striscia di reti in partite di fila nel torneo si interrompe nella finale contro il , vinta comunque dai bavaresi per 1-0.\nIl 1\u00ba ottobre 2020 viene nominato Calciatore dell'anno UEFA e miglior attaccante della UEFA Champions League 2019-2020, ricevendo a dicembre anche il premio di Calciatore dell'anno FIFA. Il 17 gennaio 2021, nella vittoria contro il , segna il ventunesimo gol stagionale in Bundesliga, superando il record di 20 reti nel girone di andata stabilito da Gerd M\u00fcller nel 1968-1969. L'8 febbraio 2021 decide con una doppietta la semifinale della Coppa del mondo per club, consentendo ai bavaresi di battere per 2-0 l' e accedere alla finale del torneo. Nell'ultimo atto il Bayern Monaco batte per 1-0 il e si laurea campione del mondo; Lewandowski \u00e8 premiato come miglior giocatore della competizione. Il 15 maggio 2021, grazie alla rete siglata su calcio di rigore contro il Friburgo eguaglia il record di gol segnati in una singola stagione di Bundesliga, appartenente a Gerd M\u00fcller (40), per poi batterlo la settimana seguente, grazie al gol contro l' nella vittoria per 5-2 in casa all'ultima giornata. Con 41 reti segnate in campionato si aggiudica la Scarpa d'oro 2021 come migliore marcatore stagionale dei campionati europei e termina la stagione 2020-2021 con 48 gol in 40 partite, realizzando almeno 40 gol in stagione per la sesta volta in carriera.\nIl 13 agosto 2021, andando in gol contro il nella sfida esterna pareggiata per 1-1, segna alla prima giornata di Bundesliga per la settima stagione consecutiva, migliorando il proprio record stabilito per il campionato tedesco. Qualche giorno dopo si aggiudica la Supercoppa di Germania, decidendo con una doppietta la partita vinta per 3-1 contro il Borussia Dortmund. Il 28 agosto, con la tripletta segnata contro l' (5-0), estende a 16 la striscia dipartite ufficiali consecutive in cui va a segno, record per una squadra tedesca (battuto il precedente primato appartenente a Gerd M\u00fcller), e supera i 300 gol realizzati con la maglia della squadra bavarese. Il 18 settembre, facendo gol nella partita contro il , sale a quota 13 partite casalinghe consecutive di Bundesliga in cui va a segno, stabilendo un primato per il campionato tedesco (battuto un record detenuto da Gerd M\u00fcller e Jupp Heynckes). Il 29 novembre seguente si classifica secondo nella graduatoria finale del Pallone d'oro e vince il premio assegnato da \"France Football\" al miglior attaccante dell'anno. Chiude l'anno solare 2021 con 43 gol segnati in 34 partite di campionato, battendo il record di reti di Gerd M\u00fcller che durava dal 1972; inoltre eguaglia il record di 69 gol stagionali (tra club e nazionale) stabilito da Cristiano Ronaldo nel 2013. Inizia il 2022 con un altro record: con la tripletta messa a segno il 15 gennaio contro il arriva a 300 gol totali realizzati in Bundesliga piazzandosi dietro a M\u00fcller (365).\nNazionale.\nNel 2007 debutta nella nazionale polacca Under-19. Dal 2007 al 2008 colleziona 3 presenze nella nazionale polacca Under-21, nelle amichevoli contro , e .\nEsordisce in nazionale maggiore il 10 settembre 2008, all'et\u00e0 di vent'anni, nel ruolo di terzino destro, segnando una rete contro : diviene cos\u00ec il secondo pi\u00f9 giovane marcatore all'esordio della Polonia (all'et\u00e0 di 20 anni e 21 giorni) dopo Luba\u0144ski, che il 4 settembre 1963 segn\u00f2 contro la a 16 anni, 6 mesi e 7 giorni.\nDivenuto titolare, viene convocato dal CT Smuda per il (ospitato congiuntamente da Ucraina e Polonia). \u00c8 lui a realizzare la prima rete della competizione, nella partita inaugurale contro la (terminata 1-1). La Polonia non riuscir\u00e0 a superare il girone, ottenendo due punti e uscendo dal torneo. Il giocatore compare anche nel video di Endless Summer, la canzone ufficiale dell'europeo.\nIl 6 giugno 2014, in occasione dell'amichevole vinta per 2-1 a Danzica contro la , indossa per la prima volta la fascia di capitano della Polonia.\nMarca la prima quaterna in nazionale il 7 settembre 2014, nella vittoria per 7-0 contro (gara valida per le qualificazioni al ). Il 13 giugno 2015 realizza una tripletta contro la . Con 10 gol in 8 presenze diventa capocannoniere delle qualificazioni al campionato d'Europa 2016. Convocato per la fase finale del torneo, segna il primo e unico gol nella competizione ai quarti di finale contro il , persi dalla Polonia ai tiri di rigore dopo il pareggio per 1-1.\nCon 16 reti realizzate in 10 partite contribuisce in modo decisivo alla qualificazione della Polonia al e si laurea capocannoniere delle qualificazioni UEFA al mondiale di , svoltesi nel biennio 2016-2017. Il 5 ottobre 2017, con una tripletta messa a segno ai danni dell' a Erevan (battuta per 6-1), diventa il miglior marcatore nella storia della Polonia, raggiungendo la soglia delle 50 segnature in nazionale.\nConvocato per i Mondiali 2018, in questa occasione Lewandowski delude, non segnando neanche una rete nelle 3 gare disputate dalla Polonia eliminata al primo turno.\nIl 10 ottobre 2019 mette a segno una tripletta contro la nel corso delle qualificazioni al . Convocato per la fase finale del torneo, disputata nel 2021 anzich\u00e9 nel 2020 a causa della pandemia da COVID-19, non riesce a fare superare i gironi alla sua squadra nonostante abbia realizzato 3 reti: una nel pareggio per 1-1 contro la e due nella sconfitta per 3-2 contro la (che ha sancito l'eliminazione dei polacchi dal torneo).\nStatistiche.\nTra club, nazionale maggiore e nazionali giovanili, Lewandowski ha collezionato globalmente 863 partite segnando 599 reti, alla media di 0,69 gol a partita.\nPresenze e reti nei club.\n\"Statistiche aggiornate al 26 febbraio 2022.\""}
{"id": "2130212", "revid": "287204", "url": "https://it.wikipedia.org/wiki?curid=2130212", "title": "Kalol (Panchmahal)", "text": " \nKalol \u00e8 una suddivisione dell'India, classificata come \"municipality\", di 24.689 abitanti, situata nel distretto di Panchmahal, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 36' 36 N e 73\u00b0 27' 46 E.\nSociet\u00e0.\nEvoluzione demografica.\nAl censimento del 2001 la popolazione di Kalol assommava a 24.689 persone, delle quali 12.851 maschi e 11.838 femmine. I bambini di et\u00e0 inferiore o uguale ai sei anni assommavano a 3.243, dei quali 1.697 maschi e 1.546 femmine. Infine, coloro che erano in grado di saper almeno leggere e scrivere erano 18.010, dei quali 10.229 maschi e 7.781 femmine."}
{"id": "2130213", "revid": "466539", "url": "https://it.wikipedia.org/wiki?curid=2130213", "title": "Letteratura anti-Tom", "text": "La letteratura anti-Tom \u00e8 un filone di romanzi e altre opere letterarie scritti nel XIX secolo come reazione alla pubblicazione di \"La capanna dello zio Tom\" di Harriet Beecher Stowe. Chiamati anche letteratura delle piantagioni, questi scritti furono generalmente opera di scrittori del sud degli Stati Uniti e cercavano di mostrare che la schiavit\u00f9 aveva anche degli aspetti favorevoli per gli afroamericani, oppure che i mali causati dalla schiavit\u00f9 stessa descritti nel romanzo della Stowe erano largamente esagerati e riportati in maniera scorretta.\nStoria.\nPubblicato originariamente a puntate tra il 1851 e il 1852 sul giornale abolizionista \"National Era\", e come romanzo completo nel 1852, \"La capanna dello zio Tom\" divent\u00f2 rapidamente il romanzo di maggior successo del XIX secolo, e il secondo libro a vendere di pi\u00f9 dopo la Bibbia. Il romanzo, che sosteneva le tesi abolizioniste, si concentrava sui mali della schiavit\u00f9 ed era stato ispirato dall'entrata in vigore del \"Fugitive Slave Act\" di due anni prima, che prevedeva punizioni per chi avesse aiutato gli schiavi fuggitivi. Il libro suscit\u00f2 molte discussioni e aliment\u00f2 il dibattito sulla schiavit\u00f9 nel paese. Quando Abraham Lincoln, dopo l'inizio della guerra di secessione, incontr\u00f2 la Stowe le disse: \"\"Cos\u00ec lei \u00e8 la piccola signora il cui libro ha fatto scoppiare questa grande guerra\"\".\nReazioni.\nNegli stati del Sud il romanzo della Stowe fu accolto come un'offesa. Per contrastarlo gli scrittori del sud scrissero vari libri in favore della schiavit\u00f9, la maggior parte dei quali erano romanzi. Solo nel 1852 furono pubblicati 8 romanzi \"anti-Tom\". Questi romanzi tendevano ad avere come protagonisti un padrone bianco, benevolo capofamiglia, e la sua casta moglie che gestivano gli schiavi come fossero bambini in una piantagione simile ad una piacevole famiglia allargata. I romanzi suggerivano, o lo affermavano chiaramente, che gli afroamericani non erano in grado di vivere le loro vite senza la guida dei bianchi.\nAl giorno d'oggi quei libri e romanzi sono generalmente considerati come mera propaganda a favore della schiavit\u00f9. Nessuno di essi ha avuto una qualche influenza sulla letteratura di epoche successive. Il filone anti-Tom fin\u00ec per esaurirsi con l'inizio della guerra di secessione. I due romanzi anti-Tom pi\u00f9 famosi sono \"The Sword and the Distaff\" di William Gilmore Simms e and \"The Planter's Northern Bride\" di Caroline Lee Hentz.\n\"The Sword and the Distaff\" di Simms fu pubblicato solo pochi mesi dopo il romanzo della Stowe e contiene varie parti in cui in tutta evidenza si discute della \"capanna dello zio Tom\" e delle sue tesi sulla schiavit\u00f9. Il romanzo si concentra sulla guerra di indipendenza e sulle sue conseguenze, seguendo le vite di Capitan Porgy e di uno dei suoi schiavi. Il romanzo di Simms ottenne una popolarit\u00e0 sufficiente per garantirsi una ristampa nel 1854, questa volta con il titolo di \"Woodcraft\".\n\"The Planter's Northern Bride\" di Caroline Lee Hentz fu pubblicato due anni dopo \"La capanna dello zio Tom\". Contiene la difesa della schiavit\u00f9 presentata dal punto di vista di una donna del nord - nientemeno che la figlia di un abolizionista - che sposa un proprietario di schiavi del sud. Come gli altri libri del filone, il romanzo della Hentz tenta di mostrare che i neri non possiedono le capacit\u00e0 necessarie per organizzarsi a dovere senza la supervisione dei bianchi. Parla anche del timore che si verificasse una rivolta degli schiavi, specialmente se gli abolizionisti non avessero smesso di sollevare il problema.\nI libri di Simms e della Hentz furono solo due di venti o trenta romanzi in favore della schiavit\u00f9 scritti nel decennio successivo a \"La capanna dello zio Tom\". Tra gli altri autori che si dedicarono a questo genere si ricorda John Pendleton Kennedy. Uno di quelli di maggior successo fu \"La capanna della zia Phillis\" di Mary Henderson Eastman che, pubblicato nel 1852, vendette tra le 20.000 e le 30.000 copie. In una postilla del libro la Eastman afferma orgogliosamente di essere discendente di una delle \"Prime famiglie della Virginia\".\nA contrastare questo tipo di narrativa in sostegno della schiavit\u00f9 furono i romanzi e racconti di schiavit\u00f9 scritti da vari ex schiavi come Harriet Jacobs e Frederick Douglass, che ritrassero una vita di piantagione molto pi\u00f9 sgradevole. Alla fine furono circa seicento gli ex schiavi dal Nordamerica e dai Caraibi che scrissero la storia della propria vita e pi\u00f9 di 150 di queste furono pubblicate come libro o opuscolo. La narrativa della schiavit\u00f9 fin\u00ec per essere riconosciuta a buon diritto come un importante genere letterario e rappresent\u00f2 l'inizio della letteratura afroamericana."}
{"id": "2130214", "revid": "287204", "url": "https://it.wikipedia.org/wiki?curid=2130214", "title": "Competa", "text": ""}
{"id": "2130219", "revid": "110157", "url": "https://it.wikipedia.org/wiki?curid=2130219", "title": "Ponte Napoleone Bonaparte", "text": "Il ponte Napoleone Bonaparte (detto anche ponte di Lodi, ponte sull'Adda) \u00e8 un ponte ad archi ribassati che attraversa il fiume Adda, a Lodi. Collega i quartieri di Borgo Adda, sulla riva destra, e Revellino-Campo di Marte, a sinistra.\nLa sua struttura, costituita da otto archi in muratura a sostegno del piano stradale, fu realizzata nel 1864; doveva rimpiazzare l'antico ponte di legno, distrutto nel 1859.\nStoria.\nLe prime testimonianze storiche di un'opera che permettesse l'attraversamento dell'Adda parlano di un ponte \u201cdel Fanzago\u201d Torretta, che gli abitanti di \"Laus Pompeia\" usavano per recarsi verso Crema, Brescia e Bergamo, ma si trattava pi\u00f9 propriamente di una passerella per pedoni.\nNel 1158, Federico Barbarossa permise la costruzione di un nuovo ponte a nord-est della nuova citt\u00e0; fu eretto dall'architetto Muzio della Gatta e divenne fonte di guadagno per i lodigiani.\nCento anni pi\u00f9 tardi, nel 1258, fu edificato un secondo ponte a Vallicella (Borgo Adda), in corrispondenza dell'attuale via XX Settembre.&lt;br&gt;\nDurante la Guerra tra gli Sforza e la Repubblica di Venezia, nel 1447, i veneziani entrano vittoriosi in citt\u00e0 attraversandolo, ma con la Pace di Lodi, l'esercito dovette lasciare la citt\u00e0.\nNel 1454, Francesco Sforza fece erigere un nuovo ponte, ma gi\u00e0 nel 1473 Andrea da Foligno, ingegnere ducale, dovette procedere a lavori di riparazione; all'inizio del Cinquecento il ponte fu distrutto nuovamente, ma venne ricostruito molte volte gi\u00e0 a partire dal 1508, come ponte di barche.\nNel 1649 transit\u00f2 sul ponte Marianna d'Austria, figlia dell'imperatore Ferdinando III, la quale stava andando in Spagna da Vienna per sposare Filippo IV. In suo onore furono fatti festeggiamenti speciali.\nIl 10 maggio 1796 Napoleone vi combatt\u00e9 contro l'esercito austriaco, in quella che rimase nella storia come la battaglia del ponte di Lodi. All'epoca il ponte di legno era lungo circa 200 metri e largo 8. Era formato da 57 campate, 31 delle quali poggiavano nel corso principale del fiume e altre 5 in un ramo secondario, le rimanenti poggiavano su terra.\nNel 1859 durante la seconda guerra di indipendenza, gli austriaci bruciarono il ponte che fu ricostruito in cotto, su progetto dell'architetto Gualini di Milano, nel 1864, 15 metri pi\u00f9 a monte rispetto al precedente. Il nuovo ponte, dal 1880 al 1931, fu percorso dalle tranvie interurbane per Bergamo e Soncino.\nNel 2000 furono realizzate due passerelle ciclopedonali. Nel novembre dell'anno seguente venne inaugurato un secondo ponte, 500 metri pi\u00f9 a sud."}
{"id": "2130221", "revid": "287204", "url": "https://it.wikipedia.org/wiki?curid=2130221", "title": "Kalol (Gandhinagar)", "text": " \nKalol \u00e8 una suddivisione dell'India, classificata come \"municipality\", di 100.021 abitanti, situata nel distretto di Gandhinagar, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 15' 24 N e 72\u00b0 29' 43 E.\nSociet\u00e0.\nEvoluzione demografica.\nAl censimento del 2001 la popolazione di Kalol assommava a 100.021 persone, delle quali 53.098 maschi e 46.923 femmine. I bambini di et\u00e0 inferiore o uguale ai sei anni assommavano a 11.912, dei quali 6.658 maschi e 5.254 femmine. Infine, coloro che erano in grado di saper almeno leggere e scrivere erano 74.577, dei quali 42.274 maschi e 32.303 femmine."}
{"id": "2130224", "revid": "287204", "url": "https://it.wikipedia.org/wiki?curid=2130224", "title": "Kalol INA (Gandhinagar)", "text": " \nKalol INA \u00e8 una citt\u00e0 dell'India di 700 abitanti, situata nel distretto di Gandhinagar, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 13' 33 N e 72\u00b0 31' 00 E.\nSociet\u00e0.\nEvoluzione demografica.\nAl censimento del 2001 la popolazione di Kalol INA assommava a 700 persone, delle quali 377 maschi e 323 femmine. I bambini di et\u00e0 inferiore o uguale ai sei anni assommavano a 91, dei quali 48 maschi e 43 femmine. Infine, coloro che erano in grado di saper almeno leggere e scrivere erano 478, dei quali 296 maschi e 182 femmine."}
{"id": "2130225", "revid": "486946", "url": "https://it.wikipedia.org/wiki?curid=2130225", "title": "Quick Step", "text": ""}
{"id": "2130229", "revid": "287204", "url": "https://it.wikipedia.org/wiki?curid=2130229", "title": "Kalol INA (Panchmahal)", "text": " \nKalol INA \u00e8 una citt\u00e0 dell'India di 668 abitanti, situata nel distretto di Panchmahal, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone).\nSociet\u00e0.\nEvoluzione demografica.\nAl censimento del 2001 la popolazione di Kalol INA assommava a 668 persone, delle quali 384 maschi e 284 femmine. I bambini di et\u00e0 inferiore o uguale ai sei anni assommavano a 112, dei quali 58 maschi e 54 femmine. Infine, coloro che erano in grado di saper almeno leggere e scrivere erano 432, dei quali 286 maschi e 146 femmine."}
{"id": "2130241", "revid": "1543377", "url": "https://it.wikipedia.org/wiki?curid=2130241", "title": "Guerra convenzionale", "text": "La guerra convenzionale \u00e8 una forma di guerra condotta impiegando armi militari e tattiche di battaglia convenzionali fra due o pi\u00f9 stati in aperta contrapposizione. Le forze su ciascun fronte sono ben definite, e combattono usando armi che si rivolgono prevalentemente contro lo schieramento combattente nemico. Di norma \u00e8 combattuta mediante armi convenzionali, e non nucleari, batteriologiche o chimiche.\nLo scopo generale della guerra convenzionale \u00e8 indebolire o distruggere la forza militare avversaria, in modo tale da impedirne la possibilit\u00e0 di impegnarsi ulteriormente nella guerra convenzionale. Ci\u00f2 nondimeno, per indurre alla capitolazione, uno o pi\u00f9 dei contendenti pu\u00f2 alla fine far ricorso a tattiche di guerra non convenzionale.\nStoria.\nLa formazione dello Stato.\nLo Stato fu dapprima enunciato da Platone, poi fu potentemente sostenuto \u2014 nel consolidamento del potere \u2014 dalla Chiesa cattolica. I monarchi europei acquisirono poi vigore parallelamente alla spoliazione del potere temporale della Chiesa, contestualmente sostituito con il diritto divino dei re. Nel 1648, le potenze europee siglarono la Pace di Vestfalia, che pose termine alla violenza religiosa per la supremazia e la visibilit\u00e0 puramente politiche, dichiarando la nascita dello 'Stato' in senso moderno.\nIn questo paradigma statuale, solo lo Stato ed i suoi rappresentanti autorizzati erano legittimati a portare armi, e a dar corso alla guerra. Effettivamente, la guerra era intesa esclusivamente come un conflitto tra Stati sovrani. I re corroborarono quest'idea, dandole forza di legge. Laddove sino a quel momento ogni nobile poteva iniziare una guerra, i monarchi d'Europa per necessit\u00e0 consolidarono il potere militare come reazione alle guerre napoleoniche.\nIl paradigma di Clausewitz.\nLa Prussia era uno stato che tentava di accumulare potenza militare. Carl von Clausewitz, un ufficiale prussiano, scrisse il classico saggio \"Della guerra,\" un'opera radicata in via esclusiva sulla sfera dottrinale afferente alla nozione di \"Stato\". Di altre forme di conflitto \"intra-stato\", come pu\u00f2 essere la ribellione, non vi si teneva conto, giacch\u00e9 \u2014 in termini teorici \u2014 Clausewitz non riteneva che si potesse dare rilievo alla guerra \"prima\" dello Stato (nondimeno, negli ultimi anni di vita, Clausewitz prese sempre maggior coscienza dell'importanza dei protagonisti storico-sociali diversi dallo Stato. Ci\u00f2 si riflette nella sua concezione de \"il popolo in armi\", che egli constat\u00f2 scaturisse dalle medesime fonti politiche e sociali della guerra tradizionale fra Stati). Pratiche quali le scorrerie o le faide erano di conseguenza bollate come criminali e destituite di ogni legittimazione socio-politica.\nClausewitz propugn\u00f2 inoltre il tema del \"casus belli\". Bench\u00e9 le guerre fossero state sino a quel momento combattute per ragioni sociali, religiose, magari culturali, Clausewitz insegn\u00f2 nondimeno che la guerra \u00e8 semplicemente \"una continuazione della politica con altri mezzi\". \u00c8 l'esito logico un calcolo razionale, con cui gli Stati determinano se sia il caso di combattere per i propri interessi (tanto che siano economici, legati alla sicurezza, o di altra natura), una volta che la normale dialettica abbia esaurito il proprio spazio di azione.\nPrevalenza.\nLa stragrande maggioranza delle guerre moderne \u00e8 stata condotta usando i mezzi della guerra convenzionale. La guerra biologica non \u00e8 mai stata usata dal XIX secolo (sebbene sia possibile che gli attacchi all'antrace negli USA fossero bioterrorismo), e alla guerra chimica si \u00e8 raramente fatto ricorso. La guerra nucleare ha avuto pratica applicazione solo con il bombardamento atomico di Hiroshima e Nagasaki, giustificato dagli Stati Uniti con la necessit\u00e0 di far cessare la Seconda guerra mondiale.\nDeclino.\nLo Stato ed i principi di Clausewitz raggiunsero l'apogeo con le guerre mondiali del XX secolo, ma in quello stesso periodo imboccarono il viale del tramonto, a causa della proliferazione nucleare e del manifestarsi del conflitto allineato culturalmente. La bomba nucleare \u2014 ultimo e definitivo frutto della millenaria rincorsa dello Stato verso la \"defenestrazione\" dei rivali \u2014 per ironia della sorte fin\u00ec per marginalizzare la \"guerra classica\" condotta in canonica reciprocit\u00e0 dagli Stati / contro gli Stati. Il motivo \u00e8 semplice: se due eserciti convenzionali si fossero scontrati apertamente, il soccombente avrebbe avvertito l'irrefrenabile tentazione di cercare rimedio nel proprio arsenale nucleare. Pertanto, non si \u00e8 mai verificato che due potenze nucleari abbiano combattuto una guerra convenzionale, ancorch\u00e9 nel 1999 India e Pakistan l'abbiano pericolosamente sfiorata, in occasione della guerra di Kargil. Tale crisi, oscillando sull'orlo di una guerra di straordinaria efferatezza e su un fronte particolarmente esteso, per poco non indusse il Pakistan all'effettivo dispiegamento del proprio potenziale nucleare contro lo spettro della sconfitta \"convenzionale\".\nSostituzione.\nLa guerra convenzionale, condotta dagli Stati, \u00e8 divenuta qualcosa che non vale una dichiarazione di guerra. Al posto del conflitto tradizionale, sono venuti alla ribalta dell'era postmoderna tutti quegli \"attori\" in grado di combattere ad un livello inferiore a quello dell'ombrello atomico (terroristi soprannazionali, mercenari organizzati in forma di impresa, milizie etniche e cos\u00ec via). Conflitti di questo genere non possono essere descritti secondo le categorie delle \"guerre di Stati\" (ossia, della guerra convenzionale).\nSamuel P. Huntington ha propugnato l'idea di un mondo che \u2014 nel XXI secolo \u2014 ha posto in ombra la miriade di Stati sovrani, di fatto eclissati da un sistema di nove \"civilt\u00e0\". Esse sono caratterizzate da specifiche linee culturali di appartenenza, quali Occidente, Islam, , induismo eccetera. Per questa via, culture lungamente rimaste subalterne all'Occidente stanno riaffermando la loro identit\u00e0, e tentano di mettere in discussione lo \"status quo\" fino a ieri costituente lo standard delle rispettive relazioni internazionali. Di conseguenza, la cultura ha sostituito lo Stato quale \"luogo ideale\" in cui la guerra \u00e8 politicamente pensabile.\nQuesto genere di \"scontro di civilt\u00e0\" si verifica quando le culture interessate cozzano reciprocamente. Esempi di pieno rilievo sono la gi\u00e0 ricordata conflittualit\u00e0 \"strisciante\" tra India e Pakistan, o le battaglie in Sudan. Questo tipo di guerre si \u00e8 delineato a partire dalla Seconda guerra mondiale.\nCom'\u00e8 facile comprendere, queste forze \"culturali\" non si ripromettono il confronto tradizionale con gli eserciti nazionali di cui ogni uomo moderno ha sicuramente esperienza. Quando dovrebbero contrapporsi a battaglioni di carri, aviogetti e missili, gli avversari \"culturali\" si mimetizzano piuttosto fra la popolazione \"civile\". I contendenti \"culturali\" si avvantaggiano sugli Stati \u2014 per definizione segregati nei loro stessi confini \u2014 poich\u00e9 hanno maggior libert\u00e0 di spostamento da un territorio ad un altro, laddove ciascuno Stato \u00e8 costretto a negoziare con i \"sovrani\" vicini l'attuabilit\u00e0 di eventuali azioni al di fuori del suolo di rispettiva competenza. Perfino le reti spionistiche statuali sono gravemente limitate da fattori culturali.\nApprocci interpretativi.\nSono stati proposti vari tentativi di spiegare la guerra convenzionale sotto il profilo delle scienze sociali. Anatol Rapoport ha suggerito tre chiavi di lettura: \"politica, escatologica\" e \"cataclismica.\"\nDopo il secondo conflitto mondiale, Kenneth Waltz ha elaborato una classificazione delle ricerche riconducibili all'approccio cataclismico, identificando tre \"immagini\" evocate dalle opere assimilabili: studi che pongono le radici della guerra \"nella natura e nel comportamento degli uomini\"; fanno riferimento \"all'organizzazione interna degli Stati\"; si focalizzano sul \"carattere anarchico del sistema degli Stati\". Schematizzando, si pu\u00f2 affermare che le dottrine della \"prima immagine\" richiamino concetti attinenti alla psicanalisi, come l'aggressivit\u00e0 e l'istinto gregario che fornisce il substrato alla teoria del grande uomo."}
{"id": "2130245", "revid": "287204", "url": "https://it.wikipedia.org/wiki?curid=2130245", "title": "Kodinar", "text": " \nKodinar \u00e8 una suddivisione dell'India, classificata come \"municipality\", di 32.606 abitanti, situata nel distretto di Junagadh, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 20\u00b0 49' 22 N e 70\u00b0 42' 04 E.\nSociet\u00e0.\nEvoluzione demografica.\nAl censimento del 2001 la popolazione di Kodinar assommava a 32.606 persone, delle quali 16.871 maschi e 15.735 femmine. I bambini di et\u00e0 inferiore o uguale ai sei anni assommavano a 4.825, dei quali 2.510 maschi e 2.315 femmine. Infine, coloro che erano in grado di saper almeno leggere e scrivere erano 21.699, dei quali 12.472 maschi e 9.227 femmine."}
{"id": "2130251", "revid": "413187", "url": "https://it.wikipedia.org/wiki?curid=2130251", "title": "Gioco delle cinque pietre", "text": "Il gioco delle cinque pietre detto anche degli astragali \u00e8 un antico gioco di societ\u00e0 praticato dai greci e dai romani. \nLe fanciulle greche e romane portavano sempre con s\u00e9 un sacchetto con le pietre e si dilettavano in questo gioco. Testimonianze di questa pratica si trovano al Museo archeologico nazionale di Taranto\nSi gioca adoperando cinque pietruzze, preferibilmente di forma arrotondata. Tradizionalmente le pietre erano di propriet\u00e0 personale del giocatore, ma le regole non vietano di usare le pietre di altri. Il numero minimo di giocatori \u00e8 due.\nLe regole moderne del gioco.\nLo scopo del gioco \u00e8 totalizzare il numero di punti stabiliti in partenza dai giocatori.\nInizia la partita la persona sorteggiata.\nQuando il giocatore corrente commette un errore, cede la mano al giocatore successivo.\nIl gioco si sviluppa in cinque passi.\nOgni pietra raccolta vale un punto; il risultato finale \u00e8 dato dalla somma dei punti ottenuti in ciascuna mano. Vince chi raggiunge per primo il totale stabilito all'inizio del gioco.\nQuando si commette un errore, ovvero si viola una delle regole stabilite sopra, si passa la mano.\nTestimonianze odierne.\nAi giorni nostri il gioco \u00e8 ancora praticato da sparuti gruppi di bambini in , , in Sicilia, , e in Puglia. \nEsistono testimonianze della pratica del gioco in Madagascar e pi\u00f9 in generale in Africa, dove \u00e8 chiamato \"Tsibato\"\nin Mustang(Nepal). Negli anni '80 del Novecento era molto in voga tra i bambini in Israele."}
{"id": "2130255", "revid": "287204", "url": "https://it.wikipedia.org/wiki?curid=2130255", "title": "Karjan", "text": " \nKarjan \u00e8 una suddivisione dell'India, classificata come \"municipality\", di 26.344 abitanti, situata nel distretto di Vadodara, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 03' 29 N e 73\u00b0 07' 55 E.\nSociet\u00e0.\nEvoluzione demografica.\nAl censimento del 2001 la popolazione di Karjan assommava a 26.344 persone, delle quali 13.776 maschi e 12.568 femmine. I bambini di et\u00e0 inferiore o uguale ai sei anni assommavano a 3.255, dei quali 1.734 maschi e 1.521 femmine. Infine, coloro che erano in grado di saper almeno leggere e scrivere erano 18.349, dei quali 10.462 maschi e 7.887 femmine."}
{"id": "2130256", "revid": "287204", "url": "https://it.wikipedia.org/wiki?curid=2130256", "title": "Katpar", "text": " \nKatpar \u00e8 una suddivisione dell'India, classificata come \"census town\", di 7.043 abitanti, situata nel distretto di Bhavnagar, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 05' 24 N e 71\u00b0 47' 35 E.\nSociet\u00e0.\nEvoluzione demografica.\nAl censimento del 2001 la popolazione di Katpar assommava a 7.043 persone, delle quali 3.554 maschi e 3.489 femmine. I bambini di et\u00e0 inferiore o uguale ai sei anni assommavano a 1.463, dei quali 744 maschi e 719 femmine. Infine, coloro che erano in grado di saper almeno leggere e scrivere erano 2.395, dei quali 1.779 maschi e 616 femmine."}
{"id": "2130260", "revid": "92689", "url": "https://it.wikipedia.org/wiki?curid=2130260", "title": "Sparks (gruppo musicale)", "text": "Gli Sparks sono un gruppo musicale rock statunitense composto da Ron (tastiere) e Russell Mael (voce), fondato a Los Angeles nel 1972.\nCarriera.\nIl duo si \u00e8 formato nel 1968 con il nome di Halfnelson ed \u00e8 conosciuto per il suo approccio stravagante al songwriting. La musica degli Sparks \u00e8 spesso accompagnata da testi intelligenti e sofisticati nonch\u00e9 da una presenza scenica teatrale, caratterizzata dal contrasto tra le buffonate animate e iperattive di Russell e l'atteggiamento impassibile di Ron. Sono anche noti per la distintiva e ampia voce di Russell Mael e per l'intricato e ritmico stile di tastiera di Ron Mael.\nPur ottenendo successo grafico in vari paesi in tutto il mondo, tra cui Regno Unito, Germania, Francia, Italia e Stati Uniti, sono diventati un gruppo di culto dopo le loro prime uscite. Durante la fine degli anni '70, grazie alla collaborazione con Giorgio Moroder (e successivamente con i Telex), gli Sparks si reinventarono come band new wave / synth-pop. I loro stili e le presentazioni visive che cambiano frequentemente hanno mantenuto la band in prima linea nella musica pop. L'uscita del 2002 di \"Lil 'Beethoven\", cos\u00ec come gli album pi\u00f9 recenti \"Hello Young Lovers\" (del 2006, il loro ventesimo album in studio), \"Exotic Creatures of the Deep\" (2008), e il loro musical fantasy \"The Seduction of Ingmar Bergman\" (2009-2010) ha portato gli Sparks a un nuovo successo di critica e commerciale, e li ha visti continuare a \"sottrarsi alle convenzioni pop\".\nLa band ha anche pubblicato nel 2015 un album con l'indie rock band scozzese Franz Ferdinand, con il nome di \"FFS\". Gli Sparks sono conosciuti per le canzoni \"This Town Is not Big Enough for Both of Us\", che raggiunse il n. 2 nella UK Singles Chart nel 1974; la hit disco \"The Number One Song in Heaven\" del 1979; \"When I'm With You\" che \u00e8 entrato nella classifica dei singoli francesi nel 1980; il singolo \"I Predict\", la prima apparizione degli Sparks nella Billboard Hot 100, raggiungendo il numero 60 nel maggio 1982; il singolo del 1983 \"Cool Places\" con la chitarrista e cantante delle Go-Go's Jane Wiedlin, e \"When Do I Get to Sing\" My Way\", che \u00e8 entrato nelle classifiche tedesche ed europee nel 1994.\nNel 2017 gli Sparks pubblicano \"Hippopotamus\", che entra nella UK Album Chart al n. 7 e che segna la prima apparizione nella top-ten britannica in oltre 40 anni.\nStile.\nCon il loro pop rock colorato e psichedelico e il loro look bislacco sono considerati uno dei primi gruppi glam rock della storia ed ebbero una notevole influenza sullo sviluppo del genere. Gli Sparks hanno influenzato molti generi successivi tra cui synth pop, new wave, post-punk e musica alternativa, influenzando una vasta gamma di cantanti e band tra cui New Order, Depeche Mode, The Smiths, Siouxsie and the Banshees, Sonic Youth e Bj\u00f6rk.\nPeter Hook dei New Order ha citato la produzione di Giorgio Moroder su \"The Number One Song in Heaven\" come una grande influenza quando la sua band ha cambiato stile musicale per produrre canzoni rock electro/dance come \"Temptation\" nel 1982. I New Order hanno suonato una versione live estesa di \"When I'm With You\" a Milano. Quando hanno iniziato a suonare, il cantante Dave Gahan e il compositore Martin Gore, dei Depeche Mode li hanno citati come una delle loro band preferite. Gore ha anche realizzato una cover di \"Never Turn Your Back su Mother Earth\" nel suo EP \"Counterfeit\" del 1989. Altri gruppi come Human League ed Erasure, hanno menzionato la band tra le loro influenze. Nick Rhodes dei Duran Duran ha dichiarato a proposito di \"This Town is not ...\": \u00abC'era qualcosa in loro che era molto diverso: sono stato subito affascinato da quella canzone\u00bb.\nGli Sparks sono stati nominati dalla band indie pop The Smiths. Morrissey battezz\u00f2 \"Kimono My House\" come uno dei \"suoi dischi preferiti di tutti i tempi\". I Siouxsie and the Banshees hanno registrato una versione di \"This Town Ain't Big Enough for Both of Us\" come canzone di apertura del loro album cover \"Through the Looking Glass\". Thurston Moore di Sonic Youth ha incluso anche questo singolo di Sparks nella sua lista di canzoni preferite di tutti i tempi. Thurston Moore avrebbe poi eseguito la canzone con gli Sparks durante il loro tour \"Revenge of Two Hands, One Mouth\" alla Union Chapel di Londra nel 2013. Joey Ramone ha anche menzionato i suoi gusti per i loro dischi, come ha fatto successivamente il gruppo They Might Be Giants."}
{"id": "2130264", "revid": "767487", "url": "https://it.wikipedia.org/wiki?curid=2130264", "title": "Ren\u00e9 M\u00fcller", "text": "Carriera.\nClub.\nDopo aver iniziato a giocare a calcio nel BSG Aktivist Markkleeberg, nel 1970 si un\u00ec alle giovanili della Lokomotive Lipsia. Con la squadra sassone gioc\u00f2 fino al 1990 264 partite in DDR-Oberliga e vinse in tre occasioni la FDGB Pokal.\nIn seguito vest\u00ec le maglie di Sachsen Lipsia, Dinamo Dresda e St. Pauli.\nNel 1986 e nel 1987 fu eletto calciatore tedesco orientale dell'anno.\nNazionale.\nCon la collezion\u00f2 46 presenze. Debutt\u00f2 il 15 febbraio 1984 ad Atene contro la (3-1) mentre gioc\u00f2 la sua ultima partita in Nazionale il 12 aprile 1989 a Magdeburgo contro la (0-2)."}
{"id": "2130265", "revid": "287204", "url": "https://it.wikipedia.org/wiki?curid=2130265", "title": "Kharaghoda", "text": " \nKharaghoda \u00e8 una suddivisione dell'India, classificata come \"census town\", di 10.927 abitanti, situata nel distretto di Surendranagar, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 12' 00 N e 71\u00b0 43' 38 E.\nSociet\u00e0.\nEvoluzione demografica.\nAl censimento del 2001 la popolazione di Kharaghoda assommava a 10.927 persone, delle quali 5.855 maschi e 5.072 femmine. I bambini di et\u00e0 inferiore o uguale ai sei anni assommavano a 1.757, dei quali 912 maschi e 845 femmine. Infine, coloro che erano in grado di saper almeno leggere e scrivere erano 4.478, dei quali 3.020 maschi e 1.458 femmine."}
{"id": "2130269", "revid": "287204", "url": "https://it.wikipedia.org/wiki?curid=2130269", "title": "Kevadiya", "text": " \nKevadiya \u00e8 una suddivisione dell'India, classificata come \"census town\", di 12.705 abitanti, situata nel distretto di Narmada, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 52' 30 N e 73\u00b0 41' 27 E.\nSociet\u00e0.\nEvoluzione demografica.\nAl censimento del 2001 la popolazione di Kevadiya assommava a 12.705 persone, delle quali 6.705 maschi e 6.000 femmine. I bambini di et\u00e0 inferiore o uguale ai sei anni assommavano a 1.381, dei quali 755 maschi e 626 femmine. Infine, coloro che erano in grado di saper almeno leggere e scrivere erano 10.171, dei quali 5.694 maschi e 4.477 femmine."}
{"id": "2130276", "revid": "1543377", "url": "https://it.wikipedia.org/wiki?curid=2130276", "title": "Vincenzo Parpaglia", "text": "Biografia.\nOrdinato presbitero per l'arcidiocesi di Torino, Vincenzo Parpaglia si distinse nella propria carriera ecclesiastica all'estero, in Inghilterra, ove si rec\u00f2 come segretario del cardinale Reginald Pole, per intercessione del quale venne nominato Protonotario apostolico.\nCome gratificazione del servizio svolto, ottenne le commende delle abbazie di San Pietro a San Pietro all'Olmo (1542, che amministr\u00f2 per mezzo dei domenicani di Santa Maria delle Grazie di Milano) e di San Solutore di Torino.\nEgli fu una figura di spicco della controriforma e fu al centro delle grandi trattative religiose post-conciliari: il 27 aprile 1560, infatti, venne inviato alla corte britannica presso la Regina Elisabetta I d'Inghilterra (che era per l'appunto anche capo della chiesa anglicana) per tentare di far mediare gli anglicani con le nuove normative del Concilio di Trento, missione diplomatica che gli venne affidata da eminenti principi della chiesa quali erano il Cardinal Moroni ed il Cardinal Madruzzo, Arcivescovo di Trento.\nIl Parpaglia scrisse nuovamente alla Regina Elisabetta l'8 settembre di quello stesso anno, ottenendone comunque una risposta negativa.\nRitornato stabilmente nell'ambito della chiesa italiana, durante un'ambasceria a Roma, Monsignor parpaglia incontr\u00f2 San Francesco Borgia, Padre Generale dei Gesuiti, assieme col pontefice Pio V, concordando con questi l'arrivo dei gesuiti a Torino e la loro possibilit\u00e0 di instaurarsi nella capitale sabauda con una chiesa dedicata ai santi Avventore, Ottavio e Solutore (definiti \"protomartiri torinesi\"), ove custodire le spoglie dei tre martiri piemontesi dopo la distruzione del monastero in cui le loro spoglie erano custodite, da parte delle truppe francesi, nel 1535. A questi santi si sarebbero aggiunte anche le reliquie di San Goslino e Santa Giuliana.\nLa traslazione dei corpi santi avvenne il 19 gennaio del 1575 con una cerimonia solenne a cui prese parte anche il Duca Emanuele Filiberto di Savoia.\nPer sua mediazione presso la Santa Sede, il Duca Emanuele Filiberto pot\u00e9 anche costituire il 16 settembre 1572 l'Ordine dei Santi Maurizio e Lazzaro."}
{"id": "2130277", "revid": "121844468", "url": "https://it.wikipedia.org/wiki?curid=2130277", "title": "Alto Belice Corleonese", "text": "L'Alto Belice Corleonese \u00e8 una delle destinazioni turistiche scelta dal Progetto Destinazioni Europee di Eccellenza (o EDEN, acronimo di European Destinations of ExcellEnce), promosso dalla Commissione europea per la selezione in ogni stato membro di destinazioni proposte come esempio di buona prassi per il turismo sostenibile.\nL'Alto Belice Corleonese si estende a sud di Palermo, all'interno, verso le province di Trapani e Agrigento. Ne fanno parte 23 comuni: Altofonte, Belmonte Mezzagno, Bisacquino, Bolognetta, Campofiorito, Camporeale, Contessa Entellina, Cefal\u00e0 Diana, Chiusa Sclafani, Corleone, Giuliana, Godrano, Mezzojuso, Marineo, Monreale, Palazzo Adriano, Piana degli Albanesi, Prizzi, Roccamena, San Cipirello, San Giuseppe Jato, Santa Cristina Gela, Villafrati.\nLa superficie \u00e8 di e si estende dai monti sopra Palermo sino alla Rocca Busambra. Poco pi\u00f9 a sud inizino i Monti Sicani.\nGli abitanti sono circa 130.000\nStoricamente questo territorio coincide con quello della Diocesi di Monreale, che si estendeva dalle porte di Palermo verso l'Alta Valle del Belice e verso il Corleonese. La sua identit\u00e0 \u00e8 stata riconosciuta dall'Unione Europea, dallo Stato italiano e dalla Regione Sicilia, che hanno finanziato programmi territoriali unitari di sviluppo territoriale. Ci\u00f2 avviene a partire dagli anni '90. Oggi il comprensorio gode di un riconoscimento sia istituzionale, sia da parte dell'opinione pubblica, per motivi soprattutto turistici."}
{"id": "2130279", "revid": "125483654", "url": "https://it.wikipedia.org/wiki?curid=2130279", "title": "Marie-Madeleine d'Aubray", "text": "Biografia.\nPrimogenita dei sei figli di Antoine Dreux d'Aubray, un consigliere di Stato e luogotenente civile di Parigi, la donna apparteneva alla nobilt\u00e0 di toga. Era sposata con Antoine Gobelin, marchese di Brinvilliers, erede della famiglia produttrice degli arazzi \"Gobelins\".\nDopo aver condotto una vita dissoluta impar\u00f2 dal suo amante Godin de Sainte-Croix a maneggiare i veleni. Sembra che, a sua volta, il Sainte-Croix avesse appreso tali conoscenze da un prigioniero italiano durante la sua prigionia alla Bastiglia.\nLa donna e il suo amante sperimentarono gli effetti dell'arsenico su alcuni familiari di Marie avvelenando a poco a poco il padre e due fratelli. Cercarono poi di uccidere anche una sorella, una cognata, una nipote e il marito Antoine.\nSainte-Croix mor\u00ec probabilmente durante un esperimento. Il suo laboratorio venne perquisito e in un cofanetto vennero trovate le lettere dei due amanti. Prima che potesse essere arrestata per\u00f2 Marie riusc\u00ec a fuggire in Inghilterra facendo perdere le proprie tracce.\nGli inquirenti presero allora un suo domestico, Jean Hamelin, il quale sotto tortura confess\u00f2 i crimini della sua padrona. Si apr\u00ec a Parigi il cosiddetto \"Affare dei veleni\", un processo sui loschi traffici instaurati tra la corte di Versailles e i bassifondi della capitale. Al centro di questi era Jean-Baptiste Gaudin, il quale procurava potenti veleni dietro lauto compenso ai nobili che glieli richiedevano. Durante l'affare, che raggiunse il suo culmine tra il 1679 e il 1682, vennero imprigionate 442 persone.\nNel 1673 Marie-Madeleine fu condannata a morte in contumacia e la Camera di Giustizia parigina chiese al re Carlo II d'Inghilterra l'estradizione. La donna per\u00f2 riusc\u00ec di nuovo a fuggire nascondendosi in un convento a Liegi. Ivi per\u00f2 un reparto della cavalleria francese, che si trovava in citt\u00e0 a causa della guerra d'Olanda, la riconobbe e la riport\u00f2 in Francia. Durante il processo del Parlamento di Parigi, che si svolse tra il 29 aprile e il 16 luglio 1676, confess\u00f2 i suoi crimini e collabor\u00f2 parzialmente a smascherare la rete criminale che coinvolgeva diversi membri dell'alta societ\u00e0 e della nobilt\u00e0.\nOrmai prossima alla morte, Marie-Madeleine si convert\u00ec per merito dell'abate Pirot, teologo della Sorbona, a cui confid\u00f2 il proprio pentimento e il desiderio di venire bruciata viva per espiare i suoi peccati. Il pittore Charles Le Brun, il decoratore della reggia di Versailles, and\u00f2 ad assistere all'esecuzione e ne esegu\u00ec un disegno ritraendo il viso della condannata durante il supplizio.\nRappresentazioni artistiche.\nVi sono stati due arrangiamenti musicali sulla sua vita:\nThe Sailor Moon musical Kessen / Transylvania no Mori (Kaiteiban), include un personaggio conosciuto come De Brinvilliers-sensei. Era una vampira insegnante di chimica che testava i suoi studenti con i vari veleni. La sua vicenda \u00e8 narrata da Alexandre Dumas in \"La Marquise de Brinvilliers\" (trad. it. \"L'avvelenatrice\"), racconto storico, pubblicato nel 1841, nella serie \"Crimes c\u00e9l\u00e8bres\"."}
{"id": "2130284", "revid": "345405", "url": "https://it.wikipedia.org/wiki?curid=2130284", "title": "Aurelio De Laurentiis", "text": "Biografia.\nAurelio De Laurentiis nasce il 24 maggio 1949 a Roma, figlio di Luigi e nipote di Dino De Laurentiis, fratelli ed entrambi produttori cinematografici, originari di Torre Annunziata. Nel 1970 sposa Francesca Rondinella, dalla quale si separa dopo solo due anni; successivamente sposa la cittadina svizzera Jacqueline Baudit dalla quale ha tre figli: Luigi, Valentina ed Edoardo; \u00e8 titolare della Filmauro, societ\u00e0 leader nella produzione e distribuzione cinematografica italiana e internazionale fondata con il padre Luigi nel 1975; \u00e8 presidente e proprietario dal 2004 del e dal 2018 del . Dal 2001 \u00e8 presidente dell'Unione Nazionale Produttori Film.\n\u00c8 membro della Fondazione Italia USA. Dal 1993 al 2003 \u00e8 Presidente della Federazione Mondiale dei Produttori, alla quale aderiscono 26 Paesi (dagli Stati Uniti alla Cina); nel 2003 ne diventa Presidente onorario a vita. Dal 1997 \u00e8 azionista e consigliere di amministrazione di Cinecitt\u00e0 Studios nonch\u00e9 consigliere di amministrazione di Cinecitt\u00e0 Entertainment, di cui \u00e8 divenuto azionista nel corso del 2007. Da ottobre 2001 a giugno 2006 \u00e8 presidente della UNPF, l'Unione Nazionale Produttori Film dell'Anica. \u00c8 membro della Giunta di Confindustria. Aurelio De Laurentiis e i film da lui prodotti e distribuiti hanno conquistato numerosissimi premi, tra cui pi\u00f9 di 50 biglietti d'oro e 15 David di Donatello. Nel 2000 riceve il premio del Festival Internazionale del Cinema di Palm Springs per la sua attivit\u00e0 di produttore e distributore. Nel dicembre 2002 gli viene assegnato il Premio Vittorio De Sica per il cinema italiano.\nA fine agosto 2003 la tradizionale \u201cPower List\u201d del cinema Italiano \u2013 stilata ogni anno dalle riviste di settore \"Ciak\" e \"Box Office\" \u2013 mette al primo posto Aurelio De Laurentiis. Nel febbraio 2005 ottiene il Nastro d'Argento come Miglior Produttore per \"Che ne sar\u00e0 di noi\" e \"Tutto in quella notte\". Nel marzo 2005 vince la Grolla d\u2019Oro del Premio Saint Vincent per il Cinema con \"Christmas in Love\" (film Italiano di maggior successo nelle sale), \"Che ne sar\u00e0 di noi\" (film Italiano pi\u00f9 noleggiato in home video), \"I fiumi di porpora 2\" (film francese pi\u00f9 acquistato in home video in Italia).\nA giugno 2005 vince il Ciak d'Oro come Miglior Produttore per \"Manuale d'amore\". A novembre 2005 la Rassegna sul Cinema Italiano ad Assisi \u00e8 interamente dedicata a lui: \u00e8 la prima edizione ad essere dedicata a un produttore. A giugno 2006 riceve il Premio speciale della Stampa estera \u201cGlobo d\u2019oro 2006\u201d e a luglio il Premio Giffoni al Giffoni Film Festival. Nel giugno 2008 viene premiato con il Nastro d\u2019Argento per Grande, grosso e... Verdone. Nel 2008 ha ricevuto il Premio Leonardo Qualit\u00e0 Italia. Nel settembre del 2010 riceve, nell'ambito della Mostra Internazionale d\u2019Arte Cinematografica di Venezia, il premio \u201cVariety Profile in Excellence\u201d, attribuito dalla prestigiosa rivista con la seguente motivazione:\nA giugno 2012 insieme al figlio Luigi vince il Nastro d'Argento per la migliore commedia dell'anno \"Posti in piedi in paradiso\", diretta e interpretata da Carlo Verdone. Il 23 ottobre 2010 riceve il premio \"United States - Italy Friendship Award\", conferito dalla National Italian American Foundation. Nel 2012 gli \u00e8 stato conferito dal governo britannico il \u201cCareer Recognition Award\u201d. Nel 2014 la American University of Rome gli ha attribuito la laurea h.c. Doctor of Humane Letters Degree.\nCalcio.\nNapoli.\nIl 6 settembre 2004 Aurelio De Laurentiis \u00e8 diventato presidente del \"Napoli Soccer\", che \u00e8 subentrato al dopo il fallimento di quest'ultima e la conseguente retrocessione in Serie C1. Nel 2006, dopo la promozione in Serie B, la societ\u00e0 calcistica partenopea ha riacquistato la vecchia denominazione di SSC Napoli e il 10 giugno 2007 ha conquistato la promozione in Serie A dopo sei anni dall'ultima apparizione nel massimo campionato. All'interno dell'organigramma societario della SSC Napoli ci sono anche la moglie Jacqueline e i figli Luigi, Valentina ed Edoardo nel ruolo di consiglieri. In tre anni \u00e8 riuscito a riportare il Napoli in Serie A, con ottimi risultati e solide basi economiche.\nNel primo anno di Serie A, il di De Laurentiis raggiunge l'ottavo posto in classifica. Questo piazzamento consente alla squadra partenopea di partecipare alla Coppa Intertoto, competizione europea che vede il successo degli \"azzurri\" contro i greci del Panionios e gli albanesi del Vllaznia ottenendo cos\u00ec l'accesso alla Coppa UEFA dopo quattordici anni dall'ultima apparizione nelle coppe europee. Nel 2011 riporta il Napoli in Champions League a distanza di 21 anni dai tempi di Diego Armando Maradona. Il 18 settembre 2009 ne viene ratificata la nomina a consigliere della Lega Calcio, carica confermata il 1\u00ba luglio 2010 nella neonata Lega Serie A. Il 20 maggio 2012, il vince il primo trofeo della gestione De Laurentiis: la Coppa Italia 2011-2012, ottenuta battendo in finale allo stadio Olimpico di Roma, per 2 a 0 la Juventus.\nIl 10 ottobre 2012, il presidente del Napoli \u00e8 stato deferito dal Procuratore federale Palazzi alla Commissione Disciplinare Nazionale per la violazione dell'art. 1 comma 1 del Codice Giustizia Sportiva per avere, presso la sede della Lega Calcio, in occasione del Consiglio di Lega del 4 luglio dello stesso anno, proferito espressioni offensive nei confronti dei giornalisti presenti e minacciose nei confronti del giornalista Andrea Longoni. In conseguenza, per violazione degli artt. 4, comma 1 del citato codice, \u00e8 stata deferita per responsabilit\u00e0 diretta la societ\u00e0 Napoli per i comportamenti ascritti al proprio presidente e amministratore delegato.\nIl 7 novembre dello stesso anno De Laurentiis e il Napoli hanno chiuso con un patteggiamento davanti alla Disciplinare - ammende di 25.000 euro a testa - la vicenda relativa al deferimento per le accuse rivolte dal presidente partenopeo agli organi della giustizia sportiva. Il 3 maggio 2014 il suo Napoli gli regala il secondo trofeo, ancora una volta la Coppa Italia, che nella finale dell'edizione 2013-2014 ha per l'appunto visto trionfare i partenopei sulla Fiorentina per 3-1, dopo che l'inizio della partita era stato ritardato di ben 45' a causa dei gravi disordini verificatisi prima della stessa. Il terzo trofeo arriva il 22 dicembre 2014 con la vittoria in Supercoppa italiana, giocata a Doha, di nuovo contro la Juventus, battuta per 7-8 ai calci di rigore. Sotto la sua presidenza, in dieci anni la societ\u00e0 passa dal giocare nel terzo livello del calcio italiano alle sfide nelle competizioni europee: il 23 aprile 2015 il Napoli si \u00e8 qualificato alle semifinali di una competizione gestita dall'UEFA, l'Europa League, per la prima volta dopo 26 anni. Nella stagione successiva 2015-2016, il 10 gennaio, il Napoli \u00e8 primo in classifica alla fine del girone d'andata, l'ultima volta fu 26 anni prima nella stagione Serie A 1989-1990 con 41 punti, a +2 sull'Inter. A fine stagione perde il titolo contro la Juventus. Il Napoli si ripete due anni dopo con un +1 sulla Juventus alla fine del girone d'andata, ma anche questa volta il titolo a fine stagione va alla Juventus.\nIntanto dal 26 gennaio 2016 De Laurentiis \u00e8 indagato, insieme ad altri dirigenti e procuratori, per evasione fiscale e false fatturazioni riguardo alla compravendita di giocatori: gli agenti avrebbero fatturato in maniera fittizia alle societ\u00e0 le loro prestazioni esclusive mentre i club avrebbero completamente dedotto dal reddito imponibile queste spese beneficiando anche della detrazione sull'IVA relativa alla pseudo prestazione ricevuta.\nIl 17 giugno 2020 il Napoli vincer\u00e0 la sua sesta Coppa Italia (la terza sotto la gestione di De Laurentiis) battendo per 4 a 2 ai rigori la Juventus.\nBari.\nIl 31 luglio 2018 il sindaco del capoluogo pugliese Antonio Decaro annuncia l'assegnazione del titolo sportivo della squadra di calcio del a De Laurentiis, dando vita cos\u00ec alla SSC Bari."}
{"id": "2130302", "revid": "1234826", "url": "https://it.wikipedia.org/wiki?curid=2130302", "title": "Ermanno Leo", "text": "Dal 1998 dirige la struttura di chirurgia colo-rettale presso l'Istituto tumori di Milano ed \u00e8 professore a contratto presso la Scuola di Specializzazione in Chirurgia generale dell'Universit\u00e0 di Roma La Sapienza.\nNel gennaio 2002, mette a punto una innovativa apparecchiatura che riesce a portare la tridimensionalit\u00e0 nella video chirurgia con un importante miglioramento della qualit\u00e0 e dei risultati per chiudere con una chirurgia demolitivi tradizionale e ratificare una nuova chirurgia, pi\u00f9 impegnativa e dedicata, ma conservativa dell'integrit\u00e0 psicofisica del paziente.\nNel 2003 \u00e8 stato nominato dal ministro della salute, Girolamo Sirchia, esperto del \"Consiglio superiore di Sanit\u00e0\".\nIl 7 aprile 2004 gli \u00e8 stata consegnata al Quirinale dal Presidente della Repubblica Italiana Carlo Azeglio Ciampi, la \"Medaglia d'oro al merito della sanit\u00e0 pubblica\", in occasione della \"Giornata Mondiale della Sanit\u00e0\". Sempre nello stesso anno \u00e8 stato nominato coordinatore del \"Gruppo di lavoro per lo screening del tumore del colon retto\".\nIl 9 novembre 2006 gli \u00e8 stata conferita presso il Centro Conferenze della Provincia di Milano, dal Prefetto della provincia in vece del Presidente della Repubblica Italiana, l'onorificenza di Cavaliere di Gran Croce per i suoi meriti nel creare \u00abuna tecnica chirurgica innovativa e una scuola di specializzazione che insegna la tecnica ai medici\u00bb.\n\u00c8 inoltre presidente della onlus \"Associazione per la ricerca europea in chirurgia oncologica\" (ARECO).\nInsieme a Giorgio Parmiani ha avviato nel 2008 una sperimentazione sulla cura del tumore del colon retto.\nPadre del pilota Federico Leo."}
{"id": "2130304", "revid": "39692", "url": "https://it.wikipedia.org/wiki?curid=2130304", "title": "Cormorano dal ciuffo", "text": ""}
{"id": "2130307", "revid": "287204", "url": "https://it.wikipedia.org/wiki?curid=2130307", "title": "Musica sull'acqua", "text": "La Musica sull'acqua (in inglese originale: \"Water Music\") \u00e8 una serie di movimenti orchestrali, spesso considerate tre \"suite\", composti da Georg Friedrich H\u00e4ndel.\nLa prima dell'opera si tenne il 17 luglio 1717 in seguito alla richiesta del re Giorgio I, che aveva chiesto un concerto sul fiume Tamigi. Il concerto fu eseguito da 50 musicisti che suonavano su una chiatta in prossimit\u00e0 della chiatta reale, da cui il re ascoltava con alcuni amici intimi, tra cui la duchessa di Bolton, la duchessa di Newcastle, la contessa di Godolphin, mad. Kilmarnock, e George Douglas-Hamilton, conte di Orkney. Si dice che Giorgio I apprezz\u00f2 tanto la musica che ordin\u00f2 che i musicisti, sebbene fossero esausti, ne ripetessero l'esecuzione tre volte.\nMusica e strumentazione.\nTutti gli strumenti in uso nell'orchestra barocca furono portati sul vascello, eccetto il clavicembalo, perch\u00e9 non era possibile che stesse sulla chiatta.\nLa strumentazione \u00e8 diversa secondo i movimenti, ma gli strumenti necessari per eseguire integralmente l'opera sono un flauto traverso, due oboi, un fagotto, due corni, due trombe, archi e continuo: questa strumentazione riesce a produrre il suono necessario all'aperto.\nParte della musica \u00e8 stata anche conservata in una partitura contemporanea scritta per un'orchestra pi\u00f9 piccola, probabilmente quella che suonava ai \"Cannons\": tale versione non \u00e8 adatta all'esecuzione all'aperto, perch\u00e9 il suono degli strumenti ad arco si disperde troppo all'aria aperta.\nLa \"Musica sull'acqua\" inizia con un\"'ouverture\" alla francese e comprende minuetti, \"bourr\u00e9e\" e \"hornpipe\". \u00c8 divisa in tre \"suite\":\n\"Suite in Fa maggiore\", HWV 348\n\"Suite in Re maggiore\", HWV 349\n\"Suite in Sol maggiore\", HWV 350\nEsiste una diversa organizzazione delle \"suite\", nell'edizione completa delle opere di H\u00e4ndel di Friedrich Chrysander, dove i movimenti delle \"suite\" in Re e in Sol sono mischiati. Tale sequenza deriva dalla prima edizione completa delle partiture realizzata da Samuel Arnold nel 1788 e dalle copie del manoscritto risalenti all'epoca in cui H\u00e4ndel era vivo. L'edizione di Chrysander contiene anche una versione precedente dei primi due movimenti della \"suite\" HWV 349 in tonalit\u00e0 di Fa maggiore, composta nel 1715 e arrangiata originalmente per due corni naturali, due oboi, fagotto, archi e continuo: oltre alle fanfare di corni e alla risposta orchestrale, la versione originale conteneva una parte elaborata per il primo violino in stile di concerto, eliminata nella versione seguente.\nI pezzi in ognuna delle \"suite\" non hanno un ordine definito: durante l'esecuzione sul Tamigi i pezzi lenti e raccolti erano suonati quando la chiatta dell'orchestra e quella del re erano vicine, mentre la musica di carattere pi\u00f9 allegro ed esuberante veniva suonata quando le due chiatte erano pi\u00f9 separate.\nLeggende.\nLa leggenda dice che H\u00e4ndel compose la \"Musica sull'acqua\" per riguadagnarsi il favore di re Giorgio I. H\u00e4ndel era stato preso a servizio dal Re quando era ancora in Germania, e il compositore era probabilmente nel rischio di perdere il favore del re per il fatto che si trasferiva a Londra. Tale dato \u00e8 stato riferito dal primo biografo di H\u00e4ndel, John Mainwaring; bench\u00e9 possa avere qualche fondamento nei fatti, viene messo in dubbio da vari discepoli di H\u00e4ndel.\nRegistrazioni.\nLe registrazioni dell'opera sono molte, e spesso accompagnano la \"Musica sull'acqua\" con la \"Musica per i reali fuochi d'artificio\", anch'essa scritta per essere eseguita all'aperto. Insieme, questi due lavori costituiscono le composizioni orchestrali pi\u00f9 famose di H\u00e4ndel.\nLe registrazioni pi\u00f9 vecchie tendono a usare arrangiamenti della partitura di H\u00e4ndel per orchestra moderna, come l'arrangiamento di Hamilton Harty. Nel 1959 \u00e8 stata una pietra miliare la registrazione di Charles Mackerras della \"Musica per i fuochi d'artificio\" all'aperto, in maniera da ricreare il suono da banda di ottoni che H\u00e4ndel aveva in mente per le esecuzioni sul Tamigi.\nSono significative le tre seguenti esecuzioni con strumenti originali:"}
{"id": "2130311", "revid": "20764368", "url": "https://it.wikipedia.org/wiki?curid=2130311", "title": "Monte Pomagagnon", "text": ""}
{"id": "2130324", "revid": "1305772", "url": "https://it.wikipedia.org/wiki?curid=2130324", "title": "Episodi di Romanzo criminale - La serie (prima stagione)", "text": "La prima stagione della serie televisiva Romanzo criminale - La serie \u00e8 stata trasmessa in prima visione su Sky Cinema 1 dal 10 novembre 2008 al 12 gennaio 2009.\nIn chiaro \u00e8 andata in onda su Italia 1 dal 7 settembre al 19 ottobre 2009. Dal 10 gennaio al 14 febbraio 2011 la stagione \u00e8 andata in onda sul canale digitale Iris.\nEpisodio 1.\nTrama.\nRoma, quartiere della Magliana. Un uomo di mezz'et\u00e0 viene derubato del portafoglio e malmenato da tre giovani \"capoccia\" della zona; ripresosi, ancora sanguinante, spara al capo del gruppo, gridando \"\"Io stavo col Libanese\"!\".\nUn flashback riporta i fatti al 1977. Pietro Proietti, detto \"il Libanese\", ruba un carico di macchine da scrivere Olivetti con i componenti della sua scalcinata \"batteria\" - il Dandi, Scrocchiazeppi ed Er Bufalo; l'indagine \u00e8 affidata al commissario Nicola Scialoja, un giovane zelante e volenteroso, additato dai colleghi come \"Il Comunista\" per avere mostrato contrariet\u00e0 all'operato della polizia sui fatti che hanno portato alla morte della manifestante Giorgiana Masi durante degli scontri di piazza. L'apprensione del giovane funzionario \u00e8 dettata non soltanto da un senso di equit\u00e0, ma anche dalla preoccupazione per la vita della sorella Sandra, attivista politica appartenente all'area dell'Autonomia.\nLibanese, invece di \"steccare\" (dividere in parti uguali) il milione guadagnato grazie alla rivendita delle Olivetti al Treccia, acquista una partita di armi dal Terribile, un boss di Centocelle con il quale pare avere un vecchio conto in sospeso. Si reca poi all'ippodromo di Tor Di Valle per incontrare Satana, un allibratore clandestino che gli passa informazioni sui movimenti di un tal Barone Rosellini, ricco possidente romano che il delinquente vuole rapire, ma la sua Mini Minor viene rubata con il carico di armi appena acquistate. Scopre che a rubare l'auto \u00e8 stato Er Sorcio, nipote del barista Franco dove sono soliti a unirsi, e, dopo essersi recato a casa del Dandi, riunisce tutti i componenti della batteria. Una volta raggiunto il Sorcio, quest'ultimo viene malmenato dalla batteria, e scoprono che la Mini Minor \u00e8 stata rivenduta a un delinquente di Testaccio, Fabrizio Soleri, detto Er Freddo. Il Libanese, cos\u00ec, prova un'irruzione nel \"garage\" del Freddo, ma l\u00ec trova il giovane \"capoccia\", con la sua batteria al completo, formata da Fierolocchio e i fratelli Buffoni, Sergio e Ruggero. Dopo un attimo di tensione, Freddo decide di restituire le armi, ma chiede informazioni sul perch\u00e9 il Libanese abbia in dotazione un tale arsenale. \nIl Libanese gli svela che il suo piano \u00e8 proprio quello di rapire il Barone Rosellini. Le due batterie, dunque, decidono di unirsi per realizzare il sequestro. Intanto, il commissario Scialoja, impantanato sul caso delle Olivetti rubate, si appropria dell'indagine sul rapimento del Barone, diretta dal Giudice istruttore Fernando Borgia; sulle prime, Scialoja si mostra impacciato (\u00e8 il suo primo sequestro), ma ritrova un mozzicone di sigaretta al mentolo, identico ad uno trovato sul luogo del furto delle macchine da scrivere. Tale indizio lo porta subito ad ipotizzare il coinvolgimento nei fatti di alcuni delinquenti locali, contrariamente all'opinione del magistrato e dei collaboratori che sospettano dell'anonima sarda. Il Libanese ha mangiato la foglia, e manda Scrocchiazeppi e Fierolocchio a Grosseto, con l'incarico di telefonare alla famiglia del Barone e concordare il riscatto. I due delinquenti, per\u00f2, vengono intercettati dai vigili mentre, ripartendo alla volta della capitale, impennano ingenuamente con la moto, ignorando uno stop; le successive indagini riveleranno che il veicolo \u00e8 stato rubato a Roma.\nNel frattempo, il Barone \u00e8 stato portato in una cascina, affidato alla custodia dei fratelli Cannizzaro, piccoli delinquenti conoscenti del Libanese. Tuttavia, la scarsa praticit\u00e0 delle due batterie (e dei loro aiutanti) con questo tipo di crimini \u00e8 evidente: uno dei fratelli Cannizzaro, dopo esser stato visto in volto dall'ostaggio, lo uccide venendo a sua volta freddato dal Libanese. Il giovane maglianese, a questo punto, decide comunque di proseguire le trattative con la famiglia del Barone e riesce, pur in maniera rocambolesca, ad intascare 2 miliardi di lire. Mentre Scialoja, che aveva compreso tutto, si dispera per esser arrivato soltanto ad un passo dal prendere in castagna i banditi, Libano procede alla continuazione del suo piano: il delinquente di via Magliana non vuole \"steccare\" del tutto la cifra, ma reinvestire la gran parte del ricavato nel traffico della droga, per creare una vera e propria rete del crimine organizzato, come la mafia in Sicilia e la camorra a Napoli.\nI suoi compagni di avventura - tutti delinquenti di piccola taglia e con vedute molto ristrette - sono molto scettici; \u00e8 il Freddo a sbloccare la situazione, aderendo alla societ\u00e0 a una condizione, vale a dire l'assenza di un capo o di alcuna struttura gerarchica. Pian piano, tutti i presenti si rimettono in gioco, ad eccezione di Satana, che non vede di buon occhio la nuova societ\u00e0 e decide di chiamarsi fuori. Le basi sono ormai poste per la nascita di quella che diverr\u00e0 la banda della Magliana; se ne sono accorti anche i Servizi segreti deviati, che iniziano ad interessarsi con pi\u00f9 attenzione ai movimenti di Libano e soci ed alle conseguenti indagini che conduce su di loro Scialoja. Nel finale dell'episodio, Il Freddo e Fierolocchio uccidono gli ultimi due fratelli Cannizzaro, avendo fatto parte al rapimento e onde evitare una loro vendetta.\nEpisodio 2.\nTrama.\n\u00c8 il 1\u00ba ottobre 1977. Fierolocchio e Sergio Buffoni stanno seppellendo i cadaveri dei fratelli Cannizzaro, ma, una volta arrivati nel luogo concordato col Freddo, s'imbattono in Ricotta e Trentadenari, due membri della \"batteria\" di Ostia guidata dal Sardo, intenti a regolare un conto. I due compagni sono costretti a far \"dietrofront\" e seppellire i corpi altrove, perci\u00f2 optano per la pineta di Focene. \nMentre i fratelli Gemito, tirapiedi del Terribile, li osservano da lontano, i giovani delinquenti della Magliana vorrebbero spendere almeno parte del denaro frutto del sequestro del Barone; il Libanese, per\u00f2, sa bene che le banconote hanno i numeri di serie \"segnati\" e, perci\u00f2, spenderli equivarrebbe a consegnarsi nelle mani degli inquirenti. Allora, rompe gli indugi e si rivolge al Puma, \"boss\" dell'EUR, che ha tanta voglia di tagliare la corda e rifarsi una vita all'estero: oltre ad una vecchia amicizia con il Freddo, Er Puma pu\u00f2 vantare un \"parterre\" di rispetto nell'ambito della mala romana ed \u00e8 in grado di contattare direttamente con i grossi fornitori di droga, quale \u00e8 il Sardo. Quest'ultimo, fiduciario della camorra nella capitale, non riesce, per\u00f2, a trovare un accordo con la banda, per via delle sue alte pretese in termini percentuali sugli introiti dello spaccio.\nNel frattempo, Scialoja e il suo sottoposto, l'ispettore Canton, sono sulle tracce di Satana, che ritengono il probabile basista del sequestro. Il dottor Borgia, per\u00f2, che \u00e8 fermamente convinto dell'ipotesi sull'Anonima sequestri, gli avoca il caso e lo passa al commissario Rizzo, un funzionario pi\u00f9 esperto, mansueto e benvoluto dai superiori. Scialoja, per\u00f2, non demorde e continua, segretamente, le indagini per suo conto.\nL'approssimazione della banda - ancora ad un livello piuttosto embrionale - emerge, comunque, da vari episodi: Dandi si \u00e8 invaghito di Patrizia, una bellissima prostituta, presso la quale ha cominciato a spendere banconote \"segnate\". Fierolocchio, dal canto suo, scopre che, nel luogo dove sono stati seppelliti i corpi dei Cannizzaro, stanno per iniziare i lavori per la costruzione di un complesso edilizio; \u00e8 necessario, perci\u00f2, spostarli con rapidit\u00e0. Inoltre viene anche pressato dai fratelli Gemito che gli ricordano un debito di gioco che ha con il Terribile. Sergio Buffoni, invece, con i soldi del riscatto, ha acquistato una Porsche 911, mandando su tutte le furie il Libanese, che organizza su due piedi una rocambolesca rapina per recuperare le banconote \"segnate\". \nIn questo frangente di sostanziale stasi, il Freddo regala un \"vespino\" al suo fratello pi\u00f9 piccolo, Gigio, di cui conosce nell'occasione anche la fidanzata, Roberta. Avr\u00e0 l'opportunit\u00e0 di rivederla - e di affezionarvisi - a seguito di un piccolo incidente stradale del fratello stesso, che finir\u00e0 in ospedale; a margine della visita al pronto soccorso, Freddo incontrer\u00e0 anche il padre, con il quale trasparir\u00e0 un rapporto difficile. \nLa stasi prosegue e la societ\u00e0 \u00e8 ormai rotta: il Libanese, infatti, \u00e8 combattuto tra le sue velleit\u00e0 di lanciare la banda nel mercato della droga e la ferma volont\u00e0 di non scendere a patti sconvenienti con il Sardo. Cos\u00ec, non sa dove recuperare la droga. Scialoja \u00e8 sulle sue tracce e comunica gli sviluppi al Giudice, ma sia Borgia sia il commissario Rizzo continuano imperterriti per la loro strada, ritenendo il sequestro opera del Clan dei marsigliesi. A rompere gli indugi \u00e8, invece, il Terribile, che va a trovare il Libanese nel suo covo (una \"roulotte\" cadente). \nQui, il navigato \"boss\" di Centocelle si offre come procacciatore di droga (a condizioni pi\u00f9 vantaggiose) al Libanese, che, orgogliosamente, rifiuta. La visita del Terribile, per\u00f2, \u00e8 illuminante: il Libanese, infatti, ripensando alla metafora del Terribile, capisce che, per concludere l'affare con il Sardo, dovr\u00e0 bluffare. L'offerta, perci\u00f2, sar\u00e0 di tre miliardi, con il 50% delle commissioni che andranno al \"boss\" ostiense. Il camorrista, pur nella convinzione che il Libanese e i suoi non abbiano i mezzi economici per sostenere l'operazione, accetta; in caso di fallimento - promette - tutti i componenti della banda saranno uccisi. Successivamente Libano, Freddo e Dandi si recano in un luogo appartato, dove il Freddo d\u00e0 dei soldi ai fratelli Gemito per far pagare il debito che Fierolocchio aveva con il Terribile, affermando loro che la banda non \u00e8 intenzionata a collaborare con quest' ultimo. Sono tempi duri per la banda, tanto che dopo aver abbandonato la Porsche di Sergio Buffoni sul lungomare, il Libanese, Il Freddo e il Dandi si concedono una spensierata partita di calcio con tre ragazzi.\nMentre tutto sembra tacere in commissariato, Scialoja viene informato dall'ispettore Canton che \u00e8 stata rinvenuta una banconota proveniente dal sequestro: \u00e8 il tassello che mancava al commissario per mantenere in piedi il suo castello indiziario.\nEpisodio 3.\nTrama.\nPur con una certa iniziale spensieratezza (dettata dall'inesperienza), la banda si ritrova a gestire un primo, importante, carico di droga; la strategia per piazzarla \u00e8 quella di dividere la citt\u00e0 in zone, affidandole ad ognuno dei componenti. Tutti loro dovranno convincere (o costringere) i vari spacciatori gi\u00e0 presenti in zona ad acquistare stupefacenti soltanto da loro. Restano fuori le zone di Ostia ed Acilia, di competenza del Sardo, e Centocelle, dove opera il Terribile (ritenuto ancora troppo potente per essere osteggiato dalla nascente banda). Il Freddo, invece, ottiene l'EUR dal Puma, che intende ritirarsi dagli affari.\nScialoja, che ha saputo (di nascosto) che alcune banconote del sequestro sono state spese in un negozio di abbigliamento femminile del quartiere Esquilino, capisce che l'acquirente \u00e8 una prostituta, probabilmente pagata da un componente della banda che intendeva \"festeggiare\" il buon esito del sequestro; per tentare di identificare la donna, chiede aiuto a un collega della Buon costume, che gli fornisce i dati delle prostitute del quartiere schedate negli ultimi due anni. Colpito dalla rara bellezza di una delle schedate (Cinzia Vallesi, in \"arte\" Patrizia), mostra la foto alla commessa del negozio, capendo di essere sulla pista giusta. Cos\u00ec, arriva al Dandi e ai suoi complici, in particolare al Libanese e al Freddo. Proprio questi ultimi sono piuttosto seccati dalla scarsa dedizione che il loro compare sta dimostrando nell'operazione di spaccio; operazione che prosegue, peraltro, molto bene, se non fosse per la zona di Val Melaina. Qui, a comandare \u00e8 un tale \"Shanghai\", che si fa guardare le spalle da numerosi scagnozzi e non intende affatto cedere la sua prospera attivit\u00e0. Libano decide, cos\u00ec, di passare all'azione. Prima la banda deve recuperare le armi del sequestro, che Scrocchiazeppi ha nascosto in casa della fidanzata Angelina (guardata a vista dal padre, un autentico energumeno); poi rapisce \"Shanghai\" e, tempo dopo, lo scarica, pi\u00f9 morto che vivo, davanti a un bar di Val Melaina, sotto gli occhi esterrefatti dei suoi guardaspalle. L'esempio \u00e8 dato: \u00e8 la banda che comanda a Roma.\nLibano, inoltre, \u00e8 insospettito anche dal Sardo, cos\u00ec decide di far pedinare dal Bufalo il braccio destro del \"boss\", Ricotta. La banda scopre, a questo punto, strani intrecci: uno dei fratelli Gemito, Maurizio, \u00e8 in contatto con Ricotta, mentre Sardo e Puma fanno affari. Il Freddo, in forza del rapporto d'amicizia con il \"boss\" dell'EUR, lo induce a scoprire le carte; cos\u00ec, viene a sapere che il Puma ha cercato di piazzare un carico di droga residuo al \"boss\" di Ostia. Nonostante il tradimento, Puma conferma all'amico gli strani contatti intercorrenti nell'ultimo periodo tra il Sardo e il Terribile.\nIn seguito avuto ci\u00f2, il Dandi riesce ad intrufolarsi in macchina del Sardo portandolo in campagna e umiliandolo facendogli togliere le scarpe. Durante il diverbio, il maglianese gli ricorda che se sta in affari con la banda non dovr\u00e0 pi\u00f9 vendere la loro droga al Terribile.\nScialoja \u00e8 sempre sul pezzo, ma evita di avvisare il magistrato, in quanto ritiene che gli indizi che ha a disposizione siano ancora pochi; cos\u00ec, si reca di nascosto all'appartamento di Patrizia, in cerca di informazioni sulla persona che l'ha pagata con le banconote del sequestro. Lei rivela che si tratta del Dandi, ma aggiunge che non testimonier\u00e0 mai di fronte ad un magistrato.\nSullo sfondo, la situazione politica e dell'ordine pubblico \u00e8 seguita costantemente dai Servizi segreti deviati. Nei giorni in cui il quarto Governo Andreotti ottiene la fiducia con l'astensione del Partito Comunista Italiano, il Vecchio, dirigente dei Servizi, teme che Aldo Moro intenda formare un esecutivo che apra anche ai comunisti. Cos\u00ec, chiama a s\u00e9 Zeta e Pi greco, i suoi fedeli tuttofare, chiedendogli di tener d'occhio il mercato della droga nella capitale; il dirigente \u00e8, infatti, convinto di poter utilizzare i nuovi elementi della criminalit\u00e0 locale nell'ambito di disegni pi\u00f9 grandi. Comincia, perci\u00f2, una strana tela di rapporti tra banda e politica, che porta i giovani della Magliana a cambiare il nascondiglio delle armi, non pi\u00f9 al sicuro in casa di Angelina: il Libanese e i suoi ottengono di poter creare una loro personalissima santabarbara nei sotterranei di un palazzo, sede di un Ministero.\nEpisodio 4.\nTrama.\nNella banda sono entrati ufficialmente anche Ricotta e Trentadenari, con quest'ultimo che ne diventa il cassiere. Ora che questo gruppo di delinquenti ha le mani sulla citt\u00e0, \u00e8 venuto il momento di affondare il colpo nella zona di Centocelle; l'obiettivo \u00e8 di sottrarla al Terribile, piazzando droga a prezzi concorrenziali grazie ad un infiltrato, individuato nel Sorcio. Tuttavia, la strategia naufraga ed il Terribile rispedisce il giovane al mittente, dopo averlo fatto pestare a sangue; il messaggio \u00e8 chiaro e suona come una dichiarazione di guerra. Tuttavia, grazie all'intercessione del Puma, il Libanese e il Terribile trovano un accordo: il \"boss\" di Centocelle manterr\u00e0 l'esclusivit\u00e0 della sua zona ed entrer\u00e0, d'ora innanzi, negli affari della banda, con una percentuale sui guadagni. Si tratta, comunque, di una tregua che non risolve la situazione di astio tra le due fazioni. Durante l'episodio si scopre che il conflitto tra il Libanese e il Terribile \u00e8 nato dopo che quest'ultimo ha violentato la sua ragazza insieme ai fratelli Gemito e ha lasciato una profonda ferita sul braccio del Libanese, dato che quest'ultimo gli aveva sottratto la macchina per far colpo sulla ragazza.\nIn questo frangente, il Freddo incontra casualmente Roberta per strada; i due fanno colazione assieme e, in un secondo momento, passano in compagnia un'intera giornata, concludendola al LunEur. Al momento di salutarsi, Roberta vorrebbe baciarlo, ma il Freddo cerca di scoraggiarla: anzitutto, la giovane \u00e8 ufficialmente ancora legata al fratello Gigio e, d'altra parte, Freddo le ha raccontato un po' di bugie sul suo conto, spacciandosi per un imprenditore edile. Passano pochi giorni e Gigio viene lasciato da Roberta; cos\u00ec, il criminale la affronta, ma \u00e8 l\u00ec che la scintilla s'accende e i due scoprono di amarsi, dimenticando ogni ostacolo. \nAnche il Libanese ha una situazione familiare da risolvere: deve delle scuse alla madre. Cos\u00ec, le compra una splendida pelliccia nel negozio di Ranocchia, un amico omosessuale di Patrizia, ma la signora Proietti rifiuta, intuendo che il denaro che \u00e8 servito all'acquisto deriva da traffici sporchi; ne nasce una discussione, alla fine della quale il Libanese viene definitivamente cacciato da casa.\nScialoja non ha perso tempo e, anzi, continua a pedinare il Dandi e il Libanese, dei quali ha ricostruito i movimenti pi\u00f9 recenti e la trama di rapporti che li lega alla batteria di Testaccio, capeggiata dal Freddo. Nuovi indizi emergono dalla sua visita in ospedale (dove Sorcio \u00e8 ricoverato a causa delle contusioni e delle fratture rimediate dopo l'agguato del Terribile): in quest'occasione, Scialoja trova tutti i componenti della banda venuti in visita dal loro compare e scopre pure che Dandi fuma le famigerate sigarette al mentolo. Il commissario segue Sorcio e il Libanese nel bagno, dove ascolta una loro conversazione: sta per scattare una guerra tra bande. Allora, il suo primo pensiero \u00e8 quello di avvertire Patrizia, che, per\u00f2, non gli d\u00e0 molto credito. Non pago, il commissario si reca da Borgia per comunicargli le novit\u00e0 sulla sua indagine, ma il procuratore ha ben altro da fare che ascoltare supposizioni: \u00e8 il 16 marzo 1978 e l'Onorevole Aldo Moro \u00e8 stato rapito. L'avvenimento non \u00e8 certo sfuggito al Vecchio e ai suoi fidatissimi, che seguono, comunque, con interesse l'evolversi della situazione criminale su Roma.\nEpisodio 5.\nTrama.\nCon la polizia alle prese con il sequestro Moro, lo spaccio a Roma \u00e8 paralizzato: la presenza capillare di forze dell'ordine e la disposizione di posti di blocco in tutta la capitale inducono le \"formiche\" alla prudenza. Il Libanese, che ancora deve pagare il primo carico, si mette in gioco in prima persona e, dopo aver passato indenne un posto di blocco con l'auto carica di stupefacenti, si rende conto che Polizia e Carabinieri sono focalizzati, in maniera quasi sistematica, sulla ricerca di potenziali terroristi. Dopodich\u00e9, durante una notte insonne, si reca alla sua \"roulotte\" e trova una busta, contenente un ciondolo d'oro; il gingillo appartiene a Sara, la sua \"ex\" fidanzata, dalla quale si era allontanato dopo che i fratelli Gemito l'avevano violentata per ordine del Terribile. Nella busta, trova pure un messaggio dal quale intuisce la volont\u00e0 della giovane di riprendere la relazione. Rintracciatala, comincia nuovamente una frequentazione con lei, ma, dopo una notte di passione, si ritrova solo, senza auto, n\u00e9 denaro: scatta cos\u00ec la caccia. La banda la ritrova assieme al suo nuovo compagno. Libano, dopo aver capito che il gesto \u00e8 stato compiuto dalla ragazza per vendetta nei suoi confronti, uccide il ragazzo e lascia libera la donna. Non finisce qui, per\u00f2, perch\u00e9 Sara ha ancora le chiavi di casa del Libanese; vi si fa trovare all'interno e, dopo averlo minacciato con la sua pistola, disperata per quanto la vita le ha riservato, si suicida. Dell'occultamento del suo cadavere si occupano il Libanese, Freddo e Dandi; dopodich\u00e9, Libano decide di rompere ogni ponte col passato, dando alle fiamme la sua \"roulotte\", con all'interno il ciondolo di Sara. \nIl Freddo, intanto, decide di rivelare la sua relazione con Roberta al fratello Gigio, subendone la reazione; il problema, per\u00f2, \u00e8 dato dal desiderio (e dallo scrupolo) di svelare alla giovane la sua reale identit\u00e0. Roberta \u00e8 intenzionata, comunque, a superare il muro che Fabrizio le erge; cos\u00ec, una mattina, si reca a casa del Freddo, seriamente intenzionata a proseguire la relazione, che diventa una storia d'amore a tutti gli effetti.\nSe gli affari di cuore dei principali elementi della banda sembrano scricchiolare, quelli lavorativi proseguono con l'ingombrante ombra del Terribile; c'\u00e8 Bufalo che vorrebbe \"parcheggiarlo\", ma il Libanese sa bene che la morte del Terribile provocherebbe una rottura con i grandi fornitori. Ed \u00e8 proprio uno di loro a contattare la banda: Don Mimmo, un potente capo camorra. Costui chiede aiuto a Libano e compagni per ritrovare l'onorevole Aldo Moro; in cambio, promette il camorrista, i Servizi segreti deviati saranno riconoscenti alla banda. Il Libanese accetta, ma il Freddo si tira fuori.\nIl criminale di Testaccio teme che il coinvolgimento negli affari dello Stato faccia perdere l'indipendenza finora avuta dalla banda; al contrario, il Libanese e il Dandi ricercano l'appoggio e l'approvazione dei poteri forti per inseguire il sogno di rendere la banda invulnerabile. Il malcontento, per\u00f2, serpeggia anche tra gli altri membri della banda: il Bufalo, stanco della situazione di stallo e incapace di raccapezzarsi nel nuovo scenario di alleanze, riprende la sua attivit\u00e0 di piccolo rapinatore. A dissuaderlo \u00e8 ancora una volta Er Freddo.\nDandi inizia le ricerche dell'Onorevole rapito, ma senza risultati: le armi usate per il sequestro non sembrano entrate a Roma per i soliti canali (tutti conosciuti dalla banda). Viene poi diramato il comunicato n. 7 delle Brigate, che getta nello sconforto i giovani criminali: vi si legge della morte dell'onorevole, avvenuta per \"suicidio\" e della possibilit\u00e0 di ritrovarne il cadavere presso il lago della Duchessa. I Servizi, per\u00f2, riconoscono come falsa la notizia, cos\u00ec il Dandi si rimette in caccia e scopre una pista concreta; ma ormai \u00e8 tardi, perch\u00e9 lo Stato, che aveva cercato l'aiuto della camorra, non \u00e8 pi\u00f9 interessato alla vicenda e preferisce lasciar morire l'onorevole e renderlo una vittima sacrificale da sfruttare in complessi giochi di potere. \nIn questo frangente, le indagini sulla banda sembrano bloccate, ma proprio l'atteggiamento della Brigate Rosse suggerisce a Borgia l'idea di stimolare il Terribile, sempre pi\u00f9 \"boss\" al tramonto e con poco controllo sui traffici illeciti: Scialoja, col beneplacito del Giudice istruttore, lo convoca e lo mette alle strette, ma l'esperto criminale non cede. Questi, infatti, dapprima cerca l'appoggio del Sardo per far fuori il Libanese (ma il fiduciario di Don Mimmo nicchia all'idea di spargere sangue); poi, si decide a passare una soffiata a Scialoja, rivelando dove \u00e8 sepolto il cadavere del Barone Rosellini. Gli uomini del commissario, il quale intanto continua ad avere problemi a causa dell'attivit\u00e0 politica della sorella Sandra, ritrovano, cos\u00ec, il corpo esanime del nobile romano; Scialoja, allora, prova a giocare la carta della custodia cautelare, per avere il campo sgombro da soggetti che inquinino le prove e, al contempo, per torchiare la banda. Finiscono in manette, uno dopo l'altro, tutti i capi dell'organizzazione criminale, ma \u00e8 la cattura del Freddo a scuotere maggiormente gli equilibri: il criminale viene arrestato proprio mentre stava cercando di spiegare a Roberta la sua vera natura, lasciando la giovane assolutamente atterrita.\nEpisodio 6.\nTrama.\nL'unico a salvarsi, per puro caso, dal giro di arresti \u00e8 Bufalo. Con gli affari affidati a Ricotta e Trentadenari, e il famoso avvocato penalista Vasta a curarne la difesa, la banda si ritrova a dover vivere una situazione delicata in quel del Regina Coeli: conosciuto il motivo della custodia cautelare, anzitutto, v'\u00e8 da chiarire come sia possibile che le forze dell'ordine abbiano ritrovato il cadavere. Sergio Buffoni, cos\u00ec, rivela che, da ubriaco, ha confidato a Maurizio Gemito il luogo della sepoltura: l'autore della soffiata, dunque, non pu\u00f2 essere che il Terribile. Il secondo problema \u00e8 dato dalla pessima accoglienza ricevuta dalla banda all'interno delle mura carcerarie: al Regina Coeli \u00e8 rinchiuso l'ultimo dei Cannizzaro, desideroso di vendicarsi per la morte dei tre fratelli. A fermarne i bollori, interviene Don Macr\u00ec, potente \"boss\" della 'Ndrangheta, interessato al giro d'affari dei maglianesi; il Libanese, per\u00f2, rifiuta la sua protezione, cos\u00ec, in breve tempo, la banda si ritrova nuovamente tutti contro all'interno del carcere. \nProprio un agguato subito dal Libanese - e ordito con il favore dei secondini - porta il criminale di via Magliana a farsi consegnare un serramanico da un detenuto suo conoscente, per poter, cos\u00ec, proteggersi meglio dagli attacchi di Cannizzaro; ma il carcere \u00e8 pieno di spie, cos\u00ec, una soffiata gli fa saltare i piani e lo costringe all'isolamento. In quest'occasione, per\u00f2, accade un imprevisto: l'anziano e mansueto compagno di cella del Libanese si autoaccusa della detenzione dell'arma, perci\u00f2 il Libanese pu\u00f2 tornare in cella. Al rientro dell'uomo, il \"boss\" della Magliana chiede spiegazioni, scoprendo che il \"nonnetto\" - come lo chiamava lui - con cui divide la cella \u00e8 nientemeno che Gerardo il Barbaro, personaggio di spicco della malavita romana (e mito d'infanzia del Libano). Il vecchio criminale \u00e8 stato condannato a due ergastoli e, con la morte dei compagni di batteria, \u00e8 rimasto solo, perch\u00e9 la sua famiglia lo ha scaricato. \nCon il Libano di nuovo all'attivo, la banda non pu\u00f2 pi\u00f9 permettersi di perder tempo. Dapprima, Sergio Buffoni, coadiuvato da Fierolocchio, fa fuori Cannizzaro nell'ora d'aria; poi, Libano, Freddo e Dandi irrompono nella cella di Don Macr\u00ec e lo minacciano di morte. In breve tempo, il \"boss\" calabrese chiede il trasferimento verso un carcere del sud: la banda ha le mani anche sul Regina Coeli.\nNel mentre, Borgia e Scialoja hanno fatto progressi nelle indagini: interrogando gli indagati, ne hanno registrato la voce, risalendo al telefonista del sequestro, vale a dire Scrocchiazeppi. A mettersi di traverso, stavolta, sono i Servizi segreti, che trafugano i nastri delle registrazioni, mandando in fumo il castello indiziario degli inquirenti. L'unica, estrema possibilit\u00e0 potrebbe essere la testimonianza di Patrizia, ma Scialoja non \u00e8 disposto a farle pressioni; la banda, perci\u00f2, viene scarcerata. \nUna volta fuori, per i membri della banda \u00e8 tempo di risolvere molte questioni personali. Il Libanese ha promesso di intercedere con la famiglia di Gerardo, che vorrebbe rivedere la moglie e, in particolare, la figlia; ma i familiari non acconsentono alle richieste del criminale. Dandi trova Patrizia con un cliente e, sentendosi usurpato, reagisce violentemente, picchiandolo a sangue. Scrocchiazeppi, invece, ha ricevuto visite in carcere e ha saputo che Angelina \u00e8 incinta. La situazione pi\u00f9 dura \u00e8, invece, quella del Freddo: Roberta non vuole pi\u00f9 vederlo e gli fa notare la sua mancanza di sincerit\u00e0 e maturit\u00e0. Anche Scialoja vorrebbe chiarire con Patrizia una situazione fattasi sempre pi\u00f9 complessa, ma non riesce a comunicare con lei e, allora, affoga la sua delusione nell'alcool.\nLa sorpresa pi\u00f9 grande, \u00e8 riservata, per\u00f2, al Libanese, che, rientrato a casa, trova in camera la bobina sottratta dai Servizi segreti, con un biglietto su cui \u00e8 scritta una frase quantomeno sibillina: \"A buon rendere\". Nello stesso momento, il Vecchio, si concentra \"sull'ultimo atto della tragedia nazionale\", ossia il rapimento Moro, dimostrando di conoscerne perfettamente le trame: infatti, al mattino seguente, il cadavere dell'onorevole verr\u00e0 ritrovato nel bagagliaio di un'auto, posteggiata in via Caetani, a Roma.\nEpisodio 7.\nTrama.\nLa banda \u00e8 nuovamente a piede libero e il pensiero pi\u00f9 forte che assilla la mente del Libanese \u00e8 sbarazzarsi del Terribile; per farlo, per\u00f2, occorre il \"placet\" del Sardo. A giocare in contrattacco, per\u00f2, \u00e8 il Terribile, che incarica i fratelli Gemito di \"sdraiare\" il Libanese. Bufalo e Freddo, che avevano intuito il pericolo, coprono le spalle al compagno: ne viene fuori uno scontro a fuoco, con il ferimento del Freddo e la cattura dei due fratelli. I due fratelli, una volta percossi a sangue, vengono risparmiati in cambio del tradimento: aiuteranno la banda ad accedere alla villa del Terribile. Il Terribile, per\u00f2, ha mangiato la foglia (o, probabilmente, \u00e8 avvertito per tempo dal Sardo, che, come emerger\u00e0 nella puntata, gli doveva un favore); cos\u00ec, il \"boss\" di Ostia gli offre momentaneamente asilo.\nA ringalluzzire il commissario Scialoja ci pensa la denuncia di Sandro Persichetti, l'uomo aggredito da Dandi in casa di Patrizia: l'episodio \u00e8 l'occasione per riportare dentro il criminale. Dandi cerca aiuto dai suoi compagni, che lo fanno nascondere da Angelina; nel frangente, Libano \"regola\" a modo suo un battibecco nato con il padre della ragazza, contrario a far alloggiare in casa sua uno sconosciuto, peraltro ricercato. Il piano \u00e8 soltanto all'inizio: assieme al Freddo, s'incarica di far ritirare la denuncia all'uomo, offrendogli 30 milioni di lire (in alternativa all'inevitabile minaccia di morte). Ancora una volta frustrato nei suoi tentativi, il commissario Scialoja deve correre a salvare Sandra da un'ennesima retata; \u00e8 cos\u00ec che il giovane funzionario convince la sorella ad espatriare in Francia. La cosa non \u00e8 certo sfuggita a Zeta e Pi Greco, che gli scattano delle fotografie, in attesa di utilizzarle contro di lui al momento opportuno.\nSi avvicina, intanto, il giorno del matrimonio di Scrocchiazeppi con Angelina. Dandi, in questo caso, veste i panni del \"wedding planner\", seguendo lo sposo passo dopo passo nella preparazione al grande giorno ed aiutandolo in tutte le questioni pi\u00f9 importanti (la complessa scelta del vestito, le incomprensioni con un prete poco \"collaborativo\" e persino la selezione della carne da imbastire ai commensali). Il giovane, per\u00f2, \u00e8 troppo distratto da Patrizia: la prostituta, che peraltro, intimamente, aspetta ancora che Scialoja scopra le sue carte, lo tiene sempre sulle spine. Cos\u00ec, di comune accordo, durante la cerimonia, Libano e Freddo le offrono di diventare la \"ma\u00eetresse\" in un elegante palazzo nel quartiere Parioli; il nuovo lavoro comporter\u00e0 anche un cambio di vita per Patrizia, che diverr\u00e0 a tempo pieno la donna del Dandi. Patrizia, che sa bene quale sia la conseguenza di un eventuale rifiuto, \u00e8 dunque costretta ad accettare. \nMentre il banchetto nuziale scorre tranquillo, arriva Ricotta con notizie fresche: il Sardo, probabilmente con il beneplacito della camorra, \u00e8 pronto a consegnare alla banda il Terribile, di cui, ovviamente, conosce il nascondiglio. Il Libanese, che gi\u00e0 pregusta la vendetta, vorrebbe andare personalmente a stanarlo, ma il Freddo \u00e8 pi\u00f9 lucido e gli consiglia di restare alla festa e di farsi notare, per avere, cos\u00ec, un alibi di ferro. Il criminale testaccino organizza, perci\u00f2, un \"commando\", da lui capitanato e composto da Bufalo, Ricotta e Trentadenari; il Libanese, per\u00f2, chiede al Freddo di \"finire\" il suo nemico storico, piantandogli nel cuore un coltello con il quale era stato ferito al braccio il giorno della violenza carnale inflitta a Sara. Cos\u00ec, mentre alla cerimonia prende parte addirittura un giovane Franco Califano, la banda si sbarazza del suo pi\u00f9 grande avversario e pu\u00f2 dirsi ora pienamente padrona di Roma.\nEpisodio 8.\nTrama.\nScialoja non ha perso tempo e, in realt\u00e0, pare conoscer bene le dinamiche dell'esecuzione del Terribile; cos\u00ec, convoca in commissariato i fratelli Gemito, ancora alle prese con i postumi delle botte ricevute da Libano e soci. I due fratelli, per\u00f2, si mostrano reticenti e non rilasciano alcuna dichiarazione utile. Cos\u00ec, la banda pu\u00f2 metter le mani indisturbata sui beni del \"boss\" di Centocelle. A margine di una sommaria spartizione delle sostanze, Libano s'appropria della villa, mentre il Dandi rimane impressionato da un interrato sito a Trastevere; il giovane \u00e8 convinto che, risistemato a dovere, il locale possa diventare una sorta di bisca e \"night club\", all'interno del quale riciclare denaro e mantenere un sistema di \"pubbliche relazioni\" con i poteri forti. Il Freddo \u00e8 preoccupato da questa prospettiva e, attorno alla questione della bisca, i tre paiono divisi. \nMa non c'\u00e8 tempo per discuterne: rientrato in casa, il Libanese trova due loschi personaggi che gli comunicano un invito a pranzo da parte di \"Zio\" Carlo, il plenipotenziario della mafia nella Capitale e principale rifornitore di droga del Terribile. La banda sa bene di aver toccato uno stretto collaboratore della mala sicula, cos\u00ec, all'indomani, Libano, Dandi e Freddo si presentano a pranzo da Zio Carlo armati di tutto punto e pronti ad ogni evenienza; l'incontro, per\u00f2, si rivela incredibilmente cordiale. \"Zio\" Carlo, ammirato dal percorso finora intrapreso dalla banda, offre una collaborazione fissa (e alla pari) ai maglianesi: rifornir\u00e0 costantemente la banda con 6 kg mensili di cocaina colombiana, senza richiedere alcuna commissione sul venduto. La banda, allettata dall'idea di essersi imposta all'attenzione dei grandi della mala, accetta con entusiasmo. Tuttavia, il Freddo, gi\u00e0 scottato dalla questione bisca, continua a nutrire perplessit\u00e0 sull'allargamento degli affari e sull'abboccamento con i poteri forti.\nIntanto, avviene una rapina al Banco di Santo Spirito, a margine della quale una guardia giurata rimane uccisa; il rapinatore, a viso coperto, si dilegua a bordo di una Kawasaki 900 Z1. Il Freddo guida un modello uguale, perci\u00f2 Scialoja gioca d'anticipo e convince il procuratore Borgia a spiccare il mandato di cattura contro di lui. Il Libanese ed il Dandi, convinti dell'innocenza del Freddo, informano subito l'avvocato Vasta, che si mette all'opera per richiederne la scarcerazione, suggerendo pure alla banda di mettersi in caccia del vero autore della rapina. Tuttavia, non salta fuori alcun nuovo elemento nel corso delle ricerche; cos\u00ec, si alimenta un clima di sospetto nei confronti del criminale testaccino. A questo punto, \u00e8 \"Zio\" Carlo, per mezzo del suo emissario, a dare una dritta alla banda: il rapinatore proverrebbe dall'ambiente dei neofascisti dell'EUR, saltuari collaboratori della mafia a Roma. La banda, con i soliti metodi poco ortodossi, riesce, cos\u00ec, ad ottenere il nome che cercava: il rapinatore \u00e8 un \"cane sciolto\", che si fa chiamare Er Nero. Ancor prima che le ricerche possano partire, il neofascista si presenta con calma olimpica al bar di Franco e negozia la restituzione della moto e del casco della rapina, in cambio del riciclaggio del denaro. Il Libanese, cos\u00ec, fa trovare moto e casco dinanzi alla Questura - mossa che obbliga Borgia a rilasciare il Freddo.\nScialoja, per\u00f2, non demorde: grazie ad una dritta del suo sottoposto, l'ispettore Canton, rintraccia una giovane straniera che si dice pronta a fornire notizie penalmente rilevanti sul Dandi e la sua compagna Patrizia; la ragazza altro non \u00e8 che una delle prostitute del bordello dei Parioli, che ha visto morire un anziano amico di Trentadenari, il cui cadavere \u00e8 stato fatto sparire dal Dandi. Ancora una volta, per\u00f2, la velocit\u00e0 della banda supera le ambizioni di Scialoja: lo stesso Dandi, infatti, dopo aver liquidato la prostituta, le ordina di sparire, pena la morte.\nUna volta fuori dal carcere, il Freddo riceve casualmente la notizia che la banda ha aperto un locale: \u00e8 la bisca che era stata oggetto del contendere ad inizio puntata. Cos\u00ec, si presenta alla serata inaugurale e trova conferma delle sue preoccupazioni: nel locale ci sono esponenti dei Servizi segreti e della mafia, oltre a personaggi ambigui come Er Secco. Quest'ultimo \u00e8 uno speculatore, introdotto alla banda proprio da un mafioso; a lui il Libanese vorrebbe affidare un ruolo di gestione finanziaria, ma proprio il Freddo si dichiara contrario.A nulla valgono le parole del Libano, cos\u00ec il Freddo lascia il locale fortemente contrariato. Le strade dei due \"leader\" della banda, a questo punto, sembrano dividersi. Da un lato, il Libanese \u00e8 convinto che la sua \"scalata\" non sia che cominciata; dall'altro, il Freddo, una volta fuori dal locale, conosce il Nero e vi passa il resto della serata, bruciando pure una lettera che, ancora in carcere, aveva scritto per Roberta.\nEpisodio 9.\nTrama.\nTrentadenari smaschera un poliziotto cocainomane della squadra narcotici, Fabio Santini, imbucatosi al \"night club\" e poi in casa sua. Il Libanese, avvertito, vorrebbe ucciderlo; ma Santini, in cambio di aver salva la vita, propone al \"leader\" della Magliana la possibilit\u00e0 di accedere nottetempo al deposito giudiziario, dove sarebbero contenuti 8 kg di purissima coca boliviana. Il Libanese, che pu\u00f2 contare su sostanze stupefacenti di prim'ordine, non sarebbe interessato all'affare, ma vi intravede la possibilit\u00e0 di rilanciare (e riunire) la banda in maniera goliardica, per realizzare l'impresa di \"rubare in casa degli \"sbirri\"\"; perci\u00f2, accetta.\nNel mentre, nonostante il veto posto dal Freddo, il Secco \u00e8 entrato nell'organigramma della banda e propone al Libanese una maniera di far soldi facilmente e in maniera pulita: acquistare un immobile di 50 appartamenti in una zona in grande espansione. Il Libanese accetta e poi, fiutato l'affare, trova il modo di pagare ancor meno del prezzo pattuito, facendo occupare momentaneamente il lotto da una quarantina di famiglie, provenienti dai baraccati del Trullo.\nLa banda \u00e8 assai \"corteggiata\" a Roma: dopo gli approcci (tentati e/o riusciti) di camorra, 'ndrangheta, mafia e Servizi segreti, Libano e soci ricevono un invito dal Nero ad una lezione del professor Renato Sargeni. Costui \u00e8 uno psichiatra di tenore internazionale, oltrech\u00e9 ideologo di estrema destra, che ha intravisto nella banda della Magliana la possibilit\u00e0 di farne il braccio armato di un suo personalissimo e visionario movimento sovversivo: l'obiettivo del docente \u00e8 eliminare quello che ritiene un vero e proprio \"cancro bolscevico\" che attanaglierebbe la societ\u00e0. Il primo a morire dovr\u00e0 essere un magistrato fiorentino, Emilio Donati, che indaga sulle oscure trame del terrorismo nero. Libano e Dandi, per\u00f2, capiscono di trovarsi di fronte ad un progetto fumoso e delirante; a nulla serve la promessa del docente di aiutare i membri della banda nell'eventualit\u00e0 di un processo, fornendo autorevoli consulenze tecniche d'ufficio volte ad evitarne l'imputabilit\u00e0. Sargeni, quindi, \u00e8 costretto ad affidarsi al Nero, che esegue l'omicidio a puntino. Nell'occasione, il neofascista raggiunge Firenze in compagnia del Freddo, completamente all'oscuro dei suoi piani; ci\u00f2 segna una parziale rottura nel rapporto di sana e sincera amicizia che si stava creando tra i due.\nLa banda, per\u00f2, inizia anche ad accusare una certa difficolt\u00e0 nella gestione dei rapporti con i poteri forti: Zeta e Pi Greco, i due esponenti dei Servizi segreti deviati in contatto con la banda, si presentano al bordello, dopo aver ricattato Ranocchia,ottenengono da Patrizia una stanza per spiare (e ricattare) i clienti pi\u00f9 in vista. Dandi, saputo che Patrizia \u00e8 stata anche costretta ad avere un rapporto sessuale a tre con loro, va su tutte le furie e corre a casa di Ranocchia malmenandolo. In seguito si rivolge al Libano, che organizza una degna controffensiva, con la quale minaccia di morte i due funzionari, costringendoli a rinunciare alle loro pretese.\nProprio in questo contesto, Nicola Scialoja viene casualmente a conoscenza del fatto che Patrizia abbia aperto un suo bordello ai Parioli. Raggiunta la ragazza, prova a fare il duro, minacciando ritorsioni penali per lo sfruttamento della prostituzione che lei ha messo in atto; Patrizia, per tutta risposta, lo incoraggia a prendere delle iniziative, anzich\u00e9 continuare a minacciarle senza mai agire e gli promette, in tal caso, di sposarlo. Spronato dall'ex prostituta, il commissario chiede a Borgia l'autorizzazione ad avviare una perquisizione; il magistrato, per\u00f2, passa il caso alla buon costume (secondo la normale procedura). La sfortuna vuole che il commissario della buon costume sia connivente con i Servizi segreti; costui, perci\u00f2, nel rapporto consegnato ai suoi superiori, \"edulcora\" notevolmente i dati reperiti sul posto e l'inchiesta muore sul nascere. A questo punto, il procuratore Borgia decide di agire direttamente contro la banda, ma ignora che Zeta e Pi Greco, fomentati dal Vecchio, abbiano ricattato il commissario Scialoja. I servizi conoscono bene, infatti, il delicato affare che lega Sandra Scialoja alla politica di estrema sinistra; cos\u00ec, all'ambizioso funzionario di Polizia, non resta altro da fare che far le valigie e cambiar aria. Dall'indomani, lavorer\u00e0 alla Questura di Modena.\nEpisodio 10.\nTrama.\n\u00c8 tarda notte, quando, con un'irruzione nella bisca di Trastevere, finiscono in manette il Libanese, Dandi e Fierolocchio; per il locale, scattano anche i sigilli. Cos\u00ec, il Freddo si mette in contatto con l'avvocato Vasta; il penalista, per\u00f2, \u00e8 colto di sorpresa dalla notizia, perch\u00e9 non ha ricevuto alcuna informazione dalla Procura. La banda, impegnata ad onorare gli accordi con la mafia nonostante la scarsa liquidit\u00e0, prova a capire i motivi dell'arresto dei tre compari. Nemmeno i tre arrestati sono a conoscenza dei reati che si contestano loro e, peraltro, trovano all'interno del carcere una situazione molto ostile: un secondino, parlando, allude a guai giudiziari in arrivo per il Libanese e, tra i detenuti, gira voce che due di loro abbiano addirittura brindato per festeggiare l'arresto dei maglianesi. Si tratta dei fratelli Bordini, due delinquenti di Centocelle dell\"'entourage\" del Puma; i due, malmenati, non rivelano comunque alcunch\u00e9 di interessante che sveli i motivi dell'arresto. Anche Vasta brancola nel buio: il mandato, infatti, \u00e8 stato spiccato da Mannoni, sostituto del procuratore Borgia, che per\u00f2 non \u00e8 rintracciabile. Lo stesso Fabio Santini, il poliziotto cocainomane, pare scomparso e la vicenda pare farsi sempre pi\u00f9 oscura. \nSono tempi duri anche per il Freddo: suo fratello Gigio \u00e8 scappato da casa e verr\u00e0 ritrovato (e riportato a casa) solo alcuni giorni pi\u00f9 tardi, grazie all'aiuto del Nero. \nBufalo, intanto, ubriaco fradicio e sotto effetti di stupefacenti, malmena pesantemente una prostituta del bordello di Patrizia, per esser stato preso in giro sulla sua virilit\u00e0. Patrizia lo minaccia con la pistola e lo caccia via, per poi avvertire il Freddo; Bufalo viene ritrovato in un ristorante, completamente fuori controllo, intento a giocare alla roulette russa con un cameriere. Qui, il Freddo scopre i motivi dell'estremo nervosismo del Bufalo: Satana lo ha insultato pubblicamente e a Roma sta girando la notizia che la banda sia praticamente allo sfascio. Sergio Buffoni e Scrocchiazeppi, alla ricerca di informazioni sull'arresto del Libanese e soci, confermano questi umori provenienti dalla strada, ma Freddo vuole vederci chiaro: si reca personalmente da Satana, chiedendogli conferma delle parole dette al Bufalo.\nArchiviato momentaneamente il caso, Freddo \u00e8 concentrato su altri affari: due giovani neofascisti, infatti, devono compiere un colpo e, con l'intercessione del Nero, la banda presta quattro pistole del suo arsenale. Qualcosa, per\u00f2, va storto, cos\u00ec le armi vengono perse durante un inseguimento della polizia. Il Freddo, d'accordo con Nero, affida in custodia a Ruggero Buffoni e Scrocchiazeppi uno dei neofascisti, ordinando all'altro di ritrovare le armi entro le sei di sera. All'ora convenuta, il giovane si presenta con le armi, ma i due maglianesi non le controllano subito, cos\u00ec non si accorgono che le pistole restituite non sono quelle prestate dalla banda; quando si avvedono del fatto, temendo gravi conseguenze, non ne informano il Freddo, limitandosi a dichiarare che le armi sono rientrate regolarmente nella santabarbara.\nDopo giorni di silenzio, finalmente per Dandi, Libano e Fierolocchio arrivano le prime risposte: dietro il loro inspiegabile arresto, ci sono i Servizi segreti deviati. Zeta e Pi Greco, grazie alla collaborazione (o forse al ricatto) di Fabio Santini, hanno anticipato le mosse della banda e sono ora in possesso di foto che ritraggono il furto di droga al deposito giudiziario; i due funzionari dei Servizi negoziano la scarcerazione immediata, la riapertura della bisca e la chiusura del loro fascicolo, a condizione che, da quel momento, la banda lavori per loro. Il Libanese, che ben conosce l'opinione del Freddo al riguardo, chiede tempo e, con i compagni, viene scarcerato \"sulla parola\". \nUna volta fuori, per\u00f2, il Libanese trova una situazione piuttosto surriscaldata: per il Freddo, \u00e8 tempo di uccidere Satana, per lanciare un segnale forte alla malavita capitolina. Risolto il primo affare, occorre pagare i debiti insoluti con la mafia; le alchimie finanziarie del Secco permettono di onorare gli accordi. Una volta rasserenata la situazione, il Libanese non trova comunque il coraggio di raccontare al Freddo degli accordi presi con i Servizi segreti. Servizi che continuano a lavorare sottobanco per distruggere la squadra che indagava sulla Magliana: Canton, infatti, \u00e8 stato trasferito all'archivio. Borgia, a questo punto, si ritrova solo e richiede tutti i documenti di Scialoja, per proseguirne le indagini; la cosa non sfugge al Vecchio, che fa recapitare un messaggio d'avvertimento nel suo ufficio. Un messaggio ancora pi\u00f9 chiaro \u00e8 quello che riceve il Libanese: recatosi a casa di Santini per regolare il conto, lo trova gi\u00e0 cadavere.\nEpisodio 11.\nTrama.\nAngioletto, nipote del Puma e dedito al gioco d'azzardo, viene ucciso in un vicolo da qualcuno che lo aspettava per restituirgli del denaro. L'ex \"boss\" dell'EUR ritiene che la morte del nipote sia causata dalla sua intenzione di spacciare due etti di eroina per coprire i suoi debiti e si convince che l'assassino, o il mandante dell'omicidio, non possa esser altro che il \"Re di Roma\": cos\u00ec, ordisce un agguato ai danni del Libanese, prontamente sventato da Dandi e Freddo. Portato nel covo della banda, sciorina tutti i suoi sospetti ai suoi secondini. Il Libanese, a questo punto, va in preda alle paranoie: quei due etti di eroina non sono passati per i canali ordinari e, perci\u00f2, va ricostruito nel dettaglio tutto l'insieme delle attivit\u00e0 illecite di Angioletto, che, probabilmente, ne hanno causato anche la morte.\nL'azione si sposta a Modena. Sono le 9.30 del mattino del 2 agosto 1980 e il Commissario Scialoja intravede un giovane dall'aspetto conosciuto salire su di un'automobile, guidata da una persona a lui parimenti nota, ma che non riesce, su due piedi, a riconoscere; lo stesso giovane, alle 10.25, sulle colline bolognesi, uccider\u00e0 un ragazzo che gli ha appena consegnato un pacco e, un attimo pi\u00f9 tardi, alla Stazione di Bologna, avverr\u00e0 il terribile attentato dinamitardo che coster\u00e0 la vita a 85 civili, al netto di oltre 200 feriti. Il ragazzo ucciso viene ritrovato l'indomani; il caso \u00e8 affidato a Scialoja, che gli trova in tasca la matrice di un biglietto ferroviario di sola andata sulla linea Roma-Bologna, datato 2 agosto, e scopre pure che le pallottole trovate nel corpo del giovane provengono da una pistola Beretta, la stessa che ha ucciso il Barone Rosellini. Proprio quando il commissario comincia a carburare nell'inchiesta e a collegare l'omicidio con l'attentato (e quindi con la banda), il suo superiore lo informa che l'indagine gli \u00e8 stata avocata da Roma; affacciatosi sul corridoio, intravede il passaggio del fascicolo dal suo superiore a Zeta. Capisce, dunque, chi era l'uomo al volante dell'auto che aveva caricato il giovane dal viso noto, un neofascista di Roma. Con l'indagine ormai nelle mani dei Servizi segreti, non c'\u00e8 tempo da perdere: Scialoja si precipita a Roma, incontra Borgia e lo mette al corrente delle sue scoperte. Il magistrato, che ha avuto modo di studiare i suoi fascicoli, gli crede e s'impegna a riportarlo a Roma in un paio di giorni.\nIntanto, il Freddo \u00e8 nervoso e preoccupato per l'aria pesante che si respira nella capitale dopo la strage di Bologna, ma Dandi e Libano, forti degli accordi con i Servizi segreti, ostentano una certa sicurezza. Intanto, lo stesso Freddo ha ricostruito la dinamica dei debiti di Angioletto, che era in affari con un tale Massimino Torri, falsario di Talenti, detto \"Er Fringuello.\" Bufalo rintraccia il falsario e, con i soliti metodi poco cerimoniosi, si fa raccontare tutto: il falsario sarebbe in fuga, in quanto \u00e8 l'autore di documenti falsi, utilizzati dal giovane assassinato sulle colline bolognesi. Quanto al denaro prelevato da Angioletto per saldare i debiti di gioco con lui, \"Er Fringuello\" d\u00e0 una dritta alla banda, facendo riferimento ad un giro di prestiti a strozzo messo su proprio da un membro della Magliana, Scrocchiazeppi. \nLibano, a questo punto, prende in mano la situazione e scopre che Angioletto lavorava presso uno scasso. Qui Libano fa due scoperte importanti. \"In primis\", ritrova uno dei due etti di eroina, abilmente nascosto in una cuccia per cani; \"in secundis\", trova un appunto con il numero di telefono di Ruggero Buffoni. Chiestone ragione ai due fratelli, ne scopre le intenzioni: i due, per \"\"alzare\" qualche lira\", intendevano comprare da Angioletto (per poi rivendere) un etto di eroina. \nLibano, arrabbiato con i suoi compagni e afflitto dalle paranoie, \u00e8 sempre pi\u00f9 solo nella sua ricerca della verit\u00e0. Non riesce ad essergli d'aiuto il Dandi, troppo preso da una crisi con Patrizia, dato che quest'ultima \u00e8 arrabbiata con lui per aver malmenato Ranocchia e lo ha indotto a chiedergli scusa; n\u00e9 pu\u00f2 aiutarlo il Freddo. Quest'ultimo, liberato il Puma, vuole riconquistare la fiducia di Roberta. Proprio le parole del \"boss\" dell'EUR ispirano al Freddo un'idea: tagliare definitivamente la corda e lasciare il Paese. Pur da solo, per\u00f2, Libano, scopre l'identit\u00e0 degli assassini di Angioletto: si tratta dei fratelli Bordini, appena scarcerati. La vicenda \u00e8 dunque chiara: sono loro a far concorrenza - seppur minima - alla banda ed \u00e8 per questo che avevano festeggiato alla notizia dell'arresto dei capi dell'organizzazione. Il Libanese li convoca con l'inganno alla bisca e, una volta a faccia a faccia con loro, pu\u00f2 finalmente far giustizia a modo suo.\nEpisodio 12.\nTrama.\nIl Libanese \u00e8 sempre pi\u00f9 solo e l'abuso di cocaina fa il resto: crescono, cos\u00ec, le sue paranoie ed il convincimento che la banda sia sul punto di sfaldarsi. Per questo motivo, si rivolge ai fratelli Gemito, chiedendogli di spiare gli altri membri in sua assenza; poi, per far fronte all'ingordigia dei suoi compagni, decide di dettare nuove regole economiche, in forza delle quali tutti i componenti della banda saranno iscritti a libro-paga ed otterranno uno stipendio fisso. Le nuove regole, di fatto, escludono il Freddo, che, con i suoi comportamenti, ha fatto capire di esser fuori dai piani futuri della banda: l'idea del criminale di Testaccio \u00e8 ormai quella di trasferirsi in Brasile con la sua compagna, che ha finalmente ritrovato, e l\u00ec ricominciare da capo. Gi\u00e0 disilluso dall'estremo materialismo dei membri della banda, Freddo \u00e8 anche profondamente offeso da ci\u00f2 che ha appena saputo: la banda non \u00e8 pi\u00f9 indipendente, perch\u00e9 ha stretto un patto di vassallaggio con i Servizi Segreti Deviati. Libano, che non ha le forze per tenere unito il gruppo, decide di lasciarlo partire, senza abboccare al sibillino invito del Secco, che, anzich\u00e9 liquidarlo, vorrebbe farlo fuori per dare l'esempio.\nIl dottor Fernando Borgia, nel frattempo, ha ricostituito la sua squadra inquirente, ottenendo di poter continuare a lavorare con il commissario Scialoja e l'ispettore Canton; le indagini, per\u00f2, d'ora innanzi, saranno non pi\u00f9 dirette ad incastrare la banda della Magliana nell'ambito dei suoi traffici illeciti, ma a dimostrarne i contatti, ben ramificati, con i poteri forti italiani - primi fra tutti i Servizi segreti deviati. Scialoja, appena rientrato in servizio, ha subito un'opportunit\u00e0 ghiotta da concretizzare: il Freddo viene sorpreso dalle forze dell'ordine a fumare una canna e finisce in manette. Il commissario, che gli ha trovato nel portafogli i biglietti per il Brasile, prova a negoziare con lui: il Freddo sar\u00e0 libero di partire, se rilascer\u00e0 alla polizia informazioni sui rapporti che legano la banda e i Servizi segreti. Il criminale, per\u00f2, \u00e8 reticente, cos\u00ec Scialoja gioca l'asso: gli svela, cio\u00e8, che i proiettili trovati nel corpo del Barone hanno la stessa matrice di quelli utilizzati a Bologna per uccidere il ragazzo implicato nella strage. Il Freddo ha un lampo e capisce che le pistole prestate ai neofascisti non sono mai rientrate nella santabarbara, ma sono state impiegate per scopi terroristici: tuttavia, non ha la forza di tradire gli ex-compagni e si limita a garantire la loro estraneit\u00e0 ai fatti di Bologna. \nDopo Scrocchiazeppi e i fratelli Buffoni, anche Dandi ha deciso di \"mettersi in proprio\": scoperto uno strano giro di scommesse clandestine gestito da Trentadenari all'ippodromo delle Capannelle, il criminale costringe il cassiere della banda a collaborare e a dividere gli utili. Questo spiccato senso per gli affari, unito ad una maggior lucidit\u00e0 nella gestione delle relazioni, non sfugge ai fratelli Buffoni, che gli propongono, senza troppi giri di parole, di far fuori il Libano, ormai delirante, e prendere il suo posto. Dandi rifiuta, ma la situazione \u00e8 disperata: il delirio di onnipotenza di Libano lo spinge a compiere follie su follie. Cos\u00ec, il \"leader\" maglianese negozia con i Servizi segreti deviati la scarcerazione immediata del Freddo e la consegna del coltello con il quale lo stesso ha \"finito\" il Terribile. Il Vecchio acconsente alla folle richiesta, rassicurando i suoi fedelissimi sulla possibilit\u00e0 di sostituire presto o tardi il Libanese con un \"cavallo di riserva\".\nDandi, preso da un'improvvisa voglia di mollar tutto e ricominciare, propone a Patrizia una fuga in stile Freddo, ma l'ex prostituta rifiuta: tra i due non c'\u00e8 lo stesso spassionato sentimento che c'\u00e8 tra Freddo e Roberta, che sono ormai prossimi alla partenza. Gli eventi, per\u00f2, precipitano. Nella notte tra il 12 e il 13 settembre 1980, il Libanese, dopo aver perso 35 milioni a poker con Maurizio Gemito, si rifiuta di pagarlo, rinfacciandogli la sua infedelt\u00e0 al Terribile. Il Libanese va oltre, minacciando l'uomo con il famoso coltellino restituitogli per l'occasione dai Servizi segreti; soltanto l'intervento di Ricotta e Ruggero Buffoni evita lo scontro fisico tra i due. Il Libanese, tronfio e nel pieno del delirio, si allontana e fa ritorno alla Magliana. Qui, dinanzi casa della madre, le intima a gran voce di aprirgli il portone, disposto a farsi perdonare tutto e a farle vedere quanto di \"buono\" ha fatto in questi anni: mettere la citt\u00e0 ai suoi piedi e diventarne il nuovo Re. Sul pi\u00f9 bello, per\u00f2, due uomini in motocicletta e con il volto coperto dai caschi lo avvicinano e gli sparano a morte, uccidendolo.. \nIl Freddo, saputa la notizia, straccia i biglietti dell'aereo, deciso intimamente a vendicare l'amico, prima di partire per il Brasile. La serie, cos\u00ec, si chiude con i compagni che si riuniscono tutti, increduli, sul luogo del delitto. Sotto la pioggia battente, sono tutti zuppi d'acqua; tutti, tranne il Dandi, che, al riparo di un ombrello, osserva distaccato dagli altri la scena, incrociando lo sguardo con quello che sar\u00e0 il suo principale rivale della serie successiva, vale a dire il commissario Scialoja."}
{"id": "2130343", "revid": "599013", "url": "https://it.wikipedia.org/wiki?curid=2130343", "title": "Scot Pollard", "text": ""}
{"id": "2130349", "revid": "2059363", "url": "https://it.wikipedia.org/wiki?curid=2130349", "title": "Kevin McKidd", "text": "\u00c8 conosciuto principalmente per i suoi ruoli in serie televisive, come quelli di Lucio Voreno in \"Roma\", Dan Vasser in \"Journeyman\" e del Dottor Owen Hunt in \"Grey's Anatomy\" (di cui \u00e8 anche regista di molti episodi). \u00c8 inoltre apparso in molti film come \"Trainspotting\", \"Le crociate - Kingdom of Heaven\", e l'horror cult inglese \"Dog Soldiers\".\nBiografia.\nKevin McKidd \u00e8 nato e cresciuto nella citt\u00e0 scozzese di Elgin. Suo padre era un idraulico e sua madre una segretaria. Ha frequentato la Seafield Primary School e la Elgin Academy ed \u00e8 stato un membro del piccolo gruppo teatrale locale, il Moray Youth Theatre.\nInizialmente deciso a studiare ingegneria, si iscrisse all'Universit\u00e0 di Edimburgo ma si ritir\u00f2 presto per iscriversi al Queen Margaret College di Edimburgo, allo scopo di studiare recitazione. Ha anche fatto parte della compagnia teatrale studentesca dell'Universit\u00e0 di Edimburgo, il Bedlam Theatre.\n\u00c8 stato sposato con Jane Parker, fino al 2017, dalla quale ha avuto due figli: Joseph (2000) e Iona (2002); la famiglia risiede a Los Angeles durante le riprese di \"Grey's Anatomy\". Ora si \u00e8 risposato con la chef privata Arielle Goldrath da cui ha avuto altri due figli: Aiden (2018) e Nava James (2019).\nCarriera.\nLa carriera di Kevin McKidd inizia del 1996 anno in cui recita nel film \"Trainspotting\" nel ruolo di Tommy. Dopo questa interpretazione fu inserito nel cast dell'episodio di natale del telefilm \"Father Ted\" nel ruolo di Padre Deegan. Sempre nello stesso anno \u00e8 apparso nel ruolo di Malky Johnson nel film \"Small Faces\". Nel 1998 appare in \"Bedrooms and Hallways - Camere e corridoi\", dove interpreta Leo, il protagonista.\nNel 2002 appare nel rifacimento del film \"Nicholas Nickleby\" e ha prestato la sua voce a nel videogioco \"\". Sempre nel 2002 ha recitato nel ruolo di Lawrence Cooper nel film horror di Neil Marshall \"Dog Soldiers\". Nel 2003 interpreta Frankie nel film \"16 years of alcohol\" candidato a due premi BAFTA, e vincitore di due British Independent Film Awards, tra cui il premio Douglas Hickox per il miglior regista esordiente.\nNel 2005 partecipa al film di Ridley Scott \"Le crociate - Kingdom of Heaven\" e partecipa nel ruolo di Thomas Howard, IV duca di Norfolk alla miniserie della BBC \"The Virgin Queen\". Entra inoltre a far parte del cast della serie televisiva della HBO/BBC \"Roma\", nel ruolo del soldato/politico Lucius Vorenus. Reciter\u00e0 in questa serie televisiva fino al 2007, anno della sua fine. Grazie alle sue interpretazioni in questa serie ha ottenuto l'acclamazione della critica.\nNel 2007 partecipa a due film importanti: al prequel de \"Il silenzio degli innocenti\", \"Hannibal Lecter - Le origini del male\" e a \"L'ultima legione\". Diventa inoltre il protagonista della serie televisiva di breve durata \"Journeyman\". La serie a causa dei bassi ascolti \u00e8 per\u00f2 stata cancellata dopo solo 13 episodi. Nel 2008 entra a far parte del cast principale di \"Grey's Anatomy\" nel ruolo del Dottor Owen Hunt, che interpreta tuttora. Grazie all'interpretazione di Owen Hunt ha vinto un Prism Awards nella categoria \"Best Performance in a Drama Series Multi-Episode Storyline\" alla quattordicesima edizione del premio.\nNel 2009 partecipa come doppiatore alla realizzazione del videogioco \"\", prestando la propria voce ad uno dei protagonisti, il capitano John McTavish. Nel 2010 ha partecipato al film \"Percy Jackson e gli dei dell'Olimpo - Il ladro di fulmini\", interpretando il ruolo di Poseidone. Nel 2011 rid\u00e0 la voce a McTavish nel sequel . Nel 2012 interpreta Cameron in \"Comes a Bright Day\", per la regia di Simon Aboud.\nDoppiatori italiani.\nNelle versioni in italiano dei suoi film \u00e8 stato doppiato da:\nDa doppiatore \u00e8 sostituito da:"}
{"id": "2130351", "revid": "599013", "url": "https://it.wikipedia.org/wiki?curid=2130351", "title": "Austin Croshere", "text": ""}
{"id": "2130354", "revid": "580", "url": "https://it.wikipedia.org/wiki?curid=2130354", "title": "Ninlil", "text": "Ninlil o Sud per gli antichi sumeri era la dea o signora dell'aria e sposa di Enlil, figlia di Haia e Nunbarsegunu o Ninshebargunnu. Il suo nome era Sud, ma quando si un\u00ec a Enlil cambi\u00f2 in Ninlil. A volte \u00e8 menzionata come figlia di An e Nammu. Viveva in Dilmun e secondo quello che racconta il testo di \"Enlil e Ninlil\", fu violentata da Enlil quando si bagnava nuda nel fiume. \u00c8 identificata con la dea assira Mulliltu."}
{"id": "2130355", "revid": "647919", "url": "https://it.wikipedia.org/wiki?curid=2130355", "title": "Missionarie Saveriane", "text": ""}
{"id": "2130364", "revid": "110157", "url": "https://it.wikipedia.org/wiki?curid=2130364", "title": "Chiesa di San Giacomo (Patern\u00f2)", "text": "La Chiesa di San Giacomo \u00e8 un luogo di culto cattolico sito in Patern\u00f2, in provincia di Catania, di propriet\u00e0 dell'Arciconfraternita di San Giacomo Apostolo Maggiore. \u00c9 situata nella parte sudorientale a ridosso del colle, lungo la strada che conduce al Santuario della Madonna della Consolazione. \nStoria.\nL'edificazione della chiesetta risale probabilmente alla seconda met\u00e0 del XVI secolo, e fu promossa dalla confraternita di San Giacomo che a Patern\u00f2 fu istituita alla fine del XIV secolo. La nascita ufficiale dell'Arciconfraternita di San Giacomo Apostolo Maggiore, che a tutt'oggi amministra questa chiesa, in cui ha sede, \u00e8 per\u00f2 da collocarsi all'8 settembre 1555 con l'approvazione dei suoi capitoli, confermati dal vicer\u00e9 Domenico Caracciolo il 10 novembre 1783. La chiesa inizialmente era sprovvista di sacrestia, che fu aggiunta molto tempo pi\u00f9 tardi, adattando allo scopo un piccolo granaio adiacente all'edificio sacro, che alcuni confrati donarono alla chiesa con atto enfiteutico del 16 agosto 1601.\nNel 1934, l'edificio sub\u00ec parziali interventi di restauro. Rimase successivamente in stato di abbandono fino a nuovi restauri negli anni novanta, conclusi con una nuova inaugurazione (25 luglio del 2006).\nDescrizione.\nLa Chiesa di San Giacomo \u00e8 costruita secondo uno stile architettonico rustico. Il prospetto \u00e8 molto semplice, a forma di capanna, e presenta un portale contornato da un arco a tutto sesto, sormontato da una nicchia che contiene la statua di San Giacomo Apostolo Maggiore.\nA destra del prospetto della chiesa, la torre campanaria avente forma quadrangolare, che nella parte superiore presenta un'edicola finestrata conclusa da un cupolino arabeggiante."}
{"id": "2130367", "revid": "938", "url": "https://it.wikipedia.org/wiki?curid=2130367", "title": "Jean Leonard Touadi", "text": ""}
{"id": "2130369", "revid": "729019", "url": "https://it.wikipedia.org/wiki?curid=2130369", "title": "Stazione di Lisbona Cais do Sodr\u00e9", "text": "Cais do Sodr\u00e9 \u00e8 una delle stazioni di Lisbona, in Portogallo. Costituisce il polo multimodale tra la rete fluviale della compagnia Transtejo, la Linea Verde della Metropolitana di Lisbona e i treni suburbani della linea di Cascais.\nStoria.\nLa stazione venne aperta il 4 settembre del 1895 in seguito al prolungamento della Linha de Cascais che era stata inaugurata il 6 dicembre 1890.\nNel 1902 la compagnia reale delle ferrovie portoghesi dot\u00f2 la stazione di alcune sale di attesa per i passeggeri.\nNel 1926 fu ricostruito l'edificio di stazione su progetto dell'architetto Pardal Monteiro in seguito all'ammodernamento della linea di Cascais mantenendo l'aspetto sobrio e allo stesso tempo monumentale dell'edificio. Il 15 agosto dello stesso anno partiva la prima composizione a trazione elettrica, con l'inaugurazione dell'elettrificazione della linea da Cascais.\nIl 28 maggio 1963 un crollo improvviso di parte della copertura interna della stazione, che era stata rinforzata in cemento nella seconda met\u00e0 degli anni cinquanta provoc\u00f2 49 morti e circa 40 feriti.\nIl 29 maggio 1998 la stazione venne chiusa temporaneamente in seguito ad uno sciopero proclamato dagli operatori del Caminhos de Ferro Portugueses..\nLa stazione venne riaperta il 18 agosto del 1998. Nei primi anni del XXI secolo l'impianto storico \u00e8 stato oggetto di una profonda ristrutturazione.\nStrutture e impianti.\nNel gennaio 2011 \u00e8 stata dotata di 6 binari di circolazione della lunghezza di 287\u00f7298 m; le banchine di 206\u00f7220 m di lunghezza sono state costruite con altezza di 110 cm rispetto al piano del ferro.\nIl 7 novembre 2012 l'edificio antico \u00e8 stato classificato \"Monumento di pubblico interesse\".\nLa costruzione della stazione nuova \u00e8 opera degli architetti Pedro Botelho e Nuno Teot\u00f2nio Pereira. L'adiacente stazione della metro \u00e8 stata decorata con alcuni lavori dell'artista astratto Ant\u00f2nio Dacosta.\nIl complesso \u00e8 situato nella piazza Duque da Terceira nel centro di Lisbona sulla riva del fiume Tago.\nMovimento.\nL'impianto costituisce un polo di interscambio tra i servizi fluviali per Cacilhas, Seixal e Montijo operati dalla compagnia Transtejo.\nIl terminale della metropolitana permette l'interscambio con i convogli della Linea Verde della Metropolitana di Lisbona.\nLa stazione \u00e8 origine dei servizi suburbani per Cascais."}
{"id": "2130371", "revid": "709565", "url": "https://it.wikipedia.org/wiki?curid=2130371", "title": "Nunbarsegunu", "text": "Nella mitologia sumera, accadica e babilonese, Nunbarsegunu \u00e8 una oscura dea madre e dea. Menzionata nei testi della creazione come \u00abla vecchia moglie di Nippur\u00bb, \u00e8 identifica come madre di Ninlil, la dea dell'aria. Nunbarsegunu istruisce sua figlia nell'arte di ottenere le attenzioni di Enlil. "}
{"id": "2130373", "revid": "599013", "url": "https://it.wikipedia.org/wiki?curid=2130373", "title": "Jason Collins", "text": "Carriera.\nDopo il periodo universitario trascorso a Stanford, nel 2001 Jason Collins ha iniziato in NBA con i New Jersey Nets, dove ha giocato per sette stagioni, arrivando a disputare le Finali NBA nel 2002 e nel 2003. In seguito ha giocato nei Memphis Grizzlies, Minnesota Timberwolves, Atlanta Hawks, Boston Celtics, Washington Wizards e Brooklyn Nets\nIn 12 stagioni tra i professionisti ha mantenuto la media di 3,6 punti e 3,8 rimbalzi a partita in 20,7 minuti di utilizzo sul campo.\nVita privata.\nIl 29 aprile 2013 attraverso un articolo pubblicato su \"Sports Illustrated\" ha dichiarato la propria omosessualit\u00e0 e da allora \u00e8 considerato come il secondo atleta della NBA a fare pubblicamente \"coming out\". Prima di lui ci fu John Amaechi nel 2007 (che tuttavia si era ritirato nel 2003). Tra gli altri sport americani ci fu Glenn Burke, giocatore di baseball che nel 1976 firm\u00f2 il suo primo contratto con le Major League, non nascose a nessuno la sua omosessualit\u00e0, tuttavia la stampa dell'epoca non diede spazio alla questione."}
{"id": "2130379", "revid": "300067", "url": "https://it.wikipedia.org/wiki?curid=2130379", "title": "Ryan Bowen", "text": ""}
{"id": "2130381", "revid": "74801", "url": "https://it.wikipedia.org/wiki?curid=2130381", "title": "Frances Alda", "text": "Ebbe grande fama come cantante d'opera durante i primi tre decenni del XX secolo, per le sue doti vocali e per la sua personalit\u00e0.\nBiografia.\nNacque a Christchurch, la maggiore citt\u00e0 dell'Isola del Sud, in Nuova Zelanda, in una famiglia di musicisti; crebbe poi a Melbourne in Australia, dove cominci\u00f2 a cantare le opere leggere di Gilbert e Sullivan.\nAll'et\u00e0 di 22 anni si reca in Europa per proseguire i regolari studi musicali e prosegue l\u00ec la sua carriera di cantante di livello internazionale.\nDopo aver ricevuto lezioni dalla famosa Maestra Mathilde Marchesi a Parigi, debutta all'Opera-Comique nel 1904 nella \"Manon\" di Jules Massenet.\nSi esib\u00ec poi al La Monnaie/De Munt di Bruxelles come Marguerite in \"La damnation de Faust\", alla Royal Opera House (Covent Garden), di Londra nel 1906 ed alla Scala di Milano, durante le stagioni 1906-1908. \nNel 1910 sposa il direttore della Scala, Giulio Gatti Casazza.\nPoich\u00e9 il marito era diventato direttore del teatro Metropolitan Opera di New York nel 1908, l\u00ec Alda continuo la propria carriera dal mese di dicembre debuttando come Gilda in Rigoletto con Pasquale Amato, Enrico Caruso e Louise Homer e con acclamate interpretazioni in numerose opere come \"Martha\", \"Manon Lescaut\", \"Otello\", \"Faust\", \"Mefistofele\" e \"La boh\u00e8me\" fino al 1929 arrivando a 369 recite.\nIn questo periodo incise per la Victor Talking Machine Company.\nAlda recit\u00f2 anche i ruoli principali in \"Madeleine\" di Victor Herbert, \"Le notti di Cleopatra\" di Henry Hadley.\nTorn\u00f2 in Nuova Zelanda nel 1927; si separ\u00f2 da Gatti Casazza l'anno seguente e poi divorzi\u00f2.\nNel 1929 abbandon\u00f2 le scene ma continu\u00f2 a tenere concerti, a fare trasmissioni radiofoniche. \nNella sua aspra autobiografia, intitolata \"Men, Women, &amp; Tenors\" mette in luce il proprio temperamento forte, fiero e tenace. \nSi rispos\u00f2 in America nel 1941 e continu\u00f2 a lavorare intensamente anche negli ultimi anni della sua vita.\nMor\u00ec di infarto a Venezia all'et\u00e0 di 73 anni."}
{"id": "2130385", "revid": "287204", "url": "https://it.wikipedia.org/wiki?curid=2130385", "title": "Melvin Ely", "text": "Premi e riconoscimenti.\nSan Antonio Spurs: 2007"}
{"id": "2130386", "revid": "767487", "url": "https://it.wikipedia.org/wiki?curid=2130386", "title": "Mart\u00edn Morel", "text": "Carriera.\n\u00c8 emerso nel calcio professionistico all'et\u00e0 di 25 anni.\nDa ragazzino, incominci\u00f2 a giocare per la squadra locale Sportivo Las Parejas, per poi trasferirsi al Tigre nel 2006. Nella sua prima stagione aiut\u00f2 il club a guadagnare la promozione nella prima divisione argentina. Morel non era titolare nella prima squadra: in sette apparizioni segn\u00f2 tre gol. Il 12 giugno 2010 viene ufficializzato il suo passaggio in prestito per un anno con diritto di riscatto ai colombiani del Deportivo Cali. Gioca poi nell'Universitario de Deportes in Per\u00f9."}
{"id": "2130390", "revid": "84184", "url": "https://it.wikipedia.org/wiki?curid=2130390", "title": "Personaggi di Kenshin - Samurai vagabondo", "text": "Questa \u00e8 la lista dei personaggi del manga e dell'anime di \"Kenshin - Samurai vagabondo\", ideata da Nobuhiro Watsuki.\nProtagonisti.\nKaoru Kamiya.\n\u00c8 la protagonista femminile del manga. Maestra di \"kendo\", si innamora all'istante di Kenshin.\nAntagonisti.\nKihei e Gohei Hiruma.\nDue fratelli che all'inizio del manga cercano di derubare l'ignara Kaoru e ingaggiano Sanosuke per sconfiggere Kenshin.\nKanry\u016b Takeda.\nUn industriale giapponese che smercia oppio. Con l'aiuto di Megumi Takani e degli Oniwabanshu di Aoshi, diventa un uomo molto potente. Viene arrestato dopo che ha ucciso i sottoposti di Shinomori.\nRaij\u016bta Isurugi.\nMaestro di spada corpulento e apparentemente molto forte. Sfrutta le ricchezze di un giovane benestante per mettere su un esercito che ribalti il governo.\nSaga di Shishio.\nYumi Komagata.\nLa fidanzata di Shishio. \u00c8 talmente devota a lui che si lascia ammazzare pur di dargli un vantaggio nei confronti di Kenshin.\nS\u014djir\u014d Seta.\nIl pi\u00f9 forte delle Dieci Spade. Fedelissimo di Shishio, affronta due volte Kenshin, ma alla fine si rende conto che a sbagliare non \u00e8 il samurai vagabondo, bens\u00ec il suo capo.\nAnji Y\u016bky\u016bzan.\nAnji \u00e8 il colui che ha insegnato il \"Doppio colpo\" a Sanosuke. \u00c8 un ex monaco buddista, passato dalla parte dei \"cattivi\" a causa di una vicenda legata alla sua giovinezza.\nH\u014dji Sadojima.\nIl consigliere di Shishio. Dopo la dipartita del capo, anche lui si toglie la vita.\nKamatari Honj\u014d.\nGuerriero androgino, dall'aspetto e dai comportamenti prettamente femminili. Utilizza una grossa falce come arma.\nHenya Kariwa.\n\u00c8 il primo vero avversario di Yahiko. Si libra in volo utilizzando della dinamite.\nIwanb\u014d.\nUn grassone che sembra essere tanto forte quanto tonto. In seguito si rivela essere un seguace di Enishi.\nSaizuchi.\nUn vecchietto famoso pi\u00f9 per la sua abilit\u00e0 di mediatore loquace piuttosto che come guerriero. Si avvale dell'aiuto di Fuji.\nFuji.\nIl gigante del \"Juppongatana\". Viene affrontato e sconfitto da Seijuro Hiko.\nSaga del Jinchu.\nGein.\nGein \u00e8 colui che assunse le sembianze di Iwambo. Si tratta di un guerriero che usa le marionette per combattere, risultando inattaccabile e allo stesso tempo devastante. \u00c8 lui a trarre in inganno tutti creando una sosia di Kaoru.\nHy\u014dgo Kujiranami.\nUn omaccione che ha un solo braccio, poich\u00e9 anni prima Kenshin gliel'aveva tagliato. Ora utilizza un cannone al posto del braccio.\nBanjin Inui.\n\u00c8 uno degli studenti di Tatsumi, il ninja che tent\u00f2 di uccidere l'assassino Battosai. Per vendicare la morte del maestro vuole ammazzare Kenshin, ma a sbarrargli la strada ci pensa Sanosuke.\nHy\u014dko Otowa.\nUn altro combattente androgino, dall'aspetto di una drag queen. Utilizza tecniche particolari e molte volte velenosi. Viene sconfitto da Yahiko.\nMumy\u014di Yatsume.\nUn membro di una famiglia la cui stirpe \u00e8 stata allenata affinch\u00e9 gli arti del corpo crescessero pi\u00f9 lunghi del normale, in modo da avere un vantaggio sugli avversari durante i combattimenti.\nHu Heishin.\nTrafficante d'armi di origine cinese, \u00e8 il numero due dell'organizzazione di Enishi. Nutre dei dubbi verso le azioni del suo capo e tenta in ogni modo di impartigli una lezione, tentando di uccidere Kenshin e privando quindi Enishi della sua vendetta. Heishi viene costantemente scortato da quattro corpulente guardie del corpo, da lui chiamati Sushin. Alla fine della storia, viene malmenato da Enishi, mentre cercava di uccidere Kaoru, e viene successivamente arrestato da Saito.\nSushin.\nSono le quattro guardie del corpo di Heishin: sono quattro gemelli di corporatura massiccia e con sempre la medesima espressione in volto, distinguibili unicamente da alcuni tatuaggi sulle loro teste. Sono in possesso di abilit\u00e0 fisiche sovraumane e combattono contro gli amici di Kenshin. A differenza dei protagonisti della saga, lottano unicamente per soddisfazione personale. I loro nomi sono rispettivamente\n\u00c8 il primo dei Sushin a scendere in campo, si distingue per il tatuaggio del Kanji \"Seiryu\" in mezzo alla fronte e delle scaglie di drago sulle tempie. Utilizza in combattimento un'enorme alabarda e si definisce come il pi\u00f9 bravo nel comprendere le tecniche dell'avversario. Combatte con Saito, mettendolo in difficolt\u00e0 per la prima parte dello scontro, ma viene alla fine sconfitto dal Gatotsu dello Shinsengumi.\n\u00c8 riconoscibile dal kanji \"Suzaku\" scritto in fronte e da un paio di ali tatuate sulle tempie. Come arma usa due spade gemelle e \ncombatte riproducendo le tecniche del suo avversario. Combatte con Aoshi, riproducendo fedelmente tutte le sue tecniche, ma alla fine Aoshi lo sconfigge utilizzando il Kempo.\nTerzo Sushin a scendere in campo, si riconosce per il kanji \"Byakko\" sulla fronte e delle strisce tigrate sulle tempie. \u00c8 il migliore dei quattro sul confronto ravvicinato e porta due enormi bracciali borchiati ai polsi; solitamente combatte a mani nude, ma in caso di necessit\u00e0 pu\u00f2 aprire i suoi bracciali e trasformarli in dei micidiali pugni di ferro. Affronta in combattimento Sanosuke, e riesce in un primo momento a colpirlo ripetutamente, ma viene infine sconfitto da un poderoso Doppio Colpo.\nUltimo dei Sushin a combattere, \u00e8 identificabile dal kanji \"Gembu\" sulla fronte e da due gusci di tartaruga tatuati sulle tempie.\n\u00c8 il pi\u00f9 prudente dei suoi fratelli, e lotta usando un bastone snodabile in sei sezioni. \u00c8 l'avversario di Yahiko. Mette in seria difficolt\u00e0 l'allievo della scuola Kamiya Kassin, ma la sua eccessiva prudenza lo penalizza e gli fa perdere lo scontro.\nI nomi dei Sushin sono ispirati alle Quattro Divinit\u00e0 del Giappone.\nGli Yaminobu.\nGli assassini che attentarono alla vita di Kenshin, traendolo in inganno grazie a Tomoe.\nMurakami.\nIl primo degli Yaminabu ad affrontare Kenshin con una doppia katana.\nNakaj\u014d.\nIl miglior amico di Hyoko Otowa. Viene sconfitto da Kenshin e per sopperire a ci\u00f2 si toglie la vita con un'esplosione che fa perdere temporaneamente l'udito a Kenshin.\nSumita.\nAttacca Battosai insieme a Mumyoi con un'ascia. Anch'egli si toglie la vita per arrecare un danno a Kenshin.\nTatsumi.\nUn uomo muscoloso e forte che affronta per ultimo Kenshin e che per poco non riesce ad ucciderlo. Il samurai riesce a sconfiggerlo solo grazie all'aiuto di Tomoe, la quale per\u00f2 perde la vita.\nAltri Personaggi.\nTae Sekihara.\nLa proprietaria del ristorante Akabeko.\nTsubame Sanj\u014d.\nLa cameriera dell'Akabeko. Si fidanza con Yahiko.\nUramura.\nIl commissario di polizia di Tokyo.\nVecchietto.\nUn anziano uomo che girovaga tra i vari Rakunin Mura, cio\u00e8 i rifugi per barboni. Dona preziosi aiuti morali a Kenshin e alla fine si rivela essere il padre di Enishi e Tomoe.\nOniwabansh\u016b.\nGli Oniwaban sono i protettori del castello di Edo. Vengono tutti uccisi da Kanryu Takeda.\nMisao Makimachi.\nLa nipote di Okina. Prova oltre che amore, una incommensurabile ammirazione nei confronti di Aoshi.\nOkina.\nLo stereotipo del personaggio anziano nei manga. Amante del gioco e delle belle donne, si rivela essere anche un ottimo combattente.\nHan'nya.\nIl pi\u00f9 forte degli Oniwaban. Combatte utilizzando il kenp\u014d, e possiede delle lame nascoste, simili ad artigli nei guanti (\u00e8 ispirato a Wolverine). Porta una maschera da demone del teatro No, che nasconde il volto sfigurato; \u00e8 il pi\u00f9 devoto ad Aoshi. Viene prima sconfitto da Kenshin, e poi sacrifica la sua vita per permenttergli di sconfiggere Kanryu.\nHyottoko.\nUn gigante con una pancia molto prominente. Hyottoko \u00e8 un esperto di tecniche incendiarie, e combatte sputando fuoco, tramite un otre di olio che porta nello stomaco, incendiato grazie ai suoi denti fatti di pietra focaia; ha anche una forza sovrumana. Cerca, insieme a Beshimi e ad Hanya di riprendere Meguimi dalla palestra Kamiya, ma viene sconfitto da Sanosuke. Si riprende per lo scontro finale, e cerca di fermanre Kanyu, ma viene ucciso.\nShikij\u014d.\nFisicamente \u00e8 il pi\u00f9 robusto e forte degli Oniwaban. Prima rivela di essere stato una spia di Satstuma, ma viene sconfitto da Aoshi, che gli propone di entrare negli Oniwaban. Il suo corpo \u00e8 pieno di cicatrici, tanto che Sanosuke lo definisce \"straccio rappezzato\". Combatte usando un'enorme sfera d'acciaio legata ad una catena, ed ha i muscoli rinforzati con una medicina segreta. Viene affrontato da Sanosuke, di cui Shikijo riconosce le abilit\u00e0 ed invita a entrare negli Oniwaban, prima di venire sconfitto. In seguito accorre in aiuto di Aoshi ed \u00e8 il primo a sacrificarsi per proteggere il suo capo dalla furia del gatling di Kanryu.\nBeshimi.\nBeshimi \u00e8 il pi\u00f9 piccolo e debole degli Oniwaban, e per questo combatte dalla distanza, usando degli hyo, piccoli proiettili spiralati di forma conica, che lancia schioccando le dita. Il suo fisico \u00e8 molto magro, ha una testa grande e gli occhi da rettile. Beshimi era incaricato della sorveglianza di Megumi, ma quando cerca di catturala dopo che lei era fuggita, viene sconfitto da Kenshin, che gli rompe il naso. Mandato da Aoshi per riprenderla, assiste alla sconfitta di Hyottoko per mano di Sanosuke, e decide di uccidere Megumi, che viene salvata da Yahiko; qui scopriamo che i suoi hyo sono avvelenati. Interviene insieme a Hyottoko nella battaglia finale contro Kanryu e tenta un attacco a sorpresa contro di lui, ma viene falciato dal gatling prima di poter lanciare il suo colpo, e muore davanti ad Aoshi."}
{"id": "2130395", "revid": "78480", "url": "https://it.wikipedia.org/wiki?curid=2130395", "title": "Palmaiola", "text": ""}
{"id": "2130398", "revid": "110157", "url": "https://it.wikipedia.org/wiki?curid=2130398", "title": "Calura", "text": "Calura \u00e8 l'ottavo album registrato in studio del gruppo musicale Agricantus.\nIl disco comprende brani inediti e altri che sono la versione remixata da Keir &amp; Matthew e da Dj Rocca di brani precedenti.\nTesti e musiche sono degli Agricantus."}
{"id": "2130404", "revid": "287204", "url": "https://it.wikipedia.org/wiki?curid=2130404", "title": "Provincia di Purus", "text": ""}
{"id": "2130405", "revid": "135224", "url": "https://it.wikipedia.org/wiki?curid=2130405", "title": "Repubblica ceca", "text": ""}
{"id": "2130408", "revid": "49022", "url": "https://it.wikipedia.org/wiki?curid=2130408", "title": "Procuratori imperiali", "text": ""}
{"id": "2130409", "revid": "125904422", "url": "https://it.wikipedia.org/wiki?curid=2130409", "title": "Royal Ivey", "text": "Carriera.\nDopo aver frequentato il college all'Universit\u00e0 del Texas a Austin, \u00e8 stato scelto al secondo giro del Draft NBA 2004 dagli Atlanta Hawks.\nTrascorsi tre anni ad Atlanta firma un contratto annuale con i Milwaukee Bucks, squadra con cui gioca la stagione 2007-08.\nAlla fine della stagione passa ai Philadelphia 76ers, dove realizza il suo career-high di punteggio contro i New Jersey Nets, mettendo a referto 19 punti. Nel giugno 2009 decide di non avvalersi dell'opzione contrattuale che gli avrebbe garantito un secondo anno a Filadelfia, e diventa free-agent, anche se nell'agosto dello stesso anno far\u00e0 ritorno alla franchigia dove rester\u00e0 circa 6 mesi prima di lasciarla per far ritorno a Milwaukee in un affare che porta lui e Primo\u017e Brezec ai Bucks e Jodie Meeks con Francisco Elson ai 76ers.\nIl 21 luglio 2010 firma un contratto biennale con gli Oklahoma City Thunder, squadra con cui raggiunge la finale dei playoffs 2012, vinta poi dai Miami Heat per 4-1.\nNel 2012 fa ritorno ai Philadelphia 76ers, con cui disputa tutta la stagione.\nStatistiche.\n\"Statistiche aggiornate al 3 maggio 2013\""}
{"id": "2130414", "revid": "125411597", "url": "https://it.wikipedia.org/wiki?curid=2130414", "title": "Renaldo Balkman", "text": ""}
{"id": "2130415", "revid": "170423", "url": "https://it.wikipedia.org/wiki?curid=2130415", "title": "Mardy Collins", "text": ""}
{"id": "2130418", "revid": "300067", "url": "https://it.wikipedia.org/wiki?curid=2130418", "title": "Corey Brewer (1986)", "text": ""}
{"id": "2130421", "revid": "466539", "url": "https://it.wikipedia.org/wiki?curid=2130421", "title": "Charles Bernard Desormes", "text": "Biografia.\nDopo aver frequentato le scuole a Parigi nel 1794, diventa amico e collaboratore di Nicolas Cl\u00e9ment (1779-1841). Insieme riescono a determinare la composizione del monossido di carbonio (CO) durante gli anni 1801-1802. Inizi\u00f2 una collaborazione scientifica con la scuola che duro diversi anni. Eletto nel 1848 all'assemblea nazionale, era schierato con i repubblicani. Divenne anche corrispondente dell'accademia delle scienze nel 1819.\nOpere.\nFra le sue opere le pi\u00f9 importanti sono:"}
{"id": "2130422", "revid": "19933", "url": "https://it.wikipedia.org/wiki?curid=2130422", "title": "Acamapichtli", "text": ""}
{"id": "2130425", "revid": "767487", "url": "https://it.wikipedia.org/wiki?curid=2130425", "title": "Juan Dixon", "text": "Nel luglio 2010 viene squalificato dalla FIBA per un anno dopo essere risultato positivo al nandrolone mentre giocava con l'ARIS Salonicco."}
{"id": "2130431", "revid": "767487", "url": "https://it.wikipedia.org/wiki?curid=2130431", "title": "Sean Williams (cestista)", "text": "Nell'aprile 2015 viene squalificato dalla Federazione turca per tre mesi perch\u00e9 positivo al THC.\n\u00c8 il fratello di Myles Garrett, prima scelta assoluta del Draft NFL 2017, in forza ai Cleveland Browns."}
{"id": "2130442", "revid": "767487", "url": "https://it.wikipedia.org/wiki?curid=2130442", "title": "Nicolas Cl\u00e9ment", "text": "Biografia.\nDi origine modesta, Cl\u00e9ment studi\u00f2 diritto a Digione e concluse i suoi studi a Parigi. Famoso per essere stato amico e collaboratore di Charles Desormes (dal 1801), i due chimici insieme sono coloro che hanno dato il via all'esperimento denominato \"Cl\u00e9ment-Desormes\", e sono stati fautori di numerosi esperimenti sulla fabbricazione dell'acido solforico, e quelli relativi alla distillazione dell'acqua di mare.\nMatrimonio.\nCl\u00e9ment spos\u00f2 la figlia di Charles Desormes e cambi\u00f2 il proprio nome in Cl\u00e9ment-Desormes."}
{"id": "2130451", "revid": "2184448", "url": "https://it.wikipedia.org/wiki?curid=2130451", "title": "Isole della Lealt\u00e0", "text": "Le Isole della Lealt\u00e0 (\"\u00celes Loyaut\u00e9\" in francese, \"Loyalty Islands\" in inglese, \"Loyalitas Kepunahoa\" in canaco) sono un arcipelago dell'oceano Pacifico sudoccidentale, situato di fronte alla costa orientale della Nuova Caledonia. Ne fanno parte le isole di Mar\u00e9, Lifou, Ouv\u00e9a, Tiga, Mouli e Faiava.\nAmministrativamente appartenenti alla Francia, sono una delle tre province del Dipartimento d'oltremare della Nuova Caledonia e comprende i comuni di Lifou, Ouv\u00e9a e Mar\u00e9."}
{"id": "2130453", "revid": "21880", "url": "https://it.wikipedia.org/wiki?curid=2130453", "title": "Isole Loyalty", "text": ""}
{"id": "2130457", "revid": "21880", "url": "https://it.wikipedia.org/wiki?curid=2130457", "title": "Loyalty Islands", "text": ""}
{"id": "2130459", "revid": "204012", "url": "https://it.wikipedia.org/wiki?curid=2130459", "title": "Charles Desormes", "text": ""}
{"id": "2130463", "revid": "767487", "url": "https://it.wikipedia.org/wiki?curid=2130463", "title": "Burhinus bistriatus", "text": "L'occhione bistriato (Burhinus bistriatus, Wagler 1829), \u00e8 un uccello della famiglia dei Burhinidae.\nDescrizione.\nL'occhione bistriato \u00e8 un uccello di medio-grandi dimensioni, lungo 46\u201350\u00a0cm e del peso di 780-785g. Ha un piumaggio mimetico, bruno grigio sul dorso, marroncino su collo e petto e biancastro sul ventre. Sulla testa sono visibili le due sopracciglia bianche e le due strisce nere sopra esse (da cui il nome \"bistriato\"), che terminano quasi sulla nuca. Il sottoala \u00e8 bianco con l'estremit\u00e0 dei bordi nera, mentre la parte superiore \u00e8 del colore del dorso ma con in pi\u00f9 una macchia bianca. Ha grandi occhi gialli, lunghe zampe grigio-verdi e un robusto becco giallo-nero.\nDistribuzione e habitat.\nQuesto uccello \u00e8 visibile in Centro e Sud America, dal Messico meridionale alla Colombia, al Venezuela e fino al Brasile settentrionale. \u00c8 presente anche su Hispaniola, su Trinidad e Tobago e su altre isole dei Caraibi. \u00c8 invece di passo negli Stati Uniti, su Barbados e Cura\u00e7ao. \nAbita praterie, savane e altri ambienti aperti e aridi.\nBiologia.\nL'occhione bistriato ha abitudini notturne e crepuscolari. Il suo \u00e8 un volo battente, tuttavia evita di volare affidandosi all'accovacciamento e alle sue capacit\u00e0 mimetiche per sfuggire ai pericoli. Solo di notte, emette un verso simile ad un acuto e ripetuto \"Chii\".\nAlimentazione.\nL'occhione bistriato si nutre di grossi insetti, altri invertebrati e piccoli vertebrati (roditori, rettili, etc). Per la sua utilit\u00e0 nel controllo degli insetti, viene anche semi-addomesticato.\nRiproduzione.\nQuesta specie utilizza come nido piccole fosse spoglie, in cui la femmina depone due uova bruno-olivastre. Entrambi i genitori si occupano della cova che dura 25-27 giorni. I pulcini, che differiscono dagli adulti per la nuca biancastra e un dorso un po' pi\u00f9 scuro, sono molto precoci e in grado di lasciare il nido nelle due settimane successive alla nascita.\nSistematica.\nL'occhione ha cinque sottospecie:"}
{"id": "2130466", "revid": "22229", "url": "https://it.wikipedia.org/wiki?curid=2130466", "title": "Legge 194", "text": ""}
{"id": "2130467", "revid": "123734371", "url": "https://it.wikipedia.org/wiki?curid=2130467", "title": "John Bennet Lawes", "text": " \nBiografia.\nNato in una piccola cittadina vicino a St Albans, era l'unico figlio del proprietario di un terreno agricolo di pi\u00f9 di 4 km\u00b2 e di altri possedimenti. Studi\u00f2 al college \"Eton\" e \"Brasenose\" ad Oxford. Dimostr\u00f2 dal 1832 il suo interesse per le piante mediche. Cinque anni dopo iniziarono i suoi esperimenti che lo portarono all'inizio dell'industria dei fertilizzanti chimici, grazie anche al brevetto del 1842 che aveva registrato (superfosfato di calcio) e al rapporto lavorativo stretto con Joseph Henry Gilbert. \nNel 1854 ricevette un premio dalla Royal Society, nel 1867 gli venne consegnata la medaglia reale e nel 1882 fu insignito del titolo di baronetto."}
{"id": "2130468", "revid": "339392", "url": "https://it.wikipedia.org/wiki?curid=2130468", "title": "Legge 40", "text": ""}
{"id": "2130472", "revid": "767487", "url": "https://it.wikipedia.org/wiki?curid=2130472", "title": "Olimpia di Nicomedia", "text": " \nAgiografia.\nNacque da una ricca e potente famiglia di Costantinopoli, vicina agli ambienti della corte imperiale. Rimase orfana giovanissima e fu affidata dal suo tutore, il prefetto Procopio, a Teodosia, sorella del vescovo Anfilochio di Iconio.\nCrebbe nello studio della Bibbia, facendo penitenze e opere di carit\u00e0.\nA ventiquattro anni spos\u00f2 il prefetto di Costantinopoli, Nebridio, ma questi dopo poco pi\u00f9 di un anno mor\u00ec. Alle proposte dell'imperatore Teodosio I, che voleva farla sposare nuovamente, rispose: \u00abSe il mio re avesse voluto che io vivessi con un uomo, non mi avrebbe tolto il mio primo\u00bb. Per tentare di convincerla, l'imperatore le confisc\u00f2 tutte le propriet\u00e0 e Olimpia visse in povert\u00e0. Teodosio allora, vedendo la sua determinazione, dopo quasi cinque anni gliele restitu\u00ec.\nIl vescovo Nettario (381-397), contrariamente all'usanza, la nomin\u00f2 diaconessa, dignit\u00e0 che allora si dava alle vedove di 60 anni. Olimpia fond\u00f2 nei pressi della chiesa di Santa Sofia un convento che attir\u00f2 molte ricche e nobili giovanette. Collabor\u00f2 con l'arcivescovo Giovanni Crisostomo in molte opere caritative, per\u00f2, quando si scaten\u00f2 la persecuzione contro i seguaci di Giovanni, dovette andare in esilio a Nicomedia dove mor\u00ec.\nCulto.\nIl culto di sant'Olimpia fu molto diffuso nell'antichit\u00e0.\nIl Martirologio romano fissa la memoria liturgica il 25 luglio: \"A Nicomedia in Bitinia, nell'odierna Turchia, transito di santa Olimpiade, vedova: dopo aver perso il marito in ancor giovane et\u00e0, trascorse piamente a Costantinopoli il resto della sua vita tra le donne consacrate a Dio, assistendo i poveri e rimanendo fedele collaboratrice di san Giovanni Crisostomo anche durante il suo esilio\".\nLa Chiesa orientale fissa la memoria liturgica il 24-25-29 luglio."}
{"id": "2130474", "revid": "287204", "url": "https://it.wikipedia.org/wiki?curid=2130474", "title": "Burhinus capensis", "text": "L'occhione del Capo (Burhinus capensis, Lichtenstein 1823), \u00e8 un uccello della famiglia dei Burhinidae.\nSistematica.\nL'occhione ha cinque sottospecie :\nDistribuzione e habitat.\nQuesto uccello vive in Africa, dalla Mauritania e il Sudan, fino al Sudafrica (escluse le isole). \u00c8 presente anche in Oman, Yemen, Emirati Arabi Uniti e Arabia Saudita. \u00c8 di passo in Ruanda e Gambia."}
{"id": "2130477", "revid": "287204", "url": "https://it.wikipedia.org/wiki?curid=2130477", "title": "Clemens Winkler", "text": "Biografia.\nFiglio di un chimico che aveva avuto come insegnante Berzelius, dopo vari anni di studio presso diversi istituti (Freiberg, Dresda e Chemnitz), nel 1857 entra nell'Universit\u00e0 di Freiberg, diventando successivamente professore di chimica analitica.\nFamoso per la sua scoperta datata 1886 del Germanio, l'elemento chimico di numero atomico 32 ricavato grazie a dei lavori effettuati sull'argirodite.\nWinkler fu eletto membro dell'Accademia Reale Svedese delle Scienze nel 1892.\nNel 1893 si trasfer\u00ec ad Amburgo dove spos\u00f2 la sua amica d'infanzia Tanja Braun.\nNel 1902 Winkler si dimise da insegnante e due anni pi\u00f9 tardi mor\u00ec a Dresda di Carcinoma all'et\u00e0 di 66 anni.\nSecondo Brunck, Winkler scrisse poesie, e secondo McCay, il talento di Winkler giungeva anche al saper suonare vari strumenti musicali.\nLa scoperta del Germanio.\nNel 1886 fu consegnato a Winkler un nuovo minerale proveniente dalla miniera Himmelsf\u00fcrst, situata nei pressi di Freiberg. I chimici scoprirono che questo minerale, chiamato in seguito Argirodite, conteneva Argento e Zolfo. Winkler, quando analizz\u00f2 in seguito il minerale, scopr\u00ec che i componenti fino ad allora rinvenuti costituivano il 93-94% circa della sua massa totale, il che lo fece insospettire della presenza di un elemento fino ad allora sconosciuto. Dopo diverse fasi di purificazione chimica, durate diversi mesi, Winkler riusc\u00ec ad isolare questo nuovo elemento, battezzato in seguito Germanio, il 6 febbraio 1886 e pubblic\u00f2 i suoi risultati.\nIl minerale Argirodite, che fu per Winkler il punto di partenza della scoperta del Germanio, ha come formula bruta: Ag8GeS6\nOpere.\nEgli \u00e8 stato anche autore di opere importanti come:"}
{"id": "2130479", "revid": "1522738", "url": "https://it.wikipedia.org/wiki?curid=2130479", "title": "Governo federale di transizione Somalo", "text": ""}
{"id": "2130480", "revid": "287204", "url": "https://it.wikipedia.org/wiki?curid=2130480", "title": "Burhinus grallarius", "text": "L'occhione Willaroo o occhione del bush (Burhinus grallarius, Latham 1802), \u00e8 un uccello della famiglia dei Burhinidae.\nSistematica.\n\"Burhinus grallarius\" non ha sottospecie, \u00e8 monotipico.\nDistribuzione e habitat.\nQuesto uccello vive in Australia, su molte isole al largo delle sue coste, e una piccola popolazione anche sull'isola di Nuova Guinea. In Australia la popolazione \u00e8 in calo a sud e a est della Grande Catena Divisoria."}
{"id": "2130484", "revid": "1573940", "url": "https://it.wikipedia.org/wiki?curid=2130484", "title": "Burhinus senegalensis", "text": "L'occhione del Senegal (Burhinus senegalensis ) \u00e8 un uccello appartenente alla famiglia Burhinidae.\nSistematica.\n\"Burhinus senegalensis\" ha due sottospecie:\nDistribuzione e habitat.\nQuesto uccello vive nell'Africa centrale, nella fascia compresa tra il Sahara e l'equatore, pi\u00f9 precisamente dall'Egitto a nord, all'Angola a sud. \u00c8 di passo in Arabia Saudita."}
{"id": "2130485", "revid": "461306", "url": "https://it.wikipedia.org/wiki?curid=2130485", "title": "Burhinus superciliaris", "text": "L'occhione del Per\u00f9 (Burhinus superciliaris, Tschudi 1843), \u00e8 un uccello della famiglia dei Burhinidae.\nSistematica.\n\"Burhinus superciliaris\" non ha sottospecie, \u00e8 monotipico.\nDistribuzione e habitat.\nQuesto uccello vive in Per\u00f9, Ecuador e Cile."}
{"id": "2130486", "revid": "648716", "url": "https://it.wikipedia.org/wiki?curid=2130486", "title": "Burhinus vermiculatus", "text": "L'occhione vermicolato o occhione acquaiolo (Burhinus vermiculatus, Cabanis 1868), \u00e8 un uccello della famiglia dei Burhinidae.\nSistematica.\n\"Burhinus vermiculatus\" ha due sottospecie:\nDistribuzione e habitat.\nQuesto uccello vive nell'Africa centro-meridionale, dal Niger fino al Sudafrica."}
{"id": "2130494", "revid": "1573940", "url": "https://it.wikipedia.org/wiki?curid=2130494", "title": "Esacus magnirostris", "text": "L'occhione maggiore australiano (Esacus magnirostris ()) \u00e8 un uccello della famiglia Burhinidae.\nDistribuzione e habitat.\nQuesto uccello vive in Australia, Malaysia, Indonesia, Filippine, sulle Isole Andamane, sull'Arcipelago di Mergui (Myanmar), sulle isole della Thailandia, in Papua Nuova Guinea, Nuova Caledonia, sulle Isole Salomone e su Vanuatu. Su Vanuatu, Sumatra e Nuova Caledonia \u00e8 molto raro."}
{"id": "2130495", "revid": "135491", "url": "https://it.wikipedia.org/wiki?curid=2130495", "title": "Wallace e Gromit - Una fantastica gita", "text": ""}
{"id": "2130496", "revid": "135491", "url": "https://it.wikipedia.org/wiki?curid=2130496", "title": "Wallace e Gromit - I pantaloni sbagliati", "text": ""}
{"id": "2130497", "revid": "767487", "url": "https://it.wikipedia.org/wiki?curid=2130497", "title": "Una tosatura perfetta", "text": "Una tosatura perfetta (\"A Close Shave\") \u00e8 un cortometraggio di animazione in claymation del 1995 diretto da Nick Park e prodotto dalla Aardman Animations, vincitore del Premio Oscar per il miglior cortometraggio d'animazione.\n\u00c8 il terzo film dedicato ai personaggi di Wallace e Gromit, segue \"I pantaloni sbagliati\" del 1993 e precede il lungometraggio \"\" del 2005. Il film introduce il personaggio della pecora Shaun.\nTrama.\nWallace e Gromit gestiscono un'attivit\u00e0 che pulisce le vetrine dei negozi. Mentre puliscono i vetri di un negozio di lana, Wallace viene scoperto dalla proprietaria Wendolene Ramsbottom. Quest'ultima gli dice di aver ereditato il negozio dal defunto padre e di possedere il suo cane Preston che rasa le pecore per rifornire il negozio. Wallace scopre che una delle pecore \u00e8 fuggita a casa sua cos\u00ec la prende, la mette sulla macchina Wash'n'Go e la chiama Shaun (\"Bianca\" nella versione italiana). Preston lo spia di nascosto e ruba i suoi progetti. Wallace va cos\u00ec a casa di Wendolene per indagare mentre Preston fa arrestare Gromit con l'accusa di macellazione di pecore. Di nottetempo per\u00f2 Wallace e le pecore salvano il cane. Arrivano poi Wendolene e Preston e quest'ultimo imprigiona la padrona con le pecore nel furgone con l'intenzione di trasformarle in cibo per cani. Subito Wallace e Gromit inseguono il cane a bordo della loro moto. Quando per\u00f2 essa si stacca la parte con Gromit sta per urtare contro uno scoglio ma il cane attiva la modalit\u00e0 aereo e arriva alla fabbrica di Preston. Subito poi quest'ultimo carica lui e Wallace nel lavabo assieme a Wendolene e le pecore ma Shaun spinge il cane stesso nel lavabo trasformandolo in cibo per cani di metallo. Wendolene rivela cos\u00ec che Preston \u00e8 in realt\u00e0 un robot che \u00e8 \"risultato malvagio\" e cos\u00ec Wallace lo trasforma in un innocuo cane telecomandato. Il giorno dopo Wendolene va a fare visita ai due pulitori di vetri affermando di essere allergica al formaggio.\nDistribuzione italiana.\nSuccessivamente all'uscita nei cinema del primo lungometraggio della Aardman, \"Galline in fuga\" (2000), i tre cortometraggi con protagonisti Wallace e Gromit sono stati distribuiti in VHS e DVD con il titolo \"Le incredibili avventure di Wallace &amp; Gromit\"."}
{"id": "2130499", "revid": "135491", "url": "https://it.wikipedia.org/wiki?curid=2130499", "title": "Wallace e Gromit - Una tosatura perfetta", "text": ""}
{"id": "2130504", "revid": "1573940", "url": "https://it.wikipedia.org/wiki?curid=2130504", "title": "Esacus recurvirostris", "text": "L'occhione maggiore indiano (Esacus recurvirostris ()) \u00e8 un uccello della famiglia Burhinidae.\nDistribuzione e habitat.\nQuesto uccello vive nell'Asia meridionale, dall'Iran al Vietnam, Bangladesh, Cina, Nepal e Sri Lanka."}
{"id": "2130505", "revid": "287204", "url": "https://it.wikipedia.org/wiki?curid=2130505", "title": "Gazzaniga (disambigua)", "text": ""}
{"id": "2130506", "revid": "287204", "url": "https://it.wikipedia.org/wiki?curid=2130506", "title": "Emanville", "text": ""}
{"id": "2130507", "revid": "287204", "url": "https://it.wikipedia.org/wiki?curid=2130507", "title": "Chionis albus", "text": "Il chione bianco (Chionis albus, Gmelin 1789), \u00e8 un uccello della famiglia dei Chionidae.\nDescrizione.\n\"Lunghezza\" : 35 cm circa\n\"Covata\" : 2-4 uova\n\"Durata dell'incubazione\": 30 giorni circa. I piccoli lasciano il nido due settimane dopo la nascita.\nSistematica.\n\"Chionis albus\" non ha sottospecie, \u00e8 monotipico.\nDistribuzione e habitat.\nQuesto uccello nidifica nella Penisola Antartica, sulle Shetland Australi, sulle Isole Orcadi Meridionali, nella Georgia del Sud e probabilmente anche sulle Sandwich Australi dove per\u00f2 la nidificazione non ha conferme. Migra a nord fino alla Terra del Fuoco, in Patagonia e sulle Isole Falkland. Alcuni esemplari si spingono anche pi\u00f9 a nord, in Uruguay, nel Brasile meridionale e sull'Isola di Sant'Elena."}
{"id": "2130509", "revid": "287204", "url": "https://it.wikipedia.org/wiki?curid=2130509", "title": "Chionis minor", "text": "Il chione minore (Chionis minor, Hartlaub 1841), \u00e8 un uccello della famiglia dei Chionidae.\nSistematica.\n\"Chionis minor\" ha quattro sottospecie:\nDistribuzione e habitat.\nQuesto uccello nidifica sulle isole dell'estremo sud dell'Oceano Indiano: sulle Isole del Principe Edoardo (\"C. m. marionensis\"), sulle Isole Crozet (\"C. m. crozettensis\"), sulle Isole Kerguelen (\"C. m. minor\") e sulle Isole Heard e McDonald (\"C. m. nasicornis\")."}
{"id": "2130526", "revid": "339392", "url": "https://it.wikipedia.org/wiki?curid=2130526", "title": "Esposizione Internazionale del Sempione", "text": ""}
{"id": "2130528", "revid": "1318658", "url": "https://it.wikipedia.org/wiki?curid=2130528", "title": "Andrea Bruno", "text": "Biografia.\nLaureato il 31 luglio 1956 presso la Facolt\u00e0 di Architettura del Politecnico di Torino con votazione di 90/110 discutendo una tesi sul recupero e la ricostruzione del centro storico di Savona, inizi\u00f2 la sua attivit\u00e0 professionale nella Soprintendenza per i Beni Ambientali e Architettonici del Piemonte, per poi dedicarsi all'attivit\u00e0 progettuale e di didattica universitaria.\nPresso il Politecnico di Torino \u00e8 stato assistente volontario dal 1959 al 1971 (prima di \"Elementi di architettura e rilievo dei monumenti II\", poi di \"Restauro dei monumenti\"), assistente incaricato tra il 1971 e il '72 e assistente ordinario a partire dal 1972 (di \"Restauro dei monumenti\"); ottenuta la libera docenza in Restauro dei monumenti nel 1971 (confermata nel 1977) \u00e8 stato professore incaricato di \"Disegno e rilievo\" dal 1973-74 al 1975-76, professore incaricato dal 1976-77 e associato dal 1980 al 1990 di \"Restauro dei monumenti\". Nel 1991 si \u00e8 trasferito al Politecnico di Milano dove ha insegnato \"Restauro architettonico\", come professore associato fino al 2001 (anno del pensionamento) e poi come professore a contratto fino al 2010.\nNel 1974 ha progettato l'Ambasciata d'Italia in Afghanistan.\nDal 1974 \u00e8 Consulente UNESCO per il restauro e la conservazione del patrimonio artistico e culturale, incarico che lo ha portato a partecipare a numerose missioni ufficiali, specialmente in Medio Oriente e nel Nord-Africa.\nTra i suoi progetti pi\u00f9 noti figurano il Centre d'art contemporain du Mouvement et de la Voix, Les Brigittines, a Bruxelles, il Mus\u00e9e de l'eau a Pont-en-Royans in Francia, il Castello di Lichtenberg in Alsazia, il Mus\u00e9e d'art et d'histoire Romain Rolland a Clamecy, il Conservatoire national des arts et m\u00e9tiers a Parigi, la cittadella universitaria di Fort Vauban a N\u00eemes, il Mus\u00e9e de la Corse a Corte, la sistemazione della zona archeologica di Tarragona.\nIn Italia si \u00e8 occupato del restauro e dell'allestimento di importanti istituzioni culturali piemontesi, quali il Museo del Risorgimento di Torino a Palazzo Carignano, il Museo d'Arte Contemporanea del castello di Rivoli e - l'intervento pi\u00f9 recente - il MAO - Museo d'Arte Orientale di Torino, a Palazzo Mazzonis.\nHa inoltre esplicato attivit\u00e0 didattica: \u00e8 stato infatti Presidente del Centre d'Etudes pour la Conservation du Patrimoine Architectural et Urbain della Katholieke Universiteit di Lovanio, nonch\u00e9 docente di Restauro architettonico presso il Politecnico di Torino e il Politecnico di Milano, ed ha infine insegnato all'ICCROM (International Centre for the Study of the Preservation and Restoration of the Cultural Property) di Roma.\nDal 2002 \u00e8 Consigliere per la Divisione culturale dell'UNESCO per l'Afghanistan.\nRelatore in convegni e conferenze, partecipa inoltre come esperto in giurie di concorsi nazionali e internazionali.\nCollegamenti esterni.\nArchivio Andrea Bruno \u00e8 fondo conservato presso l'Archivio Progetti dell'Universit\u00e0 Iuav di Venezia."}
{"id": "2130529", "revid": "52953", "url": "https://it.wikipedia.org/wiki?curid=2130529", "title": "Dendrogramma", "text": "Il dendrogramma \u00e8 un albero (grafo) utilizzato per visualizzare la somiglianza nel processo di \u201craggruppamento\u201d. \nNelle tecniche di clustering, il dendrogramma viene utilizzato per fornire una rappresentazione grafica del processo di raggruppamento delle istanze (o unit\u00e0 statistiche, o \"records\", o elementi dell'insieme), che esprime:\nLa scelta del livello gerarchico (del valore dell'asse \"y\") definisce la partizione rappresentativa del processo di aggregazione."}
{"id": "2130530", "revid": "729019", "url": "https://it.wikipedia.org/wiki?curid=2130530", "title": "Sarigan", "text": "Sarigan \u00e8 un'isola vulcanica dell'oceano Pacifico dell'arcipelago delle Isole Marianne.\nL'isola ha una superficie di 4.966\u00a0km\u00b2, ed \u00e8 disabitata a causa dell'elevata attivit\u00e0 vulcanica. Amministrativamente appartiene alla municipalit\u00e0 Isole Settentrionali delle Isole Marianne Settentrionali.\nDal 1900 al 1945 l'isola \u00e8 stata utilizzata per la produzione di copra.\nL'isola \u00e8 ricoperta da una fitta vegetazione, e dal 1990 \u00e8 diventata una riserva naturale per la ripopolazione della fauna."}
{"id": "2130531", "revid": "318966", "url": "https://it.wikipedia.org/wiki?curid=2130531", "title": "Mediatori", "text": ""}
{"id": "2130532", "revid": "767487", "url": "https://it.wikipedia.org/wiki?curid=2130532", "title": "La creatura", "text": "La creatura (\"The Unnamable\") \u00e8 un film del 1988 diretto da Jean-Paul Ouellette.\n\u00c8 un film horror statunitense con Charles Klausmeyer, Mark Kinsey Stephenson e Alexandra Durrell. \u00c8 basato sul racconto breve del 1925 \"L'innominabile\" (\"The Unnamable\") di H. P. Lovecraft. Il film vede un gruppo di studenti universitari che decidono di pernottare in una magione stregata del XVIII secolo.\nProduzione.\nIl film, diretto e sceneggiato da Jean-Paul Ouellette sul soggetto di H.P. Lovecraft (autore del racconto), fu prodotto da Terry Benedict, Dean Ramser e dallo stesso Ouellette per la KP Productions, la Vidmark Entertainment e la Yankee Classic Pictures e girato con un budget stimato in 350.000 dollari.\nDistribuzione.\nIl film fu distribuito negli Stati Uniti dal giugno del 1988 in VHS dalla Vidmark Entertainment con il titolo \"The Unnamable\".\nAlcune delle uscite internazionali sono state:\nPromozione.\nLa tagline \u00e8: \"There are things on God's Earth that we can't explain and we can't describe. From the depths of Hell comes..\".\nCritica.\nSecondo il Morandini il film \u00e8 una \"sagra del gi\u00e0 visto e del gi\u00e0 udito, raccontata in modi pecorecci e con personaggi da fotoromanzo scemo\".\nSequel.\n\"La creatura\" ha avuto un seguito: \"\" del 1992."}
{"id": "2130533", "revid": "951587", "url": "https://it.wikipedia.org/wiki?curid=2130533", "title": "Abimael Guzm\u00e1n", "text": "Anni giovanili.\nAbimael Guzm\u00e1n Reynoso nacque a Mollendo in Per\u00f9, una citt\u00e0 portuale della provincia di Islay, nella regione di Arequipa. Figlio illegittimo di un mercante, padre di sei figli da tre donne diverse. La madre di Guzm\u00e1n, Berenice Reynoso, mor\u00ec quando aveva solo cinque anni.\nTra il 1939 e 1946 Guzm\u00e1n visse presso la famiglia materna. Dopo il 1947 and\u00f2 a vivere con il padre e sua moglie ad Arequipa dove studi\u00f2 al Collegio De La Salle, una scuola superiore privata cattolica. Divenne studente del dipartimento di Studi Sociali all'Universidad Nacional de San Agust\u00edn de Arequipa. Pi\u00f9 tardi i suoi compagni di universit\u00e0 lo descrissero come un ragazzo timido, disciplinato, ossessivo e ascetico, con marcate tendenze omosessuali. Sempre pi\u00f9 attratto dall'ideologia marxista, il suo pensiero politico fu influenzato dal libro \"Sette saggi sopra l'interpretazione della realt\u00e0 peruviana\" di Jos\u00e9 Carlos Mari\u00e1tegui, fondatore del Partito comunista peruviano.\nAd Arequipa, Guzm\u00e1n si laure\u00f2 in legge e filosofia. La tesi si intitolava \"La teoria kantiana dello spazio\" e \"Lo stato borghese democratico\". Nel 1962 Guzm\u00e1n fu assunto come professore di filosofia dal rettore dell'Universit\u00e0 San Crist\u00f3bal di Huamanga ad Ayacucho, Efra\u00edn Morote Best, antropologo, che pi\u00f9 tardi sar\u00e0 sospettato da alcuni di essere il vero leader intellettuale di Sentiero Luminoso. Incoraggiato da Morote Best, Guzm\u00e1n studi\u00f2 la lingua quechua, la lingua parlata dalla popolazione indigena del Per\u00f9, e divenne sempre pi\u00f9 attivo nei circoli politici di sinistra. Attrasse diversi giovani accademici impegnati come lui a portare la rivoluzione in Per\u00f9. Guzm\u00e1n fu arrestato due volte durante gli anni settanta a causa della sua partecipazione a proteste violente nella citt\u00e0 di Arequipa contro i governi dei presidenti Velasco Alvarado e Belaunde Terry. Nel 1965 visit\u00f2 per la prima volta la Repubblica popolare cinese. Dopo essere stato a capo del personale dell'Universit\u00e0 di San Crist\u00f3bal, Guzm\u00e1n lasci\u00f2 l'istituzione a met\u00e0 degli anni settanta e si diede alla macchia.\nNegli anni sessanta il Partito comunista peruviano si divise a causa di conflitti ideologici e personali. Guzm\u00e1n, che aveva preso una linea pro cinese piuttosto che pro sovietica, emerse come leader del gruppo che verr\u00e0 conosciuto come Sentiero Luminoso. Guzm\u00e1n adott\u00f2 il nome di battaglia Presidente Gonzalo e incominci\u00f2 a sostenere una rivoluzione dei contadini sul modello di quella guidata da Mao. I seguaci di Guzm\u00e1n, che coltiv\u00f2 l'anonimato, lo soprannominarono la \"Quarta spada del Comunismo\", dopo Marx, Lenin e Mao.\nNel febbraio 1964 si spos\u00f2 con Augusta la Torre, che mor\u00ec in circostanze misteriose nel 1989.\nNell'autunno del 2006, in prigione, Guzm\u00e1n si propose a Iparraguirre, una dei suoi luogotenenti che scontava l'ergastolo in un'altra prigione. Dopo aver lottato per sposarsi ricorrendo persino allo sciopero della fame, la coppia convol\u00f2 a nozze nell'agosto 2010.\nCattura.\nNel 1992, durante il primo mandato del presidente Alberto Fujimori, il Direttorato nazionale contro il Terrorismo (DIRCOTE) incominci\u00f2 a controllare diverse residenze di Lima poich\u00e9 alcuni agenti sospettavano che venissero utilizzate come nascondigli dai terroristi. Una di quelle residenze, nell'agiato quartiere di Santiago de Surco, ospitava una scuola di danza, veniva tenuta sotto controllo esaminandone periodicamente la spazzatura. La casa era abitata ufficialmente da una sola persona, l'insegnante di danza Maritza Garrido Lecca, ma venne presto notato che la spazzatura era superiore a quella normalmente prodotta da una sola persona. In seguito, furono ritrovati nella spazzatura dei tubetti di una crema per il trattamento della psoriasi, un disturbo di cui Guzm\u00e1n soffriva. Il 12 settembre 1992 un'unit\u00e0 speciale della DIRCOTE irruppe nella residenza. Al secondo piano della casa, trovarono e arrestarono Guzm\u00e1n insieme con altre otto persone, inclusa Laura Zambrano e Elena Iparraguirre.\nAl momento della cattura la polizia sequestr\u00f2 il computer di Guzm\u00e1n in cui venne trovato un registro molto dettagliato delle forze armate a disposizione di Sentiero Luminoso. Guzm\u00e1n aveva registrato che Sentiero Luminoso nel 1990 contava 23.430 membri armati, con approssimativamente 235 revolver e 500 fucili.\nProcesso e detenzione.\nGuzm\u00e1n fu giudicato da un tribunale militare di giudici incappucciati come previsto dagli articoli 15 e 16 della legge 25475 adottata dal governo Fujimori nel maggio 1992 dopo la crisi costituzionale del 1992. La ratio di questa legge era di proteggere i giudici dalla rappresaglie di Sentiero Luminoso. Dopo un processo durato tre giorni Guzm\u00e1n fu condannato all'ergastolo e incarcerato nella base navale del Callao, al largo della costa di Lima.\nSuccessivamente Guzm\u00e1n negozi\u00f2 con un consigliere del presidente, Vladimiro Montesinos, allo scopo di ricevere dei benefici in cambio del suo aiuto al governo nella lotta contro Sentiero Luminoso. Guzm\u00e1n apparve diverse volte sulle reti nazionali e il 1\u00ba ottobre 1993 dichiar\u00f2 pubblicamente la pace con il governo peruviano.\nQuesta dichiarazione divise Sentiero Luminoso e mise in dubbio il futuro dell'organizzazione. Circa 6.000 guerriglieri dell'organizzazione l'accettarono come segno di sconfitta e si arresero. Altri ritennero che si trattasse di una falsificazione o una dichiarazione indotta dalla pressione del governo peruviano e continuarono la guerra armata.\nAnche se ci sono pochi dubbi che Guzm\u00e1n fu il leader di Sentiero Luminoso, nel 2003 oltre 5.000 persone firmarono una petizione per chiedere alla Corte costituzionale peruviana di revocare la condanna di Guzm\u00e1n e di altre 1.800 persone accusate di terrorismo. La corte accett\u00f2 la richiesta, dichiarando che i processi militari erano incostituzionali e ordin\u00f2 nuovi processi di fronte a tribunali civili. I nuovi processi incominciarono nel 2003. Da allora, oltre 400 prigionieri incarcerati per terrorismo sono stati liberati.\nIl nuovo processo a Guzm\u00e1n fu fissato il 5 novembre 2004. In seguito ad alcuni disordini in aula alla presenza della stampa internazionale, il processo venne sospeso e fissata una nuova udienza il 12 novembre successivo. In questa occasione nessun giornalista fu autorizzato a partecipare al processo e due giudici ricusarono s\u00e9 stessi. La terza udienza si tenne nel settembre 2005. Nessun giornalista fu autorizzato ad assistervi. Il 13 ottobre 2006 Guzm\u00e1n fu condannato all'ergastolo con l'accusa di terrorismo aggravato e omicidio. Il verdetto, pronunciato da tre giudici, dur\u00f2 oltre sei ore.\nGuzm\u00e1n \u00e8 stato incarcerato nella prigione di massima sicurezza nella base navale di Callao, citt\u00e0 portuale vicino a Lima. Nello stesso carcere sono detenuti V\u00edctor Polay, leader del Movimento Rivoluzionario Tupac Amaru e, ironia della sorte, Vladimiro Montesinos, l'ex capo dei servizi segreti peruviani che supervision\u00f2 la costruzione del carcere sotto la presidenza di Fujimori.\nGuzm\u00e1n \u00e8 morto l'11 settembre 2021, a 86 anni."}
{"id": "2130537", "revid": "729019", "url": "https://it.wikipedia.org/wiki?curid=2130537", "title": "Gaetano Lo Presti", "text": "Mafioso attivo in Sicilia, dopo l'arresto di Bernardo Provenzano era stato nominato capo mandamento di Porta Nuova da Salvatore Lo Piccolo, e faceva parte della frangia dei \"dissidenti\" di Matteo Messina Denaro. Gi\u00e0 indagato per tangenti nel 1992, \u00e8 stato arrestato il 16 dicembre 2008 nell'ambito dell'operazione Perseo, si \u00e8 ucciso impiccandosi in cella nella casa circondariale \"Pagliarelli\", posta nell'omonima frazione di Palermo.\nL'operazione era stata mirata a impedire il riformarsi della \"Cupola\", come programmato da Pino Scaduto e altri capi mandamento."}
{"id": "2130541", "revid": "287204", "url": "https://it.wikipedia.org/wiki?curid=2130541", "title": "Fortunato Manca", "text": "Carriera.\nDebutt\u00f2 professionista, nei pesi welter, il 16 settembre 1955, battendo a Milano Luigi Russano. Consegu\u00ec una serie iniziale di 20 incontri senza sconfitte con 19 vittorie e un solo pari. Tra le sue vittime, il danese Chris Christensen, futuro avversario di Loi e Papp, per i titoli europei dei welter e dei medi. Nonostante la maggiore altezza dell'avversario (178 cm), Manca lo sconfisse ai punti sul ring di Cagliari.\nIl 26 dicembre 1959, a Milano, sub\u00ec la sua prima sconfitta (unica prima del limite) per squalifica alla settima ripresa, dal belga Jean Hoeffler. Il 1\u00ba maggio 1960, allo Stadio Amsicora di Cagliari, combatt\u00e9 per il titolo italiano dei welter, detenuto dal raffinato Bruno Visintin. Di fronte a trentamila spettatori, Manca and\u00f2 subito all'attacco, tenuto a distanza dall'abile gioco di gambe dell'avversario. Al sesto e al settimo round, il sardo andava a segno con colpi rabbiosi. Poi, lo spezzino si riprese e il confronto si concluse con un verdetto di parit\u00e0 che lasciava il titolo nei guantoni del detentore.\nIl 30 settembre 1961, sul ring casalingo, Manca si prese una sonora rivincita, spedendo Ko alla seconda ripresa il belga Hoeffler, l'unico, sino ad allora, ad averlo sconfitto. Il 15 luglio dell'anno successivo, sempre all'Amsicora, affront\u00f2 Duilio Loi, il \u201cmostro sacro\u201d del pugilato italiano, per il titolo europeo dei welter, da questi detenuto. Anche stavolta Manca condusse il combattimento all'attacco ma si trovava di fronte un maestro dell'arte difensiva e dei colpi d'incontro. Il combattimento, pur propendendo per il detentore del titolo, sembrava essere quasi equilibrato sino all'ultima ripresa. Ma, a pochi secondi dal termine, \u201cl'uomo degli ultimi due round\u201d \u2013 cos\u00ec era soprannominato Duilio Loi \u2013 fece partire un pugno micidiale che atterr\u00f2 il suo avversario. Fu la prima e l'unica volta che il monserratino conobbe l'onta del knock-down. Manca si rialz\u00f2 subito e fu contato sino all'otto. Immediatamente dopo suon\u00f2 il gong finale. Loi vinse con un chiaro verdetto ai punti.\nIl 14 dicembre 1962, Manca conquist\u00f2 il titolo italiano, lasciato vacante da Visintin, al Palazzetto dello Sport di Roma, sconfiggendo l'idolo locale Ferdinando Proietti, ai punti in dodici riprese. Mantenne il titolo a Torino, contro Franco Nenci, per Kot alla settima ripresa. Il 9 ottobre 1964, sempre al Palazzetto dello Sport, conquist\u00f2 la cintura europea dei pesi welter (titolo vacante) comminando la prima sconfitta al campione di Francia Fran\u00e7ois Pavilla per getto della spugna al sesto round.\nSubito dopo, Manca sal\u00ec di categoria per sfidare il campione del mondo dei superwelter, Sandro Mazzinghi, in un match valido per il titolo, l'11 dicembre 1964, al Palazzo dello Sport di Roma. Era la prima volta che due italiani si sfidavano con in palio la corona mondiale. Stavolta fu Mazzinghi a condurre il match con la sua boxe generosa, acquisendo un chiaro vantaggio. All'ultima ripresa, per\u00f2, Manca lo mise alle corde con una serie micidiale e solo l'orgoglio e il gong riuscirono a salvare il campione toscano da una clamorosa sconfitta prima del limite. Mazzinghi mantenne il titolo mondiale con un vantaggio di due o tre punti.\nIl 23 aprile 1965, sempre al Palazzo dello Sport, nel sottoclou del match mondiale Burruni-Kingpetch, Manca combatt\u00e9 contro il futuro campione del mondo dei pesi welter Curtis Cokes, ma non and\u00f2 oltre un'onorevole sconfitta ai punti. Il 2 giugno dello stesso anno, difese vittoriosamente il titolo europeo, spedendo Ko alla seconda ripresa lo spagnolo Carmelo Garcia, al Palazzo dello Sport di Madrid.\nIl 31 agosto 1965 accett\u00f2 di combattere nell'infernale ring di Bangkok contro Apidej Sit-Hirun, eroe nazionale soprattutto per i suoi combattimenti Muay thai. Vinse ai punti contro un avversario ancora imbattuto e pi\u00f9 alto di dodici centimetri. Sfortunatamente dovette interrompere la carriera, da campione europeo in carica, a seguito del distacco della retina dopo l'ultimo combattimento. Il sardo rimane comunque uno dei pochissimi pugili italiani ad essere sceso vittorioso da un ring orientale.\nComplessivamente, da professionista, Manca vinse 71 incontri di cui 31 per knock-out, sub\u00ec 8 sconfitte (nessuna per Ko) e 4 pari. Soltanto il grande Duilio Loi riusc\u00ec a mandarlo al tappeto per pochi secondi in tutta la sua carriera.\nDopo il ritiro si dedic\u00f2 all'insegnamento."}
{"id": "2130544", "revid": "661246", "url": "https://it.wikipedia.org/wiki?curid=2130544", "title": "Canto (antica Roma)", "text": "Sull'uso del canto nell'antica Roma gli storici si dividono tra coloro che affermano che i romani amarono \u00abil canto molto meno [dei Greci] e coltivarono il canto artistico solo per imitare la pi\u00f9 elevata cultura greca...\u00bb e coloro come G. Wille e altri studiosi che hanno operato una totale revisione di questo giudizio.\nLa condanna moralista del canto.\nGli storici della prima tendenza trovano a sostegno della loro teoria il commento di Cornelio Nepote che rilevava la differenza tra la cultura greca e quella romana che osteggiava la musica, il canto e la danza come \u00abattivit\u00e0 banali o semmai spregevoli\u00bb che invece \u00aberano molto apprezzate in Grecia, soprattutto in epoca antica\u00bb\nIdea questa ripresa da altri nostalgici della primitiva romanit\u00e0 che si ritrova basata sulla considerazione della contemporanea \u00aboziosa giovent\u00f9, il cui rammollimento\u00bb la portava a dedicarsi ai canti orgiastici o a \u00abmolli cantilene femminee\u00bb prive di vigore e sdolcinate.\nIn realt\u00e0 questi autori moralisti stavano conducendo una battaglia di retroguardia tra l'indifferenza dei molti che ormai curavano abitualmente e apprezzavano il canto e la danza.\nWille ha infatti rilevato come gran parte della poesia latina fosse cantata: con il termine \"carmen\" si indicava non solo il componimento poetico ma anche il canto. Il fatto che le poesie di Orazio fossero cantate con l'accompagnamento di lira, cetra o flauto \u00e8 stato definitivamente confermato dal rinvenimento nel 1900 degli atti della Festa secolare del 17 a.C. nei quali risulta che Orazio fosse stato incaricato di comporre, il \"carmen saeculare\", un canto eseguito da un coro formato da 27 tra ragazzi e fanciulle\nI canti popolari.\n&lt;poem&gt;\u00abEcco perch\u00e9 anche il cavatore canta, con le catene ai piedi\nse il suo canto senz'arte tempera il suo duro lavoro\ncanta anche chi, piegato, piantandosi nella sabbia fangosa\nspinge la lenta nave avanti, controcorrente...\nSe stanco il pastore si appoggia al bastone o siede sul masso\nle note del suo flauto tengono avvinto il gregge.\nCantando a tempo e a tempo filando la quantit\u00e0 ordinata\npi\u00f9 lieve sembra alla serva l'opera sua.\u00bb\n(Ovidio, \"Tristia\", 4, 5-11)&lt;/poem&gt;\nNon solo in queste particolari occasioni ma anche il canto quotidiano veniva praticato comunemente nelle cerimonie dai sacerdoti salii e dei fratelli arvali ed anche nelle rappresentazioni teatrali dei mimi e delle pantomime vi erano ritornelli (\"cantica\") che i romani cantavano in pubblico o nelle feste o quando si dedicavano ai canti popolari (\"carmina incondita\").\nIl canto era infatti un modo per \"abbellire\" il lavoro e renderlo meno faticoso. Raccontano gli scrittori latini dei canti degli operai e degli artigiani dei viandanti che cantavano per farsi compagnia e dei contadini nei campi \u00aballeggerendosi il lavoro con voce rozza.\u00bb\nI canti popolari erano anche un modo per prendersi scherzosamente in giro sino per\u00f2 a diventare talvolta dei veri e propri insulti tanto che la Legge delle XII tavole sanzionava severamente con la pena di morte quando questi offese cantate divenivano vere e proprie calunnie diffamanti\nAl limite dell'ingiuria, ma tuttavia consentiti, erano i canti di scherno durante il trionfo dei superbi condottieri vincitori, per ricordar loro di essere dei semplici esseri umani dei quali per\u00f2 si cantavano anche le lodi insieme agli insulti. Le lodi cantate nel trionfo di Aureliano entrarono a far parte delle cantilene dei bambini.\nI canti occasionali.\nSi cantava anche nelle occasioni di incontri familiari tristi o lieti. Nelle commemorazioni funebri il canto lamentoso di litanie (\"neniae\") era affidato a prefiche di mestiere o era intonato dagli stessi familiari del defunto.. Non mancavano canti che allietassero il banchetto in occasione di compleanni affidati a cantori di professione o intonati da un ospite.\nI matrimoni erano allietati da canti di diverso genere: sboccati fescennini o cori solenni e canti nuziali \u00abdove la voce fa eco ai passi delle danze mentre lo stesso ritmo \u00e8 seguito dalla melodia\u00bb\nVi era anche l'equivalente della nostra serenata, il canto d'amore poich\u00e9 \"cantare amantis est\" \u00abil canto \u00e8 proprio di chi ama\u00bb\nNelle dimore di importanti personaggi gli stessi padroni di casa intrattenevano gli ospiti con musicisti di professione o essi stessi si cimentavano nel canto e nella danza invitando i presenti ad associarsi ma tra questi c'era chi saggiamente si asteneva mentre altri temerariamente si univano cantando a squarciagola per cui Marziale avvertiva che veramente il migliore banchetto era quello senza nessuna musica.\nIn et\u00e0 repubblicana si considerava poco conveniente alle regole sociali che le donne avessero una formazione musicale e il fatto che invece i poeti erotici apprezzassero le donne che cantavano bene, incitava i moralisti a condannare questa attitudine femminile.\nIn et\u00e0 imperiale si ebbe invece un mutamento radicale per cui ad esempio Plinio era contento che un musicista, senza esserne stato incaricato, stesse mettendo in musica le sue poesie e Stazio \u00e8 sicuro che la sua figliastra si mariter\u00e0 presto anche per le sue qualit\u00e0 canore\nRisulta evidente che i Romani e le Romane erano amanti del canto e che avessero l'abitudine di canticchiare tra s\u00e9 e s\u00e9 anche se Monica, la madre di Agostino, giudicasse scandaloso che un certo Licenzio usasse cantare a piena voce i salmi quando era in bagno."}
{"id": "2130547", "revid": "124372210", "url": "https://it.wikipedia.org/wiki?curid=2130547", "title": "Hazelwood", "text": "Hazelwood \u00e8 un comune (\"city\") degli Stati Uniti d'America della contea di St. Louis nello Stato del Missouri. La popolazione era di persone al censimento del 2010. Hazelwood \u00e8 un sobborgo a nord di Saint Louis, e si trova a nord dall'Aeroporto Internazionale di Lambert-St. Louis, oltre che trovarsi all'incrocio tra la Interstate 270 e la 170, come il tratto tra la Lindbergh Boulevard e l'Highway 370.\nGeografia fisica.\nHazelwood \u00e8 situata a (38.778750, -90.366464).\nSecondo lo United States Census Bureau, ha un'area totale di 16,76 miglia quadrate ().\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 64,1% di bianchi, il 30,5% di afroamericani, lo 0,3% di nativi americani, l'1,4% di asiatici, l'1,2% di altre razze, e il 2,5% di due o pi\u00f9 etnie. Ispanici o latinos di qualunque razza erano il 3,0% della popolazione."}
{"id": "2130550", "revid": "599013", "url": "https://it.wikipedia.org/wiki?curid=2130550", "title": "Cappella di Santa Croce (Sassello)", "text": "La cappella di Santa Croce \u00e8 un luogo di culto cattolico situato nella localit\u00e0 Chiappuzzo nel comune di Sassello in provincia di Savona.\nStoria e descrizione.\nLa cappella \u00e8 lunga 7 metri e larga 5 ed \u00e8 dotata di piccolo campanile sul lato destro del tetto. In facciata si aprono due finestre e un rosone sottolineate da contorno in mattoni rossi.\nLa chiesetta fu costruita all'inizio del XX secolo (inaugurata nel giugno del 1934) da un contadino del luogo, al quale, caduto esausto sotto il peso del fardello che stava trasportando come Ges\u00f9 sotto il peso della croce, parve che gli apparisse la Madonna invitandolo a costruire il sacro edificio."}
{"id": "2130551", "revid": "767487", "url": "https://it.wikipedia.org/wiki?curid=2130551", "title": "Blue Springs (Missouri)", "text": "Blue Springs \u00e8 una citt\u00e0 degli Stati Uniti d'America, nella Contea di Jackson dello Stato del Missouri.\n\u00c8 un sobborgo della cintura urbana di Kansas City. Al censimento del 2000 possedeva una popolazione di 48.080 abitanti."}
{"id": "2130553", "revid": "339392", "url": "https://it.wikipedia.org/wiki?curid=2130553", "title": "Jean Marie Maurice Sch\u00e9rer", "text": ""}
{"id": "2130554", "revid": "599013", "url": "https://it.wikipedia.org/wiki?curid=2130554", "title": "Beatrice Gafner", "text": "Biografia.\nSpecialista della discesa libera, Beatrice Gafner nella stagione 1985-1986 in Coppa Europa fu 2\u00aa nella classifica di specialit\u00e0 e 7\u00aa in quella generale. In Coppa del Mondo ottenne il suo primo risultato di rilievo il 10 gennaio 1987 vincendo la discesa libera di Mellau in Austria.\nIl 23 gennaio 1988 seguente conquist\u00f2 il secondo e ultimo successo nel circuito, ancora in discesa libera, sulle nevi di Bad Gastein, sempre in terra austriaca. Ai XV Giochi olimpici invernali di , sua unica presenza olimpica, non concluse la prova di combinata e il 12 gennaio 1989 a Grindelwald, in Svizzera, sal\u00ec per l'ultima volta sul podio in Coppa del Mondo piazzandosi 2\u00aa in discesa libera, alle spalle della connazionale Michela Figini per 44 centesimi di secondo. Sullo stesso tracciato, tre giorni dopo, ottenne l'ultimo piazzamento della sua carriera agonistica, il 10\u00ba posto in combinata.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2130555", "revid": "547034", "url": "https://it.wikipedia.org/wiki?curid=2130555", "title": "MM..Food", "text": "MM..Food \u00e8 un album dell'artista hip hop americano Daniel Dumile / MF DOOM, il secondo registrato utilizzando lo pseudonimo di MF DOOM. \u00c8 uscito il 16 novembre 2004 per Rhymesayers Entertainment, un'etichetta discografica del Minnesota.\nOsservazioni generali.\n\"MM.. Food\" \u00e8 un anagramma di MF DOOM.\nL'album ha un'impronta caratteristica, per cui tutto -o quasi- ruota attorno al cibo: DOOM utilizza, nei beats da lui composti, campioni collegabili a questo tema, disseminandone parallelamente i testi di metafore legate allo stesso argomento.\nMolte canzoni furono registrate nel 2002, alcune uscirono in precedenza come singoli ed una traccia (\"One Beer\") era gi\u00f9 uscita prima della pubblicazione dell'album a nome Madvillain.\nLa copertina originale fu colorata da Jason J\u00e4gel e il design fu curato da Jeff Jank. I disegni contengono scene in cui MF DOOM \u00e8 ritratto mentre fa colazione e mentre mescola tra di loro elementi chimici in una foresta e in un disegno compaiono alcuni uomini impiccati ad un albero.\nUn bonus disc, dal titolo \"MM..LeftOvers\", fu pubblicato a scopo promozionale da Rhymesayers e Hiphopsite.com.\nL'album fu ristampato il 24 luglio 2007, sempre per Rhymesayers Entertainment. Nella ristampa era incluso un bonus DVD, un poster e diversi adesivi, uno dei quali profumato al cioccolato, per richiamare ancora una volta il tema centrale del prodotto.\nMolti tra i campioni che MF DOOM utilizza per costruire le canzoni dell'album vengono da vecchi episodi di cartoni animati come Spiderman e Superman. Un esempio \u00e8 la base di \"Beef Rapp\"."}
{"id": "2130558", "revid": "547034", "url": "https://it.wikipedia.org/wiki?curid=2130558", "title": "Campionati europei giovanili di nuoto 2002", "text": "I XXIX Campionati europei giovanili di nuoto e tuffi si sono disputati nelle sedi di Linz per il nuoto e di Ginevra per i tuffi dal 10 luglio al 14 luglio 2002.\nHanno partecipato alla manifestazione le federazioni iscritte alla LEN; questi i criteri di ammissione:"}
{"id": "2130563", "revid": "745179", "url": "https://it.wikipedia.org/wiki?curid=2130563", "title": "FILCA", "text": ""}
{"id": "2130564", "revid": "247933", "url": "https://it.wikipedia.org/wiki?curid=2130564", "title": "Pianura Costiera dell'Atlantico", "text": ""}
{"id": "2130566", "revid": "247933", "url": "https://it.wikipedia.org/wiki?curid=2130566", "title": "Atlantic Coastal Plain", "text": ""}
{"id": "2130568", "revid": "72396", "url": "https://it.wikipedia.org/wiki?curid=2130568", "title": "Ufficio federale della cultura", "text": "L'Ufficio federale della cultura (UFC) \u00e8 una delle unit\u00e0 amministrative principali del Dipartimento federale dell'interno (DFI) della Confederazione svizzera e ha l'incarico di formulare la politica culturale svizzera. La sua sede amministrativa \u00e8 a Berna. Generalmente, si rappresenta l'azione dell'Ufficio attraverso la semplificazione in due grandi settori: promozione della produzione culturale svizzera da una parte, conservazione del patrimonio culturale svizzero dall'altra. Nel 2017, il suo budget complessivo \u00e8 ammontato a circa 170 milioni di franchi.\nIn particolare, l'UFC sostiene la produzione artistica nella cinematografia, nelle arti visive e nel \"design\". Tra i suoi svariati compiti, figurano il sostegno e la promozione della formazione di giovani svizzeri all'estero e degli interessi delle differenti comunit\u00e0 linguistiche e culturali. Per quanto riguarda la tutela del patrimonio culturale, invece, l'UFC sostiene attivamente la protezione dei monumenti storici e l'archeologia. Gestisce inoltre prestigiose collezioni, biblioteche, archivi e musei.\nStoria.\nL'Ufficio federale della cultura viene istituito come semplice servizio amministrativo di coordinamento per le attivit\u00e0 culturali nel 1975. Quello stesso anno viene pubblicato il cosiddetto \u201crapporto Clottu\u201d, uno studio istituito dal Dipartimento federale dell'interno per valutare la situazione dell'offerta culturale svizzera; tra le altre cose, il rapporto raccomanda proprio la creazione di un articolo costituzionale che regoli le competenze federali per ci\u00f2 che concerne la cultura. Sar\u00e0 solo nel 1999, per\u00f2, dopo alcune travagliate votazioni e in occasione della revisione totale della Costituzione federale, che il ruolo della Confederazione svizzera in ambito culturale otterr\u00e0 una base costituzionale.\nBasi giuridiche.\nIl ruolo dell'Ufficio federale della cultura \u00e8 regolato in particolare dagli articoli 69, 70 e 71 della Costituzione svizzera.\nSebbene il settore culturale, in Svizzera, competa ai Cantoni (art. 69 capoverso 1 Cost.), la Confederazione svizzera ha la possibilit\u00e0 di sostenere \"\u00abattivit\u00e0 culturali d'interesse nazionale e promuovere l'espressione artistica e musicale, in particolare tramite la formazione\u00bb\" (art. 69 capoverso 2 Cost.), sempre tenendo conto della \"\u00abpluralit\u00e0 culturale e linguistica del Paese\u00bb\" (art. 69 capoverso 3 Cost.). Soprattutto appannaggio della Confederazione, invece, sono il settore cinematografico (art. 71 Cost.) e quello relativo alla salvaguardia e alla promozione del plurilinguismo (art. 70 Cost.). Quando l'interesse pubblico lo esige, poi, la Confederazione ha il compito di conservare e proteggere \"\u00abdei paesaggi, dei siti caratteristici, dei luoghi storici nonch\u00e9 dei monumenti naturali e culturali\u00bb\" (art. 78 Cost.).\nLa Legge federale sulla promozione della cultura dell'11 dicembre del 2009 (LPCu) entrata in vigore nel 2012 definisce nell'articolo 29 che l'Ufficio federale della cultura \u00e8 l'autorit\u00e0 specializzata per la politica culturale della Confederazione.\nOrganizzazione.\nL'Ufficio federale della cultura \u00e8 ripartito nel settore \"Patrimonio culturale e fruizione\" e nel Settore \"Produzione e diversit\u00e0 culturali\".\nAll'interno del settore Patrimonio culturale e fruizione vi \u00e8 la gestione del patrimonio culturale e monumenti storici, dei musei e delle collezioni e della Biblioteca nazionale svizzera (che include la Fonoteca nazionale svizzera, il Centre D\u00fcrrenmatt Neuch\u00e2tel, il Gabinetto della stampe e l'Archivio svizzero di letteratura). Tra i musei e le collezioni della confederazione vi sono le collezioni d'arte della confederazione, la Collezione Oskar Reinhart, il Museo Vela, il Museo degli automi musicali e il Museo dell'Abbazia di St. Georgen. La gestione del patrimonio culturale e dei monumenti storici comprende il coordinamento della commissione federale dei monumenti storici e i compiti di inventariazione, perizie e aiuti finanziari. \nNel settore Produzione e diversit\u00e0 culturali vi \u00e8 il sostegno alla creazione culturale (in arte, design, letteratura, danza e teatro e musica), il sostegno al cinema e all'area culture e societ\u00e0 (che comprende lingue e societ\u00e0, partecipazione culturale, formazione musicale, programma G+M, tradizioni viventi, cultura amatoriale, promozione delle lingue, scuole svizzera all'estero e minoranza jenisch. \nDal 2005 al 2013 l'Ufficio federale della cultura \u00e8 stato diretto da Jean-Fr\u00e9d\u00e9ric Jauslin; dal 2013 \u00e8 diretto da Isabelle Chassot."}
{"id": "2130572", "revid": "1573940", "url": "https://it.wikipedia.org/wiki?curid=2130572", "title": "Cappella di Punta San Michele", "text": "La cappella di Punta San Michele \u00e8 un luogo di culto cattolico situato nella localit\u00e0 di La Carta nel comune di Sassello, in provincia di Savona.\nStoria e descrizione.\nLa cappella ha circa 8 metri di lunghezza ed \u00e8 dotata di pronao su cui insiste un piccolo campanile a vela.\nAll'interno, sopra l'altare in pietra e calce, si trova un quadro di \"San Michele Arcangelo\".\nLa chiesetta fu edificata ove sorgeva un cippo commemorativo risalente alla fine del VI secolo che ricordava il passaggio della regina Teodolinda."}
{"id": "2130578", "revid": "1543377", "url": "https://it.wikipedia.org/wiki?curid=2130578", "title": "O'Fallon (Missouri)", "text": "O'Fallon \u00e8 una \"city\" degli Stati Uniti d'America, situata nella Contea di Saint Charles in Missouri.\nAppartiene alla cintura urbana della citt\u00e0 di Saint Louis. Al censimento del 2000 la popolazione ammontava a abitanti, passati a nel 2010.\nIl primo insediamento risale al 1856, e come municipalit\u00e0 venne incorporata il 25 settembre 1912."}
{"id": "2130585", "revid": "86599", "url": "https://it.wikipedia.org/wiki?curid=2130585", "title": "Cratere Joliot", "text": "Joliot \u00e8 un grande cratere lunare di 172,79 km situato nella parte nord-occidentale della faccia nascosta della Luna, a nord del cratere Al-Biruni, a ovest-sudovest del cratere Lomonosov e a nordovest del cratere Hubble.\nIl cratere giace nelle frange settentrionali di quella regione ricoperta di lava associata a sud con il Mare Marginis. Il cratere Lyapunov \u00e8 congiunto al bordo occidentale. Altres\u00ec congiunto al confine nordovest, e cos\u00ec adiacente a Lyapunov, vi \u00e8 il cratere Rayleigh. \nPosto appena oltre il terminatore, il cratere diventa visibile da Terra durante i periodi di librazione favorevole, senza poterne tuttavia osservare distintamente i dettagli.\nIl bordo esterno del cratere Joliot \u00e8 consumato e piuttosto danneggiato, soprattutto nelle sezioni a nord e a sud, dove le pareti esterne consistono in nulla pi\u00f9 di creste irregolari e minuscoli crateri. Il margine del confine \u00e8 maggiormente intatto verso est, ed in particolare ad ovest dove \u00e8 stato puntellato dalle formazioni dei crateri adiacenti.\nLa superficie interna \u00e8 stata ricoperta in passato da lava basaltica che ha lasciato un terreno relativamente livellato con un'albedo pi\u00f9 bassa della zona circostante e cos\u00ec appare pi\u00f9 scura. Parte della superficie \u00e8 stata inoltre ricoperta da materiale appartenente alla raggiera del recente cratere Giordano Bruno a nordest.\nSulla superficie interna sono inoltre presenti i resti di numerosi crateri fantasma (detti \"palinsesti\"), con il maggiore che risulta allungato ad ovest della zona centrale. Proprio al centro del cratere si trova invece una formazione a picco.\nIl cratere \u00e8 dedicato al fisico francese Fr\u00e9d\u00e9ric Joliot-Curie.\nCrateri correlati.\nAlcuni crateri minori situati in prossimit\u00e0 di Joliot sono convenzionalmente identificati, sulle mappe lunari, attraverso una lettera associata al nome."}
{"id": "2130586", "revid": "1573940", "url": "https://it.wikipedia.org/wiki?curid=2130586", "title": "Thoracica", "text": "I Balani (Thoracica ) sono un superordine di crostacei maxillopodi. Sono anche detti denti di cane.\nDescrizione.\nI Balani sono cirripedi sessili, con il significato di non peduncolati. I cirripedi peduncolati si chiamano Lepadi.\nSono esclusivamente marini.\nLa superficie inferiore con la quale il balano aderisce al substrato \u00e8 detta base ed \u00e8 o membranosa o calcarea. \nUna muraglia (o parete) verticale di piastre circonda completamente l'animale ed all'interno di essa l'animale \u00e8 coperto da un opercolo, formato dalle coppie mobili di terga e scuta. \nNel mantello, il corpo dei cirripedi toracici \u00e8 piegato all'indietro in modo che le appendici sono rivolte in alto verso l'apertura del mantello anzich\u00e9 verso il lato.\nLa maggior parte del corpo consiste di una regione cefalica e di una regione anteriore del tronco (toracica). La segmentazione esterna \u00e8 indistinta.\nLe prime antenne sono vestigiali, eccetto per le ghiandole del cemento, e le seconde antenne sono presenti soltanto nella larva. Le appendici orali sono variamente modificate. Tipicamente, sei paia di appendici toraciche lunghe con due rami, dette cirri, sono usate nell'alimentazione sospensivora, ed ogni ramo \u00e8 munito di molte lunghe setole.\nSi ritiene che i cirripedi sessili (balanomorfi) abbiamo avuto inizio durante il Giurassico da scalpellidi peduncolati, per accorciamento e scomparsa del peduncolo.\nL'ampia superficie di adesione e la muraglia circolare, robusta e bassa, rendono i balani sessili particolarmente adatti a vivere sulle rocce intertidali, dilavate dalle correnti e battute dalle onde. Si pensa che la parete (piastre della muraglia) sia derivata dalle piastre laterali che, nelle lepadi, coprivano il capitolo. \nColonizzano, oltre agli scogli, le palafitte delle banchine nei porti o la parte sommersa delle navi.\nBench\u00e9 esistano alcuni balanomorfi di acque profonde, il gruppo nel complesso \u00e8 intertidale o appena subtidale, e le singole specie occupano soltanto piccole zone.\nI cirripedi sono tra i pi\u00f9 seri problemi di incrostazioni dei fondi di natanti, boe e palizzate e molte delle specie sono state trasportate in tutto mondo con la navigazione.\nRicordano i molluschi e con essi venivano confusi sino al 1829 quando Vaughan Thompson fece ricerche approfondite che evidenziarono alcune differenze (come nel caso delle larve che riescono a nuotare libere nell'acqua)\nI balani sono anche chiamati \"denti di cane\" per via della loro forma aguzza che risulta essere molto tagliente.\nRiproduzione.\nI balani posseggono entrambi i sessi (sono ermafroditi) e possono procreare sia quando sono in folti gruppi, sia quando si ritrovano isolati. Dopo un periodo di quasi quattro mesi dalla fecondazione si formano le uova. Nella sua forma larvale, il balano viene chiamato \"nauplius\"; crescendo attraversa un secondo stadio larvale, generando sei paia di arti.\nClassificazione.\nSecondo Martin e Davis i Thoracica sono un superordine di cirripedi cos\u00ec suddiviso:\nSuperordine Thoracica "}
{"id": "2130589", "revid": "1573940", "url": "https://it.wikipedia.org/wiki?curid=2130589", "title": "Yu Aida", "text": "\u00c8 noto soprattutto per aver creato nel 2002 il manga \"Gunslinger Girl\", dal quale sono stati realizzati due serie anime, un videogioco e un image album.\nAida \u00e8 stato anche character design per il visual novel hentai \"Bittersweet Fools\" e ha scritto la sceneggiatura di tutti gli episodi della seconda serie dell'anime tratto dal suo manga, intitolato \"Gunslinger Girl - Il Teatrino\"."}
{"id": "2130592", "revid": "819238", "url": "https://it.wikipedia.org/wiki?curid=2130592", "title": "Ferrovia ad alta velocit\u00e0 di Taiwan", "text": "La ferrovia ad alta velocit\u00e0 di Taiwan (), chiamata anche THSR (dall'inglese \"Taiwan High Speed Rail\"), \u00e8 una linea ferroviaria.\nIL THSR adotta la tecnologia giapponese degli Shinkansen e usa delle vetture denominate \"Treno Taiwan High Speed 700T\" costruite basandosi sulla Shinkansen Serie 700 da un consorzio di industrie giapponesi, tra cui le Kawasaki Heavy Industries. Il costo totale del progetto \u00e8 stimato in circa 15 miliardi di USD rendendo il progetto uno dei pi\u00f9 costosi della storia del Paese. I treni espressi possono viaggiare a 300\u00a0km/h collegando Taipei a Kaohsiung in circa 90 minuti al posto delle 4 h e 30 min richieste dai treni normali. mentre i treni che si fermano nelle stazioni lungo il percorso impiegano circa due ore. La compagnia che gestisce la linea e i convogli \u00e8 la \"Taiwan High Speed Rail Corporation\" guidata dall'amministratore delegato Chin-der Ou (\u6b50\u6649\u5fb7) e dal presidente Nita Ing (\u6bb7\u742a).\nStoria.\nI primi studi per una linea ferroviaria ad alta velocit\u00e0 in Taiwan risalgono ai primi anni ottanta, ma il primo progetto ufficiale per un treno AV che collega Taipei a Kaohsiung vedr\u00e0 la luce solo dieci anni dopo ad opera del ministro dei trasporti. Il progetto venne approvato dal governo del Paese nel 1992 e dal parlamento nel 1993. Al termine di un lungo dibattito si scelse, dato l'alto costo, di finanziarlo privatamente e a questo scopo venne costituita la \"Taiwan High Speed Rail Corporation (THSRC)\" nel maggio 1998.\nInizialmente venne scelta la tecnologia dell'InterCityExpress (ICE) come nucleo del THSR; tuttavia due eventi fecero ritornare i dirigenti della THSRC sui loro passi, il primo fu il grave incidente di Eschede che cost\u00f2 la vita a oltre 100 persone con altrettanti feriti nel 1998, e il secondo fu il grande terremoto di Chichi il 21 settembre 1999. Di fronte a quest'ultimo disastro naturale i dirigenti taiwanesi scelsero di optare per l'avanzatissima tecnologia anti-sismica degli Shinkansen giapponesi, dotati fin dal 1992 del sistema \"UrEDAS\" (Urgent Earthquake Detection and Alarm System).\nLa costruzione inizi\u00f2 nel marzo 2000 e il primo test di corsa avvenne nel gennaio del 2005, durante questo test il convoglio raggiunse e super\u00f2 l'obbiettivo dei 300\u00a0km/h e dei 315\u00a0km/h.\nIl 5 gennaio 2007 il tratto tra Banqiao (Taipei) and Zuoying (Kaohsiung) venne aperto al pubblico. Il binario per la linea ad alta velocit\u00e0 nella stazione centrale di Taipei venne inaugurato il 2 marzo 2007.\nAlcune delle compagnie riunite nel consorzio del THSR hanno vinto nel 2005 un altro concorso per la costruzione di un collegamento ferroviario rapido tra la stazione centrale di Taipei e l'Aeroporto internazionale di Taiwan Taoyuan.\nControversie.\nIl progetto \u00e8 stato oggetto di diverse critiche, la prima e pi\u00f9 importante riguarda il grande costo dei lavori stimato in 15 miliardi di dollari americani, corrispondenti a circa 650\u00a0$ per ogni uomo, donna e bambino di Taiwan. Nonostante sia stato finanziato privatamente la THSRC ha fallito nell'intento di raggiungere da sola la somma necessaria. Inoltre tre convogli sono deragliati durante i test nel novembre 2006, questo ha fatto sorgere diversi dubbi sull'effettiva qualit\u00e0 dei lavori effettuati.\nI sostenitori del progetto credono che il THSR possa alleviare la congestione del traffico su alcune strade, portando vantaggi grazie alla rapidit\u00e0 dei trasporti e alla diminuzione dell'inquinamento; il New York Times ha riportato che un treno carico impiega 1/6 dell'energia che si dovrebbe usare trasportando su gomma lo stesso quantitativo di merci o passeggeri, rilasciando nell'aria solo 1/9 di anidride carbonica del trasporto su gomma.\nNel marzo 2008, il THSR occupava 89 guidatori, di questi per\u00f2 solo 54 era di nazionalit\u00e0 taiwanese, il resto proveniva dal resto del mondo (soprattutto Francia). Questo ha fatto sorgere diverse critiche riguardanti la mancanza di preparazione dei guidatori taiwanesi.\nNonostante i dubbi, il THSR ha effettivamente ridotto il traffico terrestre e aereo nell'isola.\nServizio.\nTutti i treni fermano a Taipei, Banqiao e Taichung, le altre fermate sono servite da diversi tipi di convogli.\nCarrozze standard e business sono presenti su ogni treno, con posti a sedere, cuffie audio con intrattenimento e prese elettriche per collegare dispositivi.\nIl servizio inizia alle 6:00 e termina alle 24:00.\nStatistiche.\nIn origine si prevedeva un'utenza di circa passeggeri al giorno nel primo periodo, con una crescita a nel 2036. Le aspettative sono in seguito state ridotte a unit\u00e0 giornaliere per il primo periodo di esercizio. I dati attuali tuttavia vanno abbondantemente sotto le previsioni, infatti nel settembre 2007 (6 mesi dopo l'apertura) il THSR ha trasportato 1,5 milioni di passeggeri al mese cio\u00e8 circa al giorno. Va comunque segnalato che in questo periodo il treno non operava al pieno della sua capacit\u00e0 e la frequenza dei convogli non era quella prevista. Tuttavia nel periodo seguente il numero di convogli \u00e8 aumentato e di conseguenza anche il numero di utenti.\nIl 3 giugno 2007 fu trasportato il cinque milionesimo passeggero, il numero 10 milioni fu raggiunto il 26 settembre 2007, il numero 20 milioni il 7 marzo 2008, il numero 30 milioni il 5 luglio 2008, il numero 40 milioni il 23 ottobre 2008.\nL'ultimo dato rilevato riporta un valore di circa utenti al giorno. Il THSR stabil\u00ec un proprio record il 6 aprile 2008 trasportando utenti con 130 treni.\nNel primo anno di operazioni (al 31 dicembre 2007) il THSR \u00e8 arrivato in orario nel 99,46% dei casi trasportando 15,55 milioni di passeggeri. A met\u00e0 luglio del 2008 il numero dei passeggeri \u00e8 gi\u00e0 abbondantemente superiore a quello del 2007.\nCaratteristiche.\nLegenda:\n\u25cf Indica la sosta\n\uff5c Indica il transito senza sosta"}
{"id": "2130594", "revid": "119982", "url": "https://it.wikipedia.org/wiki?curid=2130594", "title": "Taiwan High Speed Rail", "text": ""}
{"id": "2130595", "revid": "729019", "url": "https://it.wikipedia.org/wiki?curid=2130595", "title": "Chantiers A\u00e9ro-Maritimes de la Seine", "text": "La Chantiers A\u00e9ro-Maritimes de la Seine, conosciuta anche come CAMS con cui siglava i velivoli di propria produzione, era un'azienda aeronautica francese fondata nel 1920 e specializzata nella produzione di idrovolanti.\nL'azienda inizialmente era importatrice dei modelli di idrovolante prodotti dall'italiana Anonima Costruzioni Aeronautiche Savoia. Il primo modello di propria produzione fu il CAMS 30, un idroaddestratore militare che venne portato in volo per la prima volta nel gennaio 1923.\nLa CAMS venne prima acquisita dalla Soci\u00e9t\u00e9 G\u00e9n\u00e9rale A\u00e9ronautique (SGA), creata l'11 febbraio 1930, quindi dalla Potez nel 1933, e continu\u00f2 a sviluppare idrovolanti, anche noti con la denominazione Potez: 141, 160 e 161.\nIl 1\u00ba febbraio 1937, la CAMS assieme alla Potez e tutte le aziende aeronautiche francesi ad indirizzo bellico venne nazionalizzata e smembrata in consorzi. La nazionalizzazione divenne effettiva dal 15 luglio successivo.\nLo stabilimento della CAMS di Saint-Ouen venne inglobato nella Soci\u00e9t\u00e9 nationale des constructions a\u00e9ronautiques du sud-est (SNCASE)., mentre quello di Sartrouville nella Soci\u00e9t\u00e9 nationale de constructions a\u00e9ronautiques du Nord (SNCAN)."}
{"id": "2130597", "revid": "339392", "url": "https://it.wikipedia.org/wiki?curid=2130597", "title": "Chantiers a\u00e9ro maritimes de la Seine", "text": ""}
{"id": "2130600", "revid": "1573940", "url": "https://it.wikipedia.org/wiki?curid=2130600", "title": "Buphagus", "text": "Le b\u00f9faghe (Buphagus ) sono un genere di uccelli passeriformi, unico genere ascritto alla famiglia Buphagidae.\nEtimologia.\nIl nome scientifico del genere, \"Buphagus\", deriva dall'unione delle parole greche \"\u03b2\u03bf\u03c5\u03c2\" (\"bous\", \"bue\") e \"\u03c6\u03b1\u03b3\u03b5\u03b9\u03bd\" (\"phagein\", \"mangiare\"), con il significato di \"mangiatore di buoi\", in riferimento alle abitudini alimentari di questi uccelli.\nDescrizione.\nSono uccelli di taglia medio-piccola (20 cm), dall'aspetto robusto e slanciato, muniti di becco tozzo e conico, ali arrotondate e coda larga e squadrata: il piumaggio tende al grigio-bruno nelle parti superiori e al \"beige\" di quelle inferiori, mentre il becco \u00e8 giallo con la punta rossa in \"B.\u00a0africanus\" e completamente rosso in \"B.\u00a0erythrorynchus\".\nBiologia.\nSono uccelli diurni, che vivono in gruppetti e passano la maggior parte della giornata sul dorso dei grandi erbivori africani (rinoceronti, bufali, giraffe, zebre, ippopotami, antilopi), rappresentando in tal senso un'immagine iconica dell'ambiente della savana.\nLa natura della interazione tra mammiferi e bufaghe \u00e8 controversa: si \u00e8 a lungo erroneamente ritenuto che si trattasse di un esempio di mutualismo, in cui i mammiferi ricavavano un beneficio dall'azione degli uccelli, ma recenti evidenze suggeriscono che si tratti di un'interazione parassitica.&lt;br&gt;\nLe bufaghe, infatti, pur nutrendosi di zecche, pidocchi, larve di ditteri e sanguisughe, non modificano in maniera significativa la presenza di parassiti sui mammiferi: al contrario, con i loro becchi producono piccole ferite e ritardano la guarigione di quelle gi\u00e0 presenti, allo scopo di nutrirsi del sangue, della cute, del muco, del sudore dell'ospite stesso.\nSi tratta di uccelli monogami, la cui riproduzione ha luogo durante la stagione delle piogge: sia il corteggiamento sia l'accoppiamento hanno luogo spesso sul dorso dell'ospite.&lt;br&gt;\nIl nido viene solitamente ricavato in cavit\u00e0 naturali nel tronco di un albero, che vengono rivestite con fibre vegetali e ciuffi di peli dei mammiferi ospiti: al suo interno vengono deposte 2-3 uova, che vengono covate per circa 13 giorni.&lt;br&gt;\nLe varie fasi della riproduzione (costruzione del nido, cova e allevamento della prole) vengono portate avanti da ambedue i \"partner\" (sebbene sia la femmina ad avere un ruolo maggiore, soprattutto prima della schiusa delle uova): non di rado essi vengono aiutati in queste operazioni da altri esemplari.\nDistribuzione e habitat.\nLe bufaghe sono abitatrici delle savane africane: l'areale di \"Buphagus africanus\" si estende, in maniera frammentaria, in gran parte dell'Africa subsahariana, mentre la presenza di \"Buphagus erythrorhynchus\" \u00e8 circoscritta all'Africa orientale: nelle aree in cui l'areale delle due specie si sovrappone le due specie si ibridano facilmente.\nTassonomia.\nLa famiglia \u00e8 monotipica, comprendendo un singolo genere con due specie ascritte:\nFamiglia Buphagidae\nOriginariamente classificati come una sottofamiglia (Buphaginae) degli Sturnidae, in seguito all'avvento delle indagini tassonomiche del DNA ne \u00e8 stata evidenziata l'appartenenza a un clade basale a questi ultimi e ai Mimidae, nell'ambito di una radiazione adattativa dei Muscicapoidea, rappresentando in tal senso dei fossili viventi dallo straordinario numero di autapomorfie."}
{"id": "2130604", "revid": "7336", "url": "https://it.wikipedia.org/wiki?curid=2130604", "title": "Dicromato potassico", "text": ""}
{"id": "2130606", "revid": "406204", "url": "https://it.wikipedia.org/wiki?curid=2130606", "title": "Accademia delle Scienze di Parigi", "text": ""}
{"id": "2130611", "revid": "1318658", "url": "https://it.wikipedia.org/wiki?curid=2130611", "title": "Scatola della stasi", "text": ""}
{"id": "2130615", "revid": "1514393", "url": "https://it.wikipedia.org/wiki?curid=2130615", "title": "Manlio Oddone", "text": ""}
{"id": "2130618", "revid": "125617406", "url": "https://it.wikipedia.org/wiki?curid=2130618", "title": "4\u00aa Divisione alpina &quot;Monterosa&quot;", "text": "La 4\u00aa Divisione alpina \"Monterosa\" \u00e8 stata un'unit\u00e0 di alpini dell'esercito della Repubblica Sociale Italiana.\nStoria.\nLa divisione nasce il 1\u00ba gennaio 1944 a Pavia, ma \u00e8 mobilitata solamente il 15 febbraio dello stesso anno. La divisione, formata da circa 20.000 uomini, di cui il 20% provenienti dal Regio Esercito, viene costituita dai dirigenti della Repubblica Sociale per combattere in ambito montano a fianco dell'esercito tedesco.\nPer l'addestramento la divisione viene inviata in Germania per 6 mesi, dove gli uomini sono addestrati da istruttori tedeschi e armati con materiale\nproveniente dai magazzini della Wehrmacht. Nell'organico della divisione si contano anche 30 ausiliarie alpine, le prime nella storia del corpo.\nIl 16 luglio dello stesso anno Benito Mussolini consegna la bandiera ai reggimenti, a M\u00fcnsingen.\nIn luglio, all'arrivo in Italia, viene posta sotto il comando del Corpo d'armata \"Lombardia\", nell'area ligure, per contrastare un eventuale sbarco delle forze alleate. Successivamente viene spostata nella Garfagnana tra il fiume Serchio e le Alpi Apuane, bloccando i reparti brasiliani e le forze della 5\u00aa Armata americana, riuscendo tra il 25 e il 30 dicembre 1944, con l'operazione Wintergewitter, a respingere le forze alleate, obbligandole a ripiegare; nell'occasione vengono anche catturati 250 prigionieri e ingenti quantit\u00e0 di viveri e materiale bellico.\nSi tratta dell'unica azione della guerra, lungo la penisola italiana, nella quale le forze congiunte della RSI e tedesche riuscirono a far arretrare gli alleati. Nel gennaio 1945 circa la met\u00e0 della divisione viene spostata sulle Alpi occidentali per contrastare l'avanzata americana e francese ed in questa occasione per dar man forte viene aggregato il Battaglione \"Cadore\", ricevuto dal Raggruppamento \"Cacciatori degli Appennini\"\nIn Garfagnana, a Cogna, il reparto fu anche protagonista di una delle tante sanguinose rappresaglie che caratterizzarono il passaggio del fronte nel Nord ovest della Toscana. Dopo un attentato in cui aveva perso la vita un giovane alpino, Giuseppe Grigoli, il 1\u00ba febbraio 1945 fu fucilato, da un reparto della Divisione \"Monterosa\", Adriano Tardelli, detto \"il Baionetta\", insieme a cinque civili gi\u00e0 arrestati in precedenza, accusati di essere partigiani .\nLa Divisione riesce ad impedire ai francesi e agli americani di procedere speditamente in Piemonte;\nAlla fine dell'estate del 1944, due compagnie del Battaglione Compl. \"Vestone\" della Monterosa al comando del maggiore Paroldo disertano a seguito di accordi con unit\u00e0 partigiane; la maggior parte dei disertori fa rientro presso le proprie famiglie, altri entrano nelle file della resistenza ligure partecipando nella primavera successiva alla battaglia per la liberazione della citt\u00e0 di Genova.\nLa Divisione alla fine della guerra conta 1.100 caduti, 142 decorazioni assegnate dalla RSI e dal comando tedesco, tra le quali tre medaglie d'oro al valor militare all'alpino Renato Assante, al sottotenente Eraldo Boschi e al sottotenente medico Mario Da Re.\nViene sciolta il 28 aprile 1945 dal maresciallo Rodolfo Graziani, che emana l'ordine di cessare le ostilit\u00e0.\nDopoguerra.\nNel dopo guerra i reduci, a cominciare dal 1946, hanno dato vita a diversi raduni, fondando nel novembre 1951 l'Associazione \"Divisione Monterosa\"; tra gli scopi dell'associazione anche il sostegno economico ad invalidi di guerra, in quanto lo Stato italiano non riconosceva i combattenti della Repubblica Sociale Italiana. A Palleroso (comune di Castelnuovo di Garfagnana) \u00e8 stato eretto un Sacrario ai caduti della divisione. L'archivio storico della Divisione \u00e8 stato affidato allo stato maggiore dell'esercito italiano.\nLa Divisione alpina \"Monterosa\" non fu riconosciuta ufficialmente nei raduni degli ex-alpini; pertanto coloro che avevano combattuto unicamente in questa formazione, secondo l'ANA, non potevano fregiarsi del titolo di alpini, ma il 27 maggio 2001 l'Associazione Nazionale Alpini decise di annullare questa discriminazione di carattere soprattutto politico, approvando una delibera che andava in questo senso: \"L'Assemblea dei Delegati, preso atto e confermata la validit\u00e0 di tutto quanto precedentemente deliberato in merito alla Divisione Monterosa e altri simili della Repubblica Sociale Italiana, dichiara e riconosce che tutti i giovani che hanno prestato servizio militare in un reparto Alpino, in qualsiasi momento della storia d'Italia, e quindi anche dal 1943 al 1945, poich\u00e9 hanno adempiuto il comune dovere verso la patria, siano considerati Alpini d'Italia.\".\nMostreggiature della divisione.\nComando Divisione. Dispaccio 2251 del 22 aprile 1944 e dispaccio 2254 del 23 aprile 1944."}
{"id": "2130622", "revid": "1788047", "url": "https://it.wikipedia.org/wiki?curid=2130622", "title": "St. Peters (Missouri)", "text": "St. Peters \u00e8 una citt\u00e0 degli Stati Uniti d'America, nella Contea di Saint Charles dello Stato del Missouri.\nAppartiene alla cintura urbana della citt\u00e0 di St. Louis. Al 2006 possedeva una popolazione di 54.839 abitanti.\nCome municipalit\u00e0 venne incorporata nel 1910."}
{"id": "2130623", "revid": "767487", "url": "https://it.wikipedia.org/wiki?curid=2130623", "title": "William Henry Perkin", "text": "Biografia.\nEra il pi\u00f9 giovane di sette figli e di umili origini. Battezzato nella chiesa di Saint Paul, frequent\u00f2 la \"City of London School\" dove il suo insegnante Thomas Hall incoraggi\u00f2 il suo talento scientifico e lo spinse ad intraprendere la professione di chimico. All'et\u00e0 di 15 anni entra nel Reale Collegio di Chimica (Royal College of Chemistry) di Londra e pochi anni pi\u00f9 tardi, nel 1856 scopre la mauveina, prima tintura sintetica, un colorante viola, poi brevettato dallo stesso Perkin e che divenne un grande successo commerciale. Il 7 giugno 1866 entr\u00f2 a far parte della Royal Society e nel corso della sua vita fu insignito di numerosi prestigiosi riconoscimenti come la Medaglia Royal nel 1879 e la Medaglia Davy nel 1889. Anche nel resto della sua vita continu\u00f2 con esperimenti di successo nel campo della chimica organica, sintetizzando profumi come la cumarina (uno dei primi). Divenne Cavaliere nel 1906, anno in cui ricevette anche la \"Medaglia Perkin\", istituita in suo onore e considerata da allora come il massimo riconoscimento concesso al mondo dell'industria chimica americana. Mor\u00ec l'anno seguente per polmonite e appendicite."}
{"id": "2130624", "revid": "281901", "url": "https://it.wikipedia.org/wiki?curid=2130624", "title": "Ovis dalli", "text": "Il bighorn bianco o ariete di Dall (Ovis dalli) \u00e8 una pecora selvatica che vive nelle regioni montane del Nordamerica, in un areale che si estende nei Territori del Nordovest, nella Columbia Britannica settentrionale, nel Territorio dello Yukon e nell'Alaska.Il nome della specie, Dalli, deriva da William Healey Dall (1845\u20131927), un naturalista americano che le studi\u00f2 nel loro habitat per un lungo periodo.\nTassonomia e genetica.\nLa ricerca ha dimostrato che l'uso di queste designazioni di sottospecie \u00e8 discutibile. L'interazione cromatica completa si verifica tra i manti bianchi e scuri della specie con popolazioni di colore intermedio, chiamate pecore Fannin (\"O. d. fannini\"), che si trovano nelle montagne Pelly e Ogilvie nel territorio dello Yukon. L'evidenza del DNA mitocondriale non ha mostrato alcuna divisione molecolare lungo i limiti delle sottospecie attuali, sebbene l'evidenza del DNA nucleare possa fornire qualche supporto. Anche a livello di specie, l'attuale tassonomia \u00e8 discutibile perch\u00e9 l'ibridazione tra \"O. dalli\" e \"O. canadensis\" \u00e8 stata registrata nella recente storia evolutiva.\nAlimentazione.\nSi nutre di svariati tipi di erbe e non disdegna muschi e licheni.\nNella cultura di massa.\nQuesta specie di ovino appare nei film d'animazione Disney \"Koda, fratello orso\" e \"Koda, fratello orso 2\"\nNe fa parte anche un esemplare di nome Pina nel manga ed anime \" Beastars \""}
{"id": "2130633", "revid": "1573940", "url": "https://it.wikipedia.org/wiki?curid=2130633", "title": "Ovis nivicola", "text": "La pecora delle nevi (Ovis nivicola ) \u00e8 una pecora selvatica originaria della Siberia nord-orientale.\nDescrizione.\nDimensioni.\nLa lunghezza del corpo (esclusa la coda, lunga 7,5-13 cm) varia dai 136 ai 188 cm nei maschi e dai 126 ai 156 cm nelle femmine; nei primi, inoltre, l'altezza al garrese raggiunge i 93-112 cm, mentre nelle seconde \u00e8 di 90-94 cm. Il peso dei maschi varia tra i 56 e i 120 kg nei maschi e tra i 33 e i 68 kg nelle femmine. Le corna misurano 69-93 cm nei maschi e 23-28 cm nelle femmine.\nAspetto.\nPecora selvatica di grandi dimensioni, ha il manto di colore bruno-grigiastro, con una piccola macchia di peli chiari sulle natiche. In inverno il manto si fa pi\u00f9 lanoso e schiarisce, fino ad assumere una colorazione caffellatte. La parte anteriore delle zampe \u00e8 marrone cioccolato scuro, mentre quella posteriore pu\u00f2 presentare dei segni biancastri. Una banda scura, che si estende attraverso il naso tra gli occhi e il muso, contrasta nettamente con la colorazione bianco brillante del rostro. Le orecchie sono piccole e di colore grigio scuro. Le corna, presenti in entrambi i sessi, sono pi\u00f9 leggere di quelle del bighorn, suo stretto parente, e a parit\u00e0 di dimensioni presentano il 35% in meno di sostanza cornea. Le corna si ripiegano all'indietro, verso il basso e poi verso l'alto intorno alle orecchie, avvitandosi verso l'esterno nei vecchi maschi quando esse iniziano la loro seconda rotazione. Le corna delle femmine sono pi\u00f9 sottili e pi\u00f9 corte e curvano all'indietro a mo' di sciabola.\nBiologia.\nLa pecora delle nevi \u00e8 una creatura ben adattata agli ambienti di montagna: estremamente agile e leggera, \u00e8 in grado di muoversi rapidamente anche sui terreni pi\u00f9 scoscesi e irregolari. In seno ai gruppi di scapoli vigono gerarchie di dominanza basate prevalentemente sulle dimensioni delle corna. Tali gerarchie rimangono relativamente stabili, perfino durante la stagione degli amori, quando quasi sempre solo i maschi pi\u00f9 grandi riescono ad ottenere il diritto di accoppiarsi. Tuttavia, nel caso due maschi abbiano corna di dimensioni grossomodo simili, il rapporto tra dominante e subordinato viene deciso in combattimento. Fronteggiandosi l'un l'altro da una certa distanza, corrono l'uno verso l'altro con le teste abbassate, impennandosi e cozzando le corna insieme nel tentativo di far perdere l'equilibrio al rivale.\nLe pecore delle nevi sono erbivori che si nutrono di erba e licheni.\nRiproduzione.\nDopo un periodo di gestazione di circa 8,5 mesi, la femmina di solito d\u00e0 alla luce un unico piccolo. Questo viene svezzato all'et\u00e0 di 4-6 mesi. La maturit\u00e0 sessuale viene raggiunta a 2 anni nelle femmine e a 5 anni nei maschi. L'aspettativa di vita \u00e8 di 18 anni. La stagione degli amori ha inizio in novembre-dicembre. Prima di partorire, le femmine si isolano dalla mandria, dirigendosi verso un luogo impervio e roccioso per dare alla luce il piccolo. Una volta raggiunta la maturit\u00e0 sessuale, ai maschi pi\u00f9 giovani di una mandria \u00e8 precluso l'accoppiamento dai congeneri pi\u00f9 anziani. Durante il calore, i maschi possono percorrere fino a 15 km al giorno alla ricerca di femmine in estro.\nDistribuzione e habitat.\nLa pecora delle nevi \u00e8 diffusa in gran parte delle regioni montuose della Siberia orientale. Il nucleo principale dell'areale inizia appena ad est del corso della Lena e si estende fino ai monti Tenkany, nella penisola dei Chukchi, sulla sponda occidentale dello stretto di Bering. \u00c8 presente anche sulla catena vulcanica che scende lungo la penisola della Kamchatka, e il limite meridionale dell'areale semprerebbe essere costituito dai monti Yablonovy, a sud della Lena. Inoltre, una popolazione completamente isolata (\"O. n. borealis\") vive relegata sui monti Putorana, a sud della penisola di Taymyr, a est dello Yenisey, separata dalle pi\u00f9 vicine popolazioni jakute da un gap di circa 1000 km. L\"'habitat\" della specie \u00e8 costituito dai prati alpini che si sviluppano su terreni rocciosi.\nTassonomia.\nLa pecora delle nevi \u00e8 una delle 5 specie del genere delle pecore (\"Ovis\"). \u00c8 pi\u00f9 strettamente imparentata con le pecore nordamericane (il bighorn e la pecora di Dall) che con le altre pecore asiatiche. A volte veniva persino riunita in una singola unica specie con la pecora bighorn.\nInoltre, la pecora di Dall viene talvolta indicata con il nome di \u00abpecora delle nevi\u00bb. Per distinguerla da quest'ultima, la pecora delle nevi viene anche chiamata pecora delle nevi siberiana o pecora delle nevi della Kamchatka.\nLa classificazione delle sottospecie non \u00e8 ancora chiarita a fondo, ma fino a quando gli studi sul DNA non forniranno risultati pi\u00f9 accurati, gli studiosi facenti parte del Caprinae Red List Authority hanno concordato di distinguere le seguenti sottospecie:\nConservazione.\nLa pecora delle nevi \u00e8 classificata dalla IUCN come \u00abspecie a rischio minimo\u00bb (\"Least Concern\"). La popolazione viene stimata in 57.700 esemplari, dei quali ben 40.000 presenti nella sola Jacuzia."}
{"id": "2130635", "revid": "287204", "url": "https://it.wikipedia.org/wiki?curid=2130635", "title": "Lee's Summit", "text": "Lee's Summit \u00e8 una citt\u00e0 degli Stati Uniti d'America, nella contea di Jackson dello Stato del Missouri.\nAppartiene alla cintura urbana della citt\u00e0 di Kansas City . Al 2008 possedeva una popolazione di 82.820 abitanti."}
{"id": "2130645", "revid": "486946", "url": "https://it.wikipedia.org/wiki?curid=2130645", "title": "Murenzhuang", "text": ""}
{"id": "2130646", "revid": "123187675", "url": "https://it.wikipedia.org/wiki?curid=2130646", "title": "The Catholic World", "text": "The Catholic World era un periodico fondato dal padre paolista Isaac Thomas Hecker nell'aprile 1865.\nConteneva numerosi articoli di Orestes Brownson, incluso il saggio del maggio 1870, Chiesa e Stato (\"Church and State\"), che descriveva il pensiero dell'autore sul corretto rapporto fra la Chiesa e lo Stato.\nLa sua pubblicazione \u00e8 cessata nel 1996."}
{"id": "2130647", "revid": "122158013", "url": "https://it.wikipedia.org/wiki?curid=2130647", "title": "Nicolas Duvauchelle", "text": "Biografia.\nDuvauchelle ha iniziato la sua carriera cinematografica nel 1999 nel film \"Il piccolo ladro\" di \u00c9rick Zonca, di cui era il protagonista. Nello stesso anno partecip\u00f2 a \"Beau Travail\" della regista Claire Denis, con cui lavor\u00f2 anche nel 2001 per \"Cannibal Love - Mangiata viva\".\nHa recitato in due lungometraggi di Xavier Giannoli: \"Corpi impazienti\" nel 2003 con Laura Smet e Marie Denarnaud, film in cui ha rivelato il suo talento drammatico; e \"Une aventure\" nel 2005.\nHa interpretato Andrea nell'adattamento cinematografico del romanzo \"Hell\" di Lolita Pille, realizzato da Bruno Chiche, e dove aveva al suo fianco l'attrice Sara Forestier.\nHa prestato la sua immagine come modello per Hugo Boss (per la linea di profumi \"Hugo\") e per Miu Miu (insieme con l'allora compagna Ludivine Sagnier). Suona anche in un gruppo hardcore parigino, i Cry Havoc.\nVita privata.\nIl 25 marzo 2005 diventa padre di Bonnie, nata dalla relazione con l'attrice Ludivine Sagnier (da cui si \u00e8 separato nel 2007). Nel 2012 nasce la seconda figlia Romy, avuta dalla giornalista Laura Isaaz (da cui si \u00e8 separato nel 2015). Il 31 agosto 2017 nasce il terzo figlio, Andrea, avuto dalla modella Anouchka Alsif (da cui si \u00e8 separato nel 2018).\n\u00c8 molto amico dell'attrice Karole Rocher, conosciuta durante le riprese della serie televisiva \"Braquo\"."}
{"id": "2130648", "revid": "287204", "url": "https://it.wikipedia.org/wiki?curid=2130648", "title": "Elettrotreno Taiwan High Speed 700T", "text": "Il Taiwan High Speed 700T \u00e8 un elettrotreno di fabbricazione giapponese per linee veloci, costruito per conto della Taiwan High Speed Rail e in servizio presso questa compagnia. \u00c8 basato sugli Shinkansen Serie 700."}
{"id": "2130650", "revid": "339392", "url": "https://it.wikipedia.org/wiki?curid=2130650", "title": "Taiwan High Speed 700T", "text": ""}
{"id": "2130653", "revid": "15756", "url": "https://it.wikipedia.org/wiki?curid=2130653", "title": "Cappella del Bambino Ges\u00f9 di Praga", "text": "La cappella del Bambino Ges\u00f9 di Praga \u00e8 un luogo di culto cattolico situato lungo la strada statale 334 del Sassello nel comune di Sassello, in provincia di Savona.\nCaratteristiche.\nA navata unica, di circa 7 metri di lunghezza con due piccoli campanili ai lati del tetto, la cappella fu edificata nel 1953. In facciata presenta un pronao sorretto da 4 colonne e tre finestre a sesto acuto con vetrate policrome. Vi si accede direttamente dalla strada attraverso una scalinata."}
{"id": "2130662", "revid": "435288", "url": "https://it.wikipedia.org/wiki?curid=2130662", "title": "Walter eroe a tempo perso", "text": ""}
{"id": "2130673", "revid": "334023", "url": "https://it.wikipedia.org/wiki?curid=2130673", "title": "Asolo film", "text": ""}
{"id": "2130674", "revid": "20769119", "url": "https://it.wikipedia.org/wiki?curid=2130674", "title": "Avvocatura dello stato", "text": ""}
{"id": "2130676", "revid": "200568", "url": "https://it.wikipedia.org/wiki?curid=2130676", "title": "C'h", "text": "C'h (in minuscolo c'h) \u00e8 un trigramma dell'alfabeto latino, formato da lettera C, apostrofo e lettera H. \nLinguistica.\nIl trigramma \u00abc'h\u00bb \u00e8 usato nella lingua bretone, dove costituisce una lettera a s\u00e9. La sua pronuncia \u00e8 aspirata o no, dipende dai locutori. Il digramma bretone CH ha una pronuncia completamente diversa. Dimenticare l'apostrofo nei nomi bretoni francesizzati \u00e8 un errore frequente. La lettera-trigramma c'h in bretone si colloca tra la lettera B e la lettera D (la lingua bretone non comprende la lettera C da sola).\nRappresentazione informatica.\nNon esiste un simbolo Unicode per c'h. Il trigramma viene rappresentato sempre con i tre segni C, apostrofo e H."}
{"id": "2130677", "revid": "334023", "url": "https://it.wikipedia.org/wiki?curid=2130677", "title": "Asolo art film festival", "text": ""}
{"id": "2130679", "revid": "92723", "url": "https://it.wikipedia.org/wiki?curid=2130679", "title": "Krakoa", "text": "Krakoa \u00e8 un personaggio dei fumetti appartenente all'universo editoriale della Marvel Comics, comunemente associato agli X-Men. \u00c8 un'isola vivente, un'isola mutante che costituisce un ecosistema senziente in grado di comandare tutti gli esseri nativi dell'isola, nonch\u00e9 di modificare a proprio piacimento il terreno dell'isola stessa, di fatto il suo corpo; \u00e8 quindi anche in grado di assimilare e assorbire in s\u00e9 stessa tutti coloro che vi sbarcano. Il suo nome deriva dal vulcano indonesiano Krakatoa. L'essere \u00e8 conosciuto anche come \"L'Isola Che Cammina Come Un Uomo\" o come \"L'Isola Vivente\". Quando intrappola dei mutanti, Krakoa si nutre dei loro poteri, rendendoli di conseguenza impotenti.\nKrakoa inizialmente fece un'apparizione molto breve nella serie degli X-Men, ma viene ricordata come il nemico principale presente in \"Giant-Size X-Men\" n. 1, di Len Wein e David Cockrum; in quel numero \"L'Isola Vivente\" \u00e8 direttamente responsabile dello scioglimento della formazione originale dei 5 X-Men (Ciclope, Marvel Girl, Angelo, Bestia, Uomo Ghiaccio) e della formazione dei \"nuovi\" X-Men (Ciclope, Tempesta, Wolverine, Nightcrawler, Banshee), la formazione pi\u00f9 duratura e pi\u00f9 di successo dal punto di vista editoriale.\nNell'arco narrativo \"Genesi letale\", vengono raccontati altri dettagli riguardanti l'episodio in cui gli originari X-men furono intrappolati dall'isola di Krakoa, per poi venire liberati dalla nuova formazione di X-men. In questo arco si fa menzione di una squadra intermedia di X-Men, composta anche da Vulcan (il fratello di Ciclope e Havok), i cui membri perirono o restarono intrappolati dall'isola per molti anni.\nSuccessivamente una giovane Krakoa \u00e8 stata accolta nella nuova Jean Grey School dei Mutanti; essendo un \"ambiente senziente\" Krakoa si occupa delle difese dell'intera zona su cui \u00e8 costruita la scuola, proteggendola dai nemici esterni, ci\u00f2 non toglie che spesso interagisca con i vecchi e giovani mutanti che abitano la scuola.\nNelle serie \"House of X\" e \"Powers of X\" l'isola \u00e8 diventata la patria dei mutanti."}
{"id": "2130680", "revid": "290948", "url": "https://it.wikipedia.org/wiki?curid=2130680", "title": "Howard Florey, Baron Florey", "text": ""}
{"id": "2130681", "revid": "290948", "url": "https://it.wikipedia.org/wiki?curid=2130681", "title": "Howard Florey", "text": ""}
{"id": "2130683", "revid": "290948", "url": "https://it.wikipedia.org/wiki?curid=2130683", "title": "Henri-Louis Duhamel du Monceau", "text": ""}
{"id": "2130688", "revid": "122658235", "url": "https://it.wikipedia.org/wiki?curid=2130688", "title": "Pantaloni alla zuava", "text": "I pantaloni alla zuava, detti anche knickerbockers, sono pantaloni ampi, arricciati, e rimboccati sotto le ginocchia.\nEtimologia.\nPrendono nome dagli zuavi, che indossavano una divisa i cui pantaloni erano ampi e a sbuffo. Il nome \"knickerbockers\" deriva invece da quello dello scrittore Dietrich Knickerbocker, che nel romanzo \"Storia di New York\" (1889) descriveva gli immigrati neerlandesi, che indossavano questo tipo di pantaloni.\nStoria.\nQuesti pantaloni entrarono a far parte della moda maschile sin dal XVIII secolo, ed in seguito (alla fine del XIX secolo) anche di quella femminile.\nNello sport.\nLa franchigia NBA dei New York Knicks (abbreviazione di \"Knickerbockers\") prende il nome proprio da questi particolari pantaloni, dato che i fondatori olandesi di New York erano soliti indossarli."}
{"id": "2130689", "revid": "253269", "url": "https://it.wikipedia.org/wiki?curid=2130689", "title": "Peter Jacobson", "text": "Biografia.\n\u00c8 figlio di un famoso giornalista televisivo di Chicago, Walter Jacobson e di Lynn Straus, i suoi genitori divorziarono quando lui aveva 5 anni; si \u00e8 laureato nel 1987 alla Brown University e nel 1991 alla Juilliard. \u00c8 principalmente conosciuto come Chris Taub, chirurgo plastico nella serie \"Dr. House - Medical Division\", ma ha anche interpretato un ruolo ricorrente in \"Law &amp; Order\" come Randy Dworkin, un avvocato. \u00c8 apparso, in compagnia di Lisa Edelstein che ritrover\u00e0 su set di \"Dr. House\" nei panni di Lisa Cuddy in \"Qualcosa \u00e8 cambiato\", interpretando un personaggio vittima di un'aggressione verbale da parte del protagonista in quanto colpevole di aver occupato il suo tavolo abituale.\n\u00c8 apparso, come il signor Foster, in un episodio di \"Scrubs - Medici ai primi ferri\", ed \u00e8 stato l'argomento centrale di un dibattito di \"morbosit\u00e0 e mortalit\u00e0\" in \"Il mio grande uccello\"; inoltre, in un episodio di ' ha interpretato l'avvocato di un potenziale sospettato e nella miniserie \"The Starter Wife\" (trasmessa anche in Italia dal canale Mya nel 2007) ha recitato nei panni di Kenny Kagan, il marito del personaggio principale. Per il cinema ha recentemente interpretato il professore di liceo del protagonista nel film \"Transformers\". Nel 2006 \u00e8 fra i protagonisti della miniserie \"The Lost Room\", diretta da Craig R. Baxley. Nel 2008 entra a far parte del cast del film ' come spalla dei protagonisti Bradley Cooper e Vinnie Jones.\nDoppiatori italiani.\nNelle versioni in italiano dei suoi film, Peter Jacobson \u00e8 stato doppiato da:\nDa doppiatore \u00e8 sostituito da:"}
{"id": "2130690", "revid": "767487", "url": "https://it.wikipedia.org/wiki?curid=2130690", "title": "Mirko Novosel", "text": "Carriera.\nDa direttore tecnico ha vinto il torneo cestistico delle Olimpiadi 1980, mentre come capo allenatore ha ottenuto un argento nel 1976 e un bronzo nel 1984. Ha inoltre conquistato due Europei (pi\u00f9 uno juniores), due Coppe dei Campioni, due Coppe delle Coppe, due campionati jugoslavi e sette Coppe di Jugoslavia.\nIn Serie A1, ha allenato il Napoli Basket.\nCollegamenti esterni.\n "}
{"id": "2130692", "revid": "394", "url": "https://it.wikipedia.org/wiki?curid=2130692", "title": "Berardino Elvino", "text": "Biografia.\nMandato fin da giovanissimo a studiare a Roma, per intraprendere carriera ecclesiastica, entr\u00f2 presto nelle grazie di Alessandro Farnese, il futuro Paolo III. Divenuto arciprete dell'Insigne Collegiata di San Simeone Profeta in Alvito, fu poi ascritto tra gli abbreviatori apostolici di maggior preferenza e, dal 1534, fu segretario del cardinale Guido Ascanio Sforza, peraltro nipote del ricordato pontefice.\nDal 1541 al 1548 fu tesoriere generale della Camera Apostolica, carica che implicava il controllo finanziario sull'intero reddito prodotto dai possedimenti temporali della Chiesa, al pari di tutti i tributi incamerati dalla tesoreria papale. In queste vesti \u00e8 ricordata la sua intransigenza alle richieste dei cittadini di San Marino, i quali non volevano sottostare agli aumenti del sale imposti sui territori soggetti all'autorit\u00e0 pontificia, frapponendosi pi\u00f9 volte alla concessione di un breve papale per esonerare i suddetti dal pagamento. Sempre quale tesoriere, il 20 agosto 1542, come segnala il Vasari, fu tra i testimoni presenti per la stipula degli accordi con cui s'intendeva comporre la lunga controversia tra Michelangelo e il duca d'Urbino Guidobaldo II della Rovere circa l'ultimazione dei lavori del monumento funerario del pontefice Giulio II.\nElvino dimor\u00f2 prevalentemente a Roma, nonostante la nomina a vescovo di Anglona, che fu voluta nel 1542 da papa Paolo III, per sostituire il ricordato cardinale Sforza. Nel 1543 fece trasferire la sede vescovile a Tursi, al contempo insignita del titolo di \"citt\u00e0\", conferendole, di fatto, l'attuale fisionomia, nell'ambito della Diocesi di Tursi-Lagonegro. Quale vescovo di Anglona e Tursi, ebbe l'onore di consacrare sacerdote sant'Andrea Avellino..\nSecondo una tesi, non comprovata e minoritaria, l'Elvino ricevette la dignit\u00e0 cardinalizia poco prima della morte. Sta di fatto che, venuto a mancare all'et\u00e0 di 44 anni, egli fu seppellito nella basilica romana di Santa Maria del Popolo, in un noto monumento funerario, ubicato un tempo alla destra dell'altare centrale (oggi \u00e8 nel corridoio della sagrestia), che venne realizzato dallo scultore milanese Guglielmo Della Porta.\nGenealogia episcopale.\nLa genealogia episcopale \u00e8:"}
{"id": "2130694", "revid": "213136", "url": "https://it.wikipedia.org/wiki?curid=2130694", "title": "Bernardino Elvino", "text": ""}
{"id": "2130697", "revid": "74801", "url": "https://it.wikipedia.org/wiki?curid=2130697", "title": "Joplin (Missouri)", "text": "Joplin \u00e8 una citt\u00e0 degli Stati Uniti d'America, nello Stato del Missouri.\n\u00c8 localizzata tra le Contea di Jasper e Contea di Newton. Al 2007 possedeva una popolazione di abitanti.\nIl 22 maggio 2011 la citt\u00e0 di Joplin \u00e8 stata colpita da un violento tornado che ha provocato innumerevoli danni e diverse vittime."}
{"id": "2130698", "revid": "20769418", "url": "https://it.wikipedia.org/wiki?curid=2130698", "title": "Gran Bailam", "text": ""}
{"id": "2130702", "revid": "729019", "url": "https://it.wikipedia.org/wiki?curid=2130702", "title": "Tour della nazionale di rugby a 15 dell'Italia 1994", "text": "Nel giugno 1994 la nazionale italiana di rugby si rec\u00f2 in \"tour\" in Australia, la terza trasferta ufficiale dopo l'esperienze del 1981 e del 1986.\nFu una \"tourn\u00e9e\" storico per gli Azzurri di Georges Coste, che vinsero tutti e sei gli incontri ufficiosi sfiorando il successo contro la nazionale australiana nel primo \"test match\".\nL'esordio avvenne a Darwin contro la selezione del Territorio del Nord (): una partita semplice sulla carta, ma macchiata dal gioco duro degli australiani e dalle reazioni degli italiani, culminati con l'espulsione di Franco Properzi, poi squalificato per due match consecutivi. Pi\u00f9 agile, invece, la vittoria sulla selezione dell'Australia Meridionale (), nella partita giocata ad Adelaide e terminata con il punteggio di 12-62 in favore dell'Italia XV.\nIl primo incontro \"no-cap\" impegnativo fu contro Sydney, selezione che schier\u00f2 ben sette \"Wallabies\"; malgrado il dominio territoriale dei padroni di casa, la difesa azzurra respinse gli attacchi e la fase offensiva finalizz\u00f2 le poche occasioni create. Al Ballymore Stadium di Brisbane, l'Italia XV sfid\u00f2 la selezione della Queensland Rugby Union (Queensland XV), forte di ex internazionali e giocatori promettenti. Grazie ad una prova corale di squadra e ad un pizzico di fortuna, il palo colpito su calcio di piazzato dagli australiani a tempo scaduto, gli Azzurri riuscirono a portare a casa la partita. Purtroppo ci furono due importanti infortuni: Diego Dom\u00ednguez e Julian Gardner posero la parola fine al loro \"tour\".\nL'Italia arriv\u00f2 imbattuta al primo \"test\" ufficiale contro l', sfiorando il successo; dopo un'ora di gioco gli Azzurri conducevano per 17-13, prima che Carlo Orlandi colpisse al viso l'esordiente Gregan, costringendolo ad abbandonare il campo. Orlandi verr\u00e0 successivamente squalificato, mentre Slattery, subentrato al giovane compagno di squadra, guid\u00f2 l'Australia alla rimonta e al successo ottenuto, quasi allo scadere, grazie a un calcio piazzato di Wallace.\nTra squalifiche ed infortuni, la nazionale italiana arriv\u00f2 rimaneggiata al penultimo match contro la selezione della zona suburbana del Nuovo Galles del Sud (\"New South Wales Country\"). Per ovviare alle assenze, viene chiamato Marco De Rossi, giocatore livornese in ferie proprio in Australia.\nNel secondo ed ultimo \"test\" di Melbourne, alcune decisioni arbitrali, quali la dubbia meta marcata nel finale dall'australiano Campese, resero la sconfitta pi\u00f9 pesante del dovuto. Agli Azzurri rimase comunque la consolazione di una trasferta positiva, con sei vittorie all'attivo negli incontri non ufficiali e due \"test match\" persi onorevolmente."}
{"id": "2130708", "revid": "729019", "url": "https://it.wikipedia.org/wiki?curid=2130708", "title": "Tour della nazionale di rugby a 15 dell'Italia 1994-1995", "text": "Tra la fine del 1994 e l'inizio del 1995 la nazionale italiana di rugby si rec\u00f2 in \"tour\" in Gran Bretagna a quasi un decennio di distanza dall'ultimo \"tour\" del 1975.\nGli Azzurri di Georges Coste, capitanati da Massimo Cuttitta, si recarono in Gran Bretagna tra la fine del dicembre 1994 e l'inizio del gennaio 1995 con in programma due incontri senza l'assegnazione del \"cap\" internazionale con le contee storiche inglesi di Middlesex e Surrey, prima del \"test match\" in Scozia contro la nazionale A. L' vinse 50-3 su Middlesex marcando 7 mete, mentre la partita con Surrey non venne disputata per impraticabilit\u00e0 del campo a causa delle condizioni meteorologiche avverse; nel \"test\" contro la , che schier\u00f2 otto titolari della nazionale maggiore, abdic\u00f2 di misura per 16-18.\nNell'ultima settimana del mese d'aprile ci fu spazio per una breve \"tourn\u00e9e\" ufficiosa in Francia in preparazione della Coppa del Mondo in programma in Sudafrica a maggio; vennero disputati tre match non ufficiali contro alcuni club del campionato francese, in ordine: Montpellier H\u00e9rault, il 22 aprile, RC Narbonne, il 26 aprile, e US Colomiers, il 30 aprile. L'Italia XV vinse due partite su tre coi rispettivi punteggi di: 68-16, 44-32 e 22-27."}
{"id": "2130713", "revid": "154326", "url": "https://it.wikipedia.org/wiki?curid=2130713", "title": "Elisabetta Filippina Maria Elena di Francia", "text": ""}
{"id": "2130718", "revid": "1318658", "url": "https://it.wikipedia.org/wiki?curid=2130718", "title": "ICRANet", "text": "L\u2019ICRANet, International Center for Relativistic Astrophysics Network, \u00e8 un'organizzazione internazionale che promuove attivit\u00e0 di ricerca nel campo dell'Astrofisica Relativistica e di aree affini. Membri dell'ICRANet sono quattro stati e tre universit\u00e0 e centri di ricerca: la Repubblica dell\u2019Armenia, la Repubblica Federale del Brasile, la Repubblica Italiana, lo Stato Vaticano, l'Universit\u00e0 di Arizona (USA), l'Universit\u00e0 Stanford (USA) e l'ICRA.\nLa sede di coordinamento centrale \u00e8 in Piazza della Repubblica a Pescara, in Italia, presso la storica sede della stazione Centrale.\nStoria della fondazione dell'ICRANet: ICRA e ICRANet.\nICRA e ICRANet.\nL'ICRA (International Center for Relativistic Astrophysics) \u00e8 stata fondata nel 1985 da Remo Ruffini (Universit\u00e0 \"Sapienza\" di Roma) insieme a Riccardo Giacconi (premio Nobel per la fisica nel 2002), Abdus Salam (Premio Nobel per la Fisica nel 1979), Paul Boynton (Universit\u00e0 di Washington), George Coyne (ex direttore della Specola Vaticana), Francis Everitt (Universit\u00e0 Stanford) e Fang Li-Zhi (Universit\u00e0 di Scienza e Tecnologia della Cina).\nL'accordo istitutivo e lo Statuto dell'ICRANet sono stati firmati il 19 marzo 2003; lo stesso anno sono stati riconosciuti anche dalla Repubblica dell\u2019Armenia e dallo Stato Vaticano. L'ICRANet \u00e8 stata istituita nel 2005, da una legge del Governo Italiano, ratificata dal Parlamento e firmata dall'allora Presidente della Repubblica italiana Carlo Azeglio Ciampi il 10 febbraio 2005. I membri fondatori sono la Repubblica d'Armenia, la Repubblica italiana, lo Stato della Citt\u00e0 del Vaticano, l'ICRA, l'Universit\u00e0 dell'Arizona e l'Universit\u00e0 Stanford.\nIl 12 settembre 2005 \u00e8 stato istituito e si \u00e8 riunito per la prima volta il comitato direttivo. Il Prof. Remo Ruffini e il Prof. Fang Li-Zhi sono stati nominati rispettivamente Direttore e Chairman del comitato direttivo. Il 19 dicembre 2006 \u00e8 stato istituito e si \u00e8 riunito per la prima volta il comitato scientifico. Il prof. Riccardo Giacconi \u00e8 stato nominato Chairman e il prof. John Mester Co-Chairman.\nIl 21 settembre 2005, il Direttore dell'ICRANet e l'Ambasciatore del Brasile a Roma, Dante Coelho de Lima, hanno firmato l'adesione della Repubblica Federale del Brasile all'ICRANet. L'entrata del Brasile \u00e8 stata richiesta dall'allora Presidente del Brasile, Luiz Ign\u00e1cio Lula Da Silva, e all'unanimit\u00e0 ratificata dal Parlamento brasiliano. Il 12 agosto 2011, la Presidentessa del Brasile, Dilma Rousseff, ha firmato l'entrata ufficiale del Brasile nell'ICRANet.\nMarcel Grossmann Meeting.\nDai primi del Novecento, i lavori di Gregorio Ricci Curbastro e di Tullio Levi Civita dell'Universit\u00e0 di Padova e dell'Universit\u00e0 Sapienza di Roma hanno sviluppato un nuovo ramo della matematica, il calcolo tensoriale. Marcel Grossmann, dell'Universit\u00e0 di Zurigo, avendo una profonda conoscenza della scuola italiana di geometria ed essendo stato a stretto contatto con Einstein, gli illustr\u00f2 questi concetti. La collaborazione tra Einstein e Grossmann si rivel\u00f2 poi fondamentale per lo sviluppo della Relativit\u00e0 Generale.\nAl fine di promuovere questa importante collaborazione tra fisica e matematica e per celebrare questo storico evento, nel 1975 il Prof. Remo Ruffini e il Prof. Abdus Salam hanno creato i \"Marcel Grossmann Meeting (MG) on Recent Developments in Theoretical and Experimental General Relativity, Gravitation, and Relativistic Field Theories\", che si tengono ogni tre anni in paesi diversi. L'MG1 e l'MG2 si sono svolti rispettivamente nel 1975 e nel 1979 a Trieste; l'MG3 nel 1982 a Shanghai; l'MG4 nel 1985 a Roma; l'MG5 nel 1988 a Perth; l'MG6 nel 1991 a Kyoto; l'MG7 nel 1994 a Stanford; l'MG8 nel 1997 a Gerusalemme; l'MG9 nel 2000 a Roma e l'MG10 nel 2003 a Rio de Janeiro; l'MG11 nel 2006 a Berlino; l'MG12 nel 2009 a Parigi; l'MG13 nel 2012 a Stoccolma; l'MG14 e l'MG15, svolti rispettivamente nel 2015 e nel 2018, a Roma. Sin dalla loro fondazione, L'ICRANet ha svolto un ruolo guida nell'organizzazione di questi meetings.\nCelebrazioni dell\u2019Anno Internazionale dell'Astronomia (2009).\nL'ICRANet \u00e8 stata Socio Organizzativo dell'Anno Internazionale dell'Astronomia (2009AIA) e ne ha sostenuto finanziariamente il coordinamento globale. In questa occasione l'ICRANet ha organizzato una serie di conferenze internazionali dal titolo generale \"The Sun, the Star, the Universe and General Relativity\", che includevano: il 1\u00b0 Zeldovich meeting (Minsk, Bielorussia), il Sobral Meeting (Fortaleza, Brasile), il 1\u00b0 Galileo - Xu Guangqi meeting (Shanghai, Cina), l'11\u00b0 Italian-Korean Symposium on Relativistic Astrophysics (Seoul, Corea del Sud) e il 5\u00b0 Australasian Conference - Christchurch Meeting (Christchurch, Nuova Zelanda).\nCelebrazioni dell\u2019Anno Internazionale della Luce (2015).\nSu iniziativa delle Nazioni Unite e dell'UNESCO, il 2015 \u00e8 stato dichiarato l'Anno Internazionale della Luce, il centenario della formulazione delle equazioni della relativit\u00e0 generale di Albert Einstein e il cinquantesimo anniversario della nascita dell'Astrofisica Relativistica. L'ICRANet \u00e8 stato uno dei Soci di Bronzo che ha sponsorizzato queste celebrazioni.\nNel 2015, l'ICRANet ha inoltre organizzato una serie di conferenze internazionali tra le quali: il 2\u00b0 ICRANet C\u00e9sar Lattes Meeting (Niter\u00f3i \u2013 Rio de Janeiro \u2013 Jo\u00e3o Pessoa \u2013 Recife \u2013 Fortaleza, Brasile), l'International Conference on Gravitation and Cosmology / the 4\u00b0 Galileo-Xu Guangqi meeting (Pechino, Cina), il 14\u00b0 Marcel Grossmann Meeting - MG14 (Roma, Italia) e il 1\u00b0 ICRANet Julio Garavito Meeting on Relativistic Astrophysics (Bucaramanga \u2013 Bogot\u00e1, Colombia), the 1\u00b0 Sandoval Vallarta Caribbean Meeting on Relativistic Astrophysics (Citt\u00e0 del Messico, Messico).\nOrganizzazione.\nL'organigramma dell\u2019ICRANet prevede il Direttore, il Comitato Direttivo e il Comitato Scientifico. I membri dei comitati sono i rappresentanti delle nazioni e delle istituzioni membre. L'ICRANet si avvale di un certo numero di membri permanenti della Faculty, le cui attivit\u00e0 sono coadiuvate dal personale amministrativo e di segreteria. Il finanziamento dell'ICRANet \u00e8 regolato dallo Statuto sulla base dei fondi forniti dal Governo, e da contributi volontari e donazioni.\nIl Direttore dell'ICRANet \u00e8 Remo Ruffini.\nNel 2019 il Comitato Direttivo \u00e8 composto da:\nL'attuale Presidente (2019) del Comitato Direttivo \u00e8 Francis Everitt.\nIl primo presidente del Comitato Scientifico \u00e8 stato Riccardo Giacconi, vincitore nel 2002 del Premio Nobel per la fisica, il quale ha concluso il suo mandato nel 2013. L'attuale (2015) Presidente del Comitato Scientifico \u00e8 Massimo Della Valle.\nIl Comitato Scientifico nel 2019 \u00e8 composto da: Prof. Narek Sahakyan (Armenia), Dr. Barres de Almeida Ulisses (Brasile), Dr. Carlo Luciano Bianco (ICRA), Prof. Massimo Della Valle (Italia), Prof. John Mester (Universit\u00e0 Stanford), Prof. Chris Fryer (Universit\u00e0 dell'Arizona), Dr. Gabriele Gionti (Stato della Citt\u00e0 del Vaticano).\nLa Faculty nel 2019 si compone di: Prof. Ulisses Barres de Almeida, Prof. Vladimir Belinski, Prof. Carlo Luciano Bianco, Prof. Donato Bini, Prof. Pascal Chardonnet, Prof. Christian Cherubini, Prof. Filippi Simonetta, Prof. Robert Jantzen, Prof. Roy Patrick Kerr, Prof. Hans Ohanian, Prof. Giovanni Pisani, Prof. Brian Mathew Punsly, Prof. Jorge Rueda, Prof. Remo Ruffini, Prof. Gregory Vereshchagin e Prof. She-Sheng Xue, supportati da una Faculty Aggiuntiva, composta da pi\u00f9 di trenta scienziati di fama internazionale che partecipano alle attivit\u00e0 dell'ICRANet, e da circa ottanta tra \"Lecturers\" e \"Visitings Professors\". Tra di essi vi sono i premi Nobel Murray Gell-Mann, Theodor H\u00e4nsch, Gerard 't Hooft e Steven Weinberg.\nStati Membri e Istituzioni.\nAttualmente, i Membri dell'ICRANet sono quattro stati e tre universit\u00e0 e centri di ricerca.\nStati membri:\nIstituti membri:\nL'ICRANet ha firmato accordi di collaborazione con oltre 60 Istituti, Universit\u00e0 e centri di ricerca in diversi Paesi.\nSedi e centri ICRANet.\nIl network consiste in sedi e centri. Gli accordi di sede, i quali stabiliscono diritti e privilegi tra cui l'extraterritorialit\u00e0, sono stati firmati per la Sede di Pescara in Italia, per la Sede di Rio de Janeiro in Brasile e per la Sede di Yerevan in Armenia. L'Accordo di Sede di Pescara \u00e8 stato ratificato il 13 maggio 2010. L'Accordo di Sede di Yerevan \u00e8 stato approvato all'unanimit\u00e0 dal Parlamento della Repubblica d'Armenia il 13 novembre 2015. Connessione ad alta velocit\u00e0 via fibra ottica con diversi luoghi \u00e8 resa possibile tramite la rete dati pan-Europea per la comunit\u00e0 di ricerca ed educazione (G\u00c9ANT) e mediante la rete del GARR.\nI centri ICRANet attualmente operativi sono:\nI Centri ICRANet a Pescara, Roma e Nizza.\nLa sede di coordinamento centrale dell'ICRANet \u00e8 situata a Pescara e si occupa dell'organizzazione delle attivit\u00e0 dell'ICRANet. Qui solitamente si svolgono le riunioni annuali dei Comitati Direttivo e Scientifico, cos\u00ec come convegni internazionali quali gli Italian-Korean Symposia on Relativistic Astrophysics. Le attivit\u00e0 scientifiche nel centro di Pescara includono ricerca di base della scuola russa sulla cosmologia primordiale guidata Vladimir Belinski.\nLe attivit\u00e0 della Sede dell'ICRANet a Villa Ratti (Nizza) comprendono sia il coordinamento del programma di dottorato IRAP-PhD che le attivit\u00e0 scientifiche connesse alle osservazioni di sorgenti astronomiche ad alta energia ad opera dell'Universit\u00e0 della Savoia e dell'Osservatorio C\u00f4te d'Azur, i quali partecipano ai lavori di tesi degli studenti dell'IRAP PhD. L'Universit\u00e0 della Savoia \u00e8 il laboratorio francese pi\u00f9 legato al CERN.\nIl Centro ICRANet in Armenia.\nIl Centro ICRANet a Yerevan si trova all'interno del Presidio dell'Accademia Nazionale delle Scienze della Repubblica d'Armenia (NAS RA) da gennaio 2014. \u00c8 situata in Marshall Baghramian Avenue, 24a. Le attivit\u00e0 scientifiche in questo centro sono coordinate dal suo direttore Dr. Narek Sahakyan. Nel 2014, il Governo della Repubblica di Armenia ha approvato l'accordo per istituire il Centro ICRANet in Armenia. L'accordo di sede \u00e8 stato firmato a Roma il 14 febbraio 2015 dal direttore dell'ICRANet, Prof. Remo Ruffini, e dall'Ambasciatore d'Armenia in Italia, S.E. Sargis Ghazaryan e il 13 novembre 2015 il Parlamento della Repubblica d'Armenia lo ha approvato all'unanimit\u00e0.\nDal Gennaio 2016, il Centro ICRANet in Armenia \u00e8 registrato press oil Ministero degli Affari Esteri armeno come Organizzazione Internazionale. Le principali aree di ricerca scientifica in ICRANet-Armenia sono: Astrofisica Relativistica, astroparticle physics, X-ray astrophysics, high and very high energy gamma-ray astrophysics, high energy neutrino astrophysics. Dal 2017, il centro \u00e8 un membro della MAGIC International collaboration ed \u00e8 coinvolto nello sviluppo dell\u2019iniziativa Open Universe.\nIl centro ICRANet in Armenia collabora con altre organizzazioni scientifiche dell'Accademia e delle Universit\u00e0, e cura l'organizzazione di conferenze/workshop internazionali congiunti, scuole estive per studenti di dottorato e programmi di mobilit\u00e0 per scienziati nel campo dell'Astrofisica; coordina altres\u00ec le attivit\u00e0 dell'ICRANet nelle nazioni delle aree del Centro Asia del Medio Oriente.\nDal 28 giugno al 4 luglio 2014 si sono tenute in Armenia una scuola estiva e una conferenza scientifica internazionale dedicata ai temi dell'Astrofisica Relativistica intitolata \"1st Scientific ICRANet Meeting in Armenia: Black Holes: the largest energy sources in the Universe\"\nIl Centro ICRANet in Brasile.\nLa sede dell'ICRANet a Rio de Janeiro \u00e8 stata attivata in un primo momento come concessione ricevuta dal CBPF, con la possibile espansione al Cassino da Urca. Nel 2015 si \u00e8 svolto a Rio de Janeiro il 2nd ICRANet C\u00e9sar Lattes Meeting dedicato all'astrofisica relativistica. \u00c8 in fase di sviluppo una scuola di Cosmologia e Astrofisica, con lo scopo di offrire un'istruzione avanzata in astrofisica, cosmologia e campi affini, e di promuovere un programma continuo di corsi di aggiornamento per gli scienziati brasiliani e sudamericani.\nAttualmente (2019) l'ICRANet ha firmato accordi di collaborazione scientifica con 15 universit\u00e0, organizzazioni e centri di ricerca brasiliani.\nEsistono due programmi specifici iniziati dall'ICRANet, ancora in corso (2019):\nIl Centro ICRANet a Minsk.\nIl Centro ICRANet-Minsk ha sede presso l\u2019Accademia Nazionale delle Scienze della Bielorussia (NASB), con la quale l\u2019ICRANet ha firmato un accord di collaborazione nel 2013. Il protocollo per l'apertura del centro ICRANet-Minsk \u00e8 stato firmato in Aprile 2016. Il primo \"ICRANet-Minsk workshop on high energy astrophysics\" si \u00e8 tenuto nel centro ICRANet-Minsk dal 26 al 28 Aprile 2017.\nIl Centro ICRANet a Isfahan.\nIl Centro ICRANet ad Isfahan ha sede presso la l'Universit\u00e0 Tecnologica di Isfahan. Il protocollo di cooperazione, firmato nel 2016 da Remo Ruffini, Direttore ICRANet, e da Mahnoud Modarres-Hashemi, Rettore dell'Universit\u00e0 Tecnologica di Isfahan, prevede la promozione e lo sviluppo della ricerca scientifica e tecnologica nei campi della cosmologia, della gravitazione e dell\u2019astrofisica relativistica. Prevede inoltre l\u2019organizzazione congiunta di conferenze internazionali, di workshops e di scambi istituzionali per studenti, ricercatori e membri della Faculty.\nIl Centro ICRANet negli Stati Uniti d'America.\nL'attuale presidente del Comitato Direttivo dell'ICRANet, Prof. Francis Everitt, \u00e8 il responsabile del Centro ICRANet della Leland Stanford Junior University. La sua speciale attivit\u00e0 \u00e8 stata l'ideazione, lo sviluppo, il lancio e l'acquisizione dati fino all'elaborazione dell'analisi dati finale della missione NASA Gravity Probe B, uno degli esperimenti fisici nello spazio pi\u00f9 complessi mai realizzati.\nIl primo presidente del Comitato Direttivo dell'ICRANet, Prof. Fang Li-Zhi ha sviluppato collaborazioni con il Dipartimento di Fisica dell'Universit\u00e0 dell'Arizona a Tucson. La collaborazione con il Dipartimento di Astronomia \u00e8 stata promossa dal Prof. David Arnett.\nL'ICRANet e il programma IRAP-PhD.\nDal 2005 l'ICRANet co-organizza un programma di Dottorato Internazionale in Astrofisica Relativistica (International Relativistic Astrophysics Ph.D. Program, IRAP-PhD), insieme a: ASI \u2013 Agenzia Spaziale Italiana (Italia); Universit\u00e0 di Brema (Germania); Universit\u00e0 Carl Von Ossietzky di Oldenburg (Germania); CAPES - Brazilian Federal Agency for Support and Evaluation of Graduate Education (Brasile); CBPF - Brazilian Centre for Physics Research (Brasile); CNR - Consiglio Nazionale delle Ricerche (Italia); FAPERJ - Foundation \"Carlos Chagas Filho de Amparo \u00e0 Pesquisa do Estado do Rio de Janeiro\" (Brasile); ICRA - International Center for Relativistic Astrophysics (Italia); ICTP - Abdus Salam International Centre for Theoretical Physics (Italia); IHES - Institut Hautes Etudes Scientifiques (Francia); Indian centre for space physics (India); INFN - Istituto Nazionale per la Fisica Nucleare (Italia); NAS RA - Armenian National Academy of Sciences (Armenia); Universit\u00e0 di Nizza Sophia Antipolis (Francia); Osservatorio della Costa Azzurra (Francia); Universit\u00e0 \"Sapienza\" (Italia); Universit\u00e0 della Savoia (Francia); TWAS - Academy of Sciences for the Developing World; UAM - Metropolitan Autonomous University (Messico); UNIFE - Universit\u00e0 di Ferrara (Italia).\nTra i centri associati accanto a quelli impegnati nella teoria, ci sono quelli che si occupano di esperimenti e osservazioni. In questo modo gli studenti di Dottorato possono avere una formazione completa sull'astrofisica relativistica teorica e una visione su come sviluppare in astrofisica una specifica missione spaziale oppure una campagna di osservazioni da terra.\nLa lingua ufficiale del programma \u00e8 l'inglese e gli studenti hanno anche l'opportunit\u00e0 di imparare la lingua del loro paese ospitante, seguendo vari corsi all'interno dell'universit\u00e0 partner.\nAd oggi (2019), 122 studenti hanno preso parte al programma IRAP-PhD: 1 dall'Albania, 4 dall'Argentina, 8 dall'Armenia, 1 dall'Austria, 2 dalla Bielorussia, 16 dal Brasile, 5 dalla Cina, 9 dalla Colombia, 3 dalla Croazia, 5 dalla Francia, 5 dalla Germania, 7 dall'India, 2 dall'Iran, 38 dall'Italia, 2 dal Kazakistan, 1 dal Libano, 1 dal Messico, 1 dal Pakistan, 4 dalla Russia, 1 dalla Serbia, 1 dalla Svezia, 1 dalla Svizzera, 2 da Taiwan e 1 dalla Turchia.\nIl programma IRAP-PhD \u00e8 stato l\u2019unico programma di Dottorato europeo in astrofisica finanziato dalla Commissione Europea nel periodo 2010-2017, e a cui \u00e8 stata assegnato il titolo di Erasmus Mundus.\nRicerca scientifica all'ICRANet.\nGli obiettivi dell'ICRANet sono la formazione, l\u2019istruzione e la ricerca nel campo dell'astrofisica relativistica, della Cosmologia, della Fisica teorica e della Fisica matematica.\nLe principali attivit\u00e0 dell'ICRANet sono volte a promuovere la cooperazione scientifica internazionalee a portare avanti la ricerca scientifica.\nCome illustrato nel Report Scientifico ICRANet per l\u2019anno 2018, le principali aree di ricerca scientifica sono:\nTra il 2006 e l'inizio del 2019 l'ICRANet ha presentato oltre 1800 articoli scientifici pubblicati su prestigiose riviste internazionali come Physical Review, The Astrophysical Journal, Astronomy and Astrophysics, ecc., nell'ambito delle sue varie linee di ricerca.\nNuovi termini e concetti scientifici introdotti da scienziati dell'ICRANet:\nBuco nero (Ruffini, Wheeler, 1971)\nErgosfera (Rees, Ruffini, Wheeler, 1974)\nFormula per la massa del buco nero (Christodoulou, Ruffini, 1971) e Trasformazioni reversibili e irreversibili dei buchi neri (Christodoulou, Ruffini, 1971)\nDiadosfera (Damour, Ruffini, 1975; Preparata, Ruffini, Xue, 1998)\nDiadotoro (Cherubini et al., 2009)\nCollasso gravitazionale indotto (Rueda, Ruffini, 2012)\nIpernova da sistema binario (Ruffini et al., 2014)\nMatrice cosmica (Ruffini et al., 2015)\nAltre attivit\u00e0.\nMeeting internazionali.\nI Meeting Galileo-Xu Guangqi\nI convegni Galileo-Xu Guangqi sono stati organizzati in onore di Galileo e di Xu Guangqi, il collaboratore di Matteo Ricci (Ri Ma Dou), conosciuto per aver portato in Cina i lavori di Euclide e Galileo e per il suo forte impegno nel processo di modernizzazione e sviluppo scientifico della Cina. Il primo Galileo-Xu Guangqi Meeting si \u00e8 tenuto a Shangai (Cina) nel 2009; il secondo Galileo-Xu Guangqi Meeting nei Giardini Botanici Hanbury (Ventimiglia, Italia) e a Villa Ratti (Nizza, Francia), nel 2010; il terzo e il quarto si sono tenuti rispettivamente nel 2011 e nel 2015 a Pechino (Cina).\nMeeting Italo-Coreani (1987-)\nI simposia Italo-Coreani sull'Astrofisica Relativistica sono una serie di convegni biennali organizzati dal 1987 alternativamente in Italia e in Corea che coprono argomenti di astrofisica e cosmologia, come lampi di raggi gamma e stelle compatte, raggi cosmici di alta energia, energia oscura e materia oscura, relativit\u00e0 generale, buchi neri e nuova fisica collegata alla cosmologia.\nSeminari Stueckelberg sulle Teorie Relativistiche di Campo\nQuesti seminari rappresentano un dialogo sulle Teorie Relativistiche di Campo in Spazio Curvo, ispirate dal lavoro di E. C. G. Stueckelberg. In questi incontri hanno tenuto lezioni Abhay Ashtekar, Thomas Thiemann, Gerard 't Hooft e Hagen Kleinert.\nGli Zeldovich Meetings (2009-)\nGli Zeldovich Meetings sono una serie di conferenze internazionali svoltesi a Minsk, in onore di Ya. B. Zeldovich, uno dei padri della bomba atomica sovietica e fondatore della Scuola Russa di Astrofisica Relativistica, che celebra e discute dei suoi ampi interessi di ricerca, che vanno dalla fisica chimica, alla fisica nucleare e delle particelle elementari, all\u2019astrofisica e alla cosmologia. Il primo Zeldovich Meeting si \u00e8 tenuto dal 20 al 23 Aprile 2009 presso la Belarusian State University a Minsk; il secondo si \u00e8 tenuto presso l\u2019Accademia Nazionale bielorussa delle Scienze dal 10 al 14 Marzo 2014, per festeggiare il 100\u00ba compleanno di Ya. B. Zeldovich; il terzo si \u00e8 tenuto dal 23 al 27 Aprile 2018 nello stesso luogo.\nAltri meeting\nL'ICRANet ha anche organizzato:\nScuole di Dottorato.\nNell'ambito del programma IRAP-PhD, l'ICRANet ha organizzato diverse scuole di Dottorato: 11 si sono svolte a Nizza e 3 a Les Houches (Francia), 1 a Ferrara (Italia), 1 a Pescara (Italia) e 1 a Pechino (Cina).\nProgramma di visite.\nL'ICRANet ha sviluppato un programma di visite per collaborazioni scientifiche di corta e lunga durata.\nPersonalit\u00e0 illustri hanno svolto le loro attivit\u00e0 all'ICRA e all'ICRANet; tra questi: Prof. Riccardo Giacconi, premio Nobel per la fisica nel 2002; Prof. Gerardus 't Hooft, fisico olandese e premio Nobel per la fisica nel 1999; Prof. Steven Weinberg, premio Nobel nel 1979; Prof. Murray Gell-Mann, premio Nobel nel 1969; Prof. Subrahmanyan Chandrasekhar, premio Nobel nel 1930; Prof. Haensch Theodor, premio Nobel nel 2001; Prof. Valeriy Ginzburg; Prof. Francis Everitt, Presidente del Comitato Scientifico dell'ICRANet, Prof. Isaak Khalatnikov, fisico russo e direttore del Landau Institute for Theoretical Physics dal 1965 al 1992; Prof. Roy Kerr, matematico neo-zelandese, a lui si deve la scoperta della \"Kerr Metric\"; Prof. Thibault Damour; Prof. Demetrios Christodoulou; Prof. Hagen Kleinert; Neta e John Bachall; Prof. Tsvi Piran; Prof. Charles Misner; Prof. Robert Williams; Prof. Jos\u00e9 Gabriel Funes; Prof. Fang Li-Zhi; Prof. Rashid Sunyaev.\nSeminari Settimanali.\nL'ICRANet, in collaborazione con l\u2019ICRA, organizza seminari presso il Dipartimento di Fisica dell'Universit\u00e0 \"Sapienza\". Tutti gli istituti che hanno collaborazioni con l'ICRANet, cos\u00ec come i Centri ICRANet, vi partecipano in video conferenza.\nBrazilian Science Data Center.\nIl principale obiettivo del Brazilian Science Data Center (BSDC) \u00e8 quello di fornire un database completo di tutte le missioni spaziali internazionali esistenti nelle lunghezze d'onda dei raggi X e dei raggi gamma, e successivamente dell'intero spettro elettromagnetico, per tutte le sorgenti galattiche ed extra-galattiche dell'Universo. Una particolare attenzione \u00e8 riservata al raggiungimento e al completo rispetto dei livelli definiti dall'IVOA (International Virtual Observatory Alliance). Oltre a questi obiettivi specifici, il BSDC promuover\u00e0 seminari tecnici e workshop annuali, e assicurer\u00e0 un piano di divulgazione e diffusione della scienza con la conoscenza dell'Universo come obiettivo.\nIl BSDC \u00e8 in corso di implementazione al CBPF e Universidade Federal do Rio Grande do Sul (UFRGS), e sar\u00e0 esteso ai centri ICRANet in Brasile e ai centri ICRANet dell'America latina in Argentina, Colombia e Messico: un unico network di ricerca continentale coordinato \u00e8 previsto per l'America Latina."}
{"id": "2130720", "revid": "1543377", "url": "https://it.wikipedia.org/wiki?curid=2130720", "title": "Nikolaj Nikolaevi\u010d Zinin", "text": "Biografia.\nNonostante avesse conseguito una laurea in matematica all'Universit\u00e0 di Kazan', insegn\u00f2 chimica, dal 1835. Per migliorare le proprie conoscenze decise di studiare in Europa, tra il 1838 e il 1841. A Gie\u00dfen incontra Justus Liebig, con cui completa i suoi studi sulla condensazione benzoinica, scoperta dallo stesso Liebig parecchi anni prima. Present\u00f2 i suoi risultati all'Universit\u00e0 di San Pietroburgo dove ricevette il suo Ph.D. Divenne Professore di Chimica nello stesso anno all'Universit\u00e0 di Kazan che lasci\u00f2 per l'Universit\u00e0 di San Pietroburgo nel 1847, dove divent\u00f2 anche membro dell'Accademia delle Scienze di San Pietroburgo. Fu il primo presidente della Societ\u00e0 Russa per la Fisica e la Chimica (1868-1877). A San Pietroburgo, Zinin fu l'insegnante privato di chimica del giovane Alfred Nobel.\nAttivit\u00e0.\n\u00c8 anche conosciuto per la reazione di Zinin o riduzione di Zinin, che da lui prende il nome. Nel 1842 ebbe un ruolo importante nell'identificazione dell'anilina."}
{"id": "2130721", "revid": "334310", "url": "https://it.wikipedia.org/wiki?curid=2130721", "title": "Rimbalzista", "text": ""}
{"id": "2130722", "revid": "287204", "url": "https://it.wikipedia.org/wiki?curid=2130722", "title": "Novembre (brano)", "text": ""}
{"id": "2130724", "revid": "287204", "url": "https://it.wikipedia.org/wiki?curid=2130724", "title": "Novembre (singolo)", "text": ""}
{"id": "2130726", "revid": "115259910", "url": "https://it.wikipedia.org/wiki?curid=2130726", "title": "International Software Testing Qualifications Board", "text": "L'International Software Testing Qualifications Board (in acronimo ISTQB ) \u00e8 l'organizzazione internazionale nata per definire standard per la certificazione delle competenze in ambito software e del \"system testing\".\nL'ISTQB \u00e8 stato fondato a Edimburgo nel novembre 2002 e si \"declina\" a livello nazionale nei vari \"national board\". A giugno 2013 oltre 300.000 professionisti IT in pi\u00f9 di 70 paesi sono stati certificati nel Programma ISTQB Certified Tester.\nAttivit\u00e0.\nISTQB decide le regole e gli standard per la certificazione e l'accreditamento quale fornitore di Formazione ISTQB ed \u00e8 responsabile della stesura e manutenzione dei \"syllabi\" (Foundation e Advanced) e degli esami di certificazione.\nLivelli di Certificazione.\nIl programma ISTQB Certified Tester prevede attualmente tre livelli di certificazione: \nPer tutti i livelli, vengono sviluppati e mantenuti a livello internazionale syllabi ed esami uniformi.\nNational Board.\nEcco l'elenco dei membri a ottobre 2008:\nIl board italiano ITA-STQB \u00e8 stato fondato nel 2007."}
{"id": "2130733", "revid": "36019", "url": "https://it.wikipedia.org/wiki?curid=2130733", "title": "ISTQB", "text": ""}
{"id": "2130734", "revid": "287204", "url": "https://it.wikipedia.org/wiki?curid=2130734", "title": "Elisabetta di Francia", "text": ""}
{"id": "2130748", "revid": "1305772", "url": "https://it.wikipedia.org/wiki?curid=2130748", "title": "Instabile", "text": ""}
{"id": "2130752", "revid": "884077", "url": "https://it.wikipedia.org/wiki?curid=2130752", "title": "Tour della nazionale di rugby a 15 dell'Italia 1997", "text": "Nel giugno 1997 venne intrapreso un \"tour\" in Zimbabwe; non fu una trasferta ufficiale per la Federazione Italiana Rugby, che impieg\u00f2 una formazione \"A\", la seconda squadra nazionale.\nGeorges Coste, commissario tecnico della nazionale maggiore in carica, scelse Gianluca Guidi come capitano della rosa azzurra, costituita da giocatori gi\u00e0 internazionali con l' e non.\nFurono in programma cinque incontri dal 18 giugno al 2 luglio: due \"test match\" contro lo , intervallati da tre incontri con selezioni locali.\nL'esordio contro i \"Goshawks\", una selezione ad inviti sulla falsa riga dei celebri Barbarians, fu vincente; la vittoria nel primo incontro illuse gli Azzurri, che nel \"test\" contro la nazionale zimbabwese, battuta pochi giorni prima dalla , subirono una pesante sconfitta per 39 a 52. Contro la modesta formazione della provincia di Harare giunse il secondo successo, in una la partita disturbata da problemi all'impianto d'illuminazione: sospesa al 36' del primo tempo, ripresa e terminata al 35' del secondo periodo.\nNel secondo match con i \"Sables\" ci fu il riscatto dell'Italia A, che si impose col punteggio di 41-27. La \"tourn\u00e9e\" si chiuse con una netta vittoria contro la selezione della regione del Matabeleland."}
{"id": "2130753", "revid": "1305772", "url": "https://it.wikipedia.org/wiki?curid=2130753", "title": "Instabilit\u00e0", "text": "Instabilit\u00e0 si riferisce genericamente alla condizione di mancanza di stabilit\u00e0."}
{"id": "2130754", "revid": "484362", "url": "https://it.wikipedia.org/wiki?curid=2130754", "title": "Sergej Gennadievi\u010d Ne\u010daev", "text": "Biografia.\nFiglio di un imbianchino e di una serva della gleba, rimase presto orfano di madre e fu educato insieme con i numerosi fratelli con durezza. Fin dall'infanzia fece piccoli lavori, e a nove anni era fattorino di una fabbrica tessile di Ivanovo, cittadina di provincia destinata a diventare il maggior centro dell'industria tessile della Russia. In questa citt\u00e0 dove non c'era \u00abmai nulla di nuovo - scriveva nel 1864 - soltanto il fango immenso\u00bb, Ne\u010daev studi\u00f2 nella scuola privata di Vasilij Demet'ev, uno scrittore di racconti ispirati alle tradizioni della vita popolare.\nConobbe anche un altro scrittore, Filipp Diomidovi\u010d Nef\u00ebdov (1838-1902) il quale, figlio di servi agiati, aveva potuto trasferirsi a Mosca per studiare e iniziarvi una carriera di scrittore, dedicata alla descrizione della vita dei contadini e degli operai della sua terra di origine. Con Nef\u00ebdov si tenne in corrispondenza, scrivendogli della sua volont\u00e0 di lasciare Ivanovo, e fu lo scrittore ad aiutarlo a sistemarsi a Mosca, nell'agosto del 1865, dove Ne\u010daev diede gli esami per ottenere il diploma di maestro.\nFu respinto, ma l'anno dopo ripet\u00e9 gli esami a San Pietroburgo ed ebbe successo, diventando insegnante in una scuola della capitale. Il 4 aprile di quell'anno Karakozov aveva sparato allo zar Alessandro II, mancando il bersaglio. Tre anni dopo Ne\u010daev scriver\u00e0 che \u00abl'inizio della nostra santa causa \u00e8 stato posto da Karakozov il mattino del 4 aprile 1866. Il suo atto dev'essere considerato come un prologo. Operiamo, amici, perch\u00e9 venga presto il dramma stesso\u00bb.\nDivenuto uditore all'Universit\u00e0 di San Pietroburgo nell'autunno del 1868, ispirandosi alle figure di Babeuf e di Filippo Buonarroti, Ne\u010daev era entrato in contatto con Z. K. Ralli e con Tka\u010d\u00ebv, entrando a far parte con quest'ultimo di un piccolo gruppo clandestino formato di studenti, che avrebbe dovuto influenzare in senso rivoluzionario il movimento studentesco. Personalmente, egli era convinto che una sollevazione di contadini fosse imminente: il 19 febbraio 1870 scadeva infatti il termine previsto dalla riforma che nel 1861 aveva liberato i servi. Dopo nove anni, milioni di contadini liberati avrebbero dovuto scegliere se continuare a pagare il riscatto al signore su quella parte supplementare di terra loro assegnata, oppure restituirla.\nTali concetti erano indicati nel \"Programma di azioni rivoluzionarie\", scritto da Ne\u010daev e Tka\u010d\u00ebv. Poich\u00e9 il regime sociale presente era \u00abuna massa di bassezze, vilt\u00e0 e ingiustizie\u00bb, era naturale che \u00abun simile ordine non potesse durare eternamente\u00bb, essendo \u00ablegge storica\u00bb la rivoluzione, e perci\u00f2 occorreva \u00abcreare la maggior quantit\u00e0 di tipi rivoluzionari, sviluppare nella societ\u00e0 la coscienza d'una eventuale e inevitabile rivoluzione quale mezzo per raggiungere un migliore ordine di cose\u00bb.\nNel gruppo clandestino si sarebbero temprati i veri rivoluzionari: \u00abcoloro che entrano a far parte dell'organizzazione dovranno abbandonare ogni propriet\u00e0, occupazione o legami familiari\u00bb, in modo da essere concentrati nell'unico scopo. Il gruppo sarebbe stato formato nello \u00abspirito del decentramento e della legge del movimento\u00bb, nel senso che i rivoluzionari avrebbero avuto autonomia d'azione rispetto al centro dell'organizzazione, e avrebbero cambiato luogo d'azione in qualunque momento, nello spirito dell'anarchismo bakuniniano.\nEntro il maggio del 1869 si sarebbe dovuto formare un primo nucleo di rivoluzionari operanti a Mosca e a Pietroburgo, successivamente l'agitazione si sarebbe dovuta svolgere nelle province, fino alla rivoluzione generale nella primavera del 1870. Per cercare collegamenti in Europa, Ne\u010daev part\u00ec il 4 marzo 1869 per Ginevra, dove raccont\u00f2 pubblicamente di essere stato arrestato in Russia per due volte e per due volte essere riuscito a evadere. Si tratt\u00f2 di una sua invenzione, adatta a presentarlo come un modello di grande rivoluzionario.\nLa sua personalit\u00e0 e i suoi racconti sui movimenti in atto impressionarono gli ambienti dell'emigrazione russa. Ogar\u00ebv gli dedic\u00f2 una poesia, che fu diffusa in Russia in ottobre, mentre Bakunin scrisse di Ne\u010daev con entusiasmo a James Guillaume, il 13 aprile: \u00abuno di quei giovani fanatici che non conoscono dubbi, che nulla temono e che hanno deciso in modo assoluto che molti, moltissimi di loro dovranno perire sotto i colpi dei governi, ma che non per questo si fermeranno, sino a quando il popolo russo insorger\u00e0. Sono magnifici questi giovani fanatici, credenti senza dio, eroi senza frasi\u00bb.\nIl \"Catechismo del rivoluzionario\".\nCon Bakunin scrisse il \"Catechismo del rivoluzionario\". Erano idee da tempo maturate negli ambienti rivoluzionari - I\u0161utin le aveva gi\u00e0 espresse costituendo il suo \"Inferno\" - la novit\u00e0 stava piuttosto nella forma scandita e perentoria utilizzata da Bakunin, cui il \"Catechismo\" \u00e8 soprattutto da attribuire. Il rivoluzionario \u00ab\u00e8 un uomo perduto\u00bb che non ha \u00abinteressi propri, n\u00e9 cause proprie, n\u00e9 sentimenti, n\u00e9 abitudini, n\u00e9 propriet\u00e0, nemmeno un nome\u00bb. Il suo unico ed esclusivo interesse \u00e8 la rivoluzione. Egli \u00e8 in rotta con le leggi e le convenzioni della societ\u00e0, disprezza ogni dottrinarismo, poich\u00e9 la sua unica scienza \u00e8 \u00abquella della distruzione\u00bb, disprezza l'opinione pubblica e odia l'etica sociale, perch\u00e9 \u00ab\u00e8 morale tutto ci\u00f2 che permette il trionfo della rivoluzione, immorale tutto quello che l'ostacola\u00bb. Il rivoluzionario \u00e8 un uomo implacabile, severo con s\u00e9 e con gli altri, pronto alla tortura e alla morte. La sua natura \u00abesclude ogni romanticismo, ogni sentimentalismo, ogni entusiasmo e ogni seduzione. Essa esclude pure l'odio e la vendetta personale. La passione rivoluzionaria, diventata per lui passione d'ogni giorno, d'ogni minuto, deve congiungersi al freddo calcolo\u00bb.\nIl rivoluzionario vive nella societ\u00e0 \u00abfingendo di essere ci\u00f2 che non \u00e8\u00bb. Egli divider\u00e0 le persone in sei categorie. La prima categoria \u00e8 costituita da coloro che devono morire subito: \u00ab\u00e8 necessario distruggere coloro che possono fare pi\u00f9 male per l'organizzazione rivoluzionaria\u00bb. La seconda \u00e8 formata da coloro che possono vivere temporaneamente, \u00abperch\u00e9 i loro terribili atti porteranno il popolo a una rivolta inevitabile\u00bb. La terza categoria comprende le persone altolocate, ricche e influenti, che devono essere ricattate sfruttando \u00abi loro sporchi segreti\u00bb, cos\u00ec che il loro potere diventi \u00abun tesoro e un grande aiuto per molte imprese rivoluzionarie\u00bb. La quarta categoria \u00e8 costituita dai \u00abpolitici ambiziosi e liberali di varie sfumature\u00bb, che possono essere condizionati \u00abin modo che danneggino lo stato con le loro stesse mani\u00bb. La quinta categoria consiste nei dottrinari, nei rivoluzionari a parole, che devono essere spinti in manifestazioni pratiche, in modo che \u00abla maggior parte di loro periranno, mentre alcuni diventeranno veri rivoluzionari\u00bb. La sesta categoria \u00e8 formata dalle donne. Se \u00abvuote e senz'anima\u00bb, saranno trattate come gli uomini della terza e quarta categoria; se \u00abappassionate ma inconsapevoli\u00bb, come gli uomini della quinta categoria, se interamente dedite alla causa rivoluzionaria, saranno \u00abil nostro tesoro pi\u00f9 prezioso senza il cui aiuto non possiamo avere successo\u00bb.\nInfine, il \"Catechismo\" enunciava il programma politico dell'organizzazione: \u00abL'unica rivoluzione che salver\u00e0 il popolo sar\u00e0 quella che distrugger\u00e0 alla radice ogni cosa stabilita, che annienti in Russia tutte le tradizioni statali, gli ordini e le classi\u00bb. Per questo, occorreva unirsi a quegli elementi del popolo che sempre avevano protestato con i fatti \u00abcontro tutto quanto fosse direttamente o indirettamente legato allo stato: contro la nobilt\u00e0, la burocrazia, i preti, le ghilde, i kulaki\u00bb.\nNello stesso periodo, nel maggio del 1869, Bakunin lanci\u00f2 il manifesto dell'\u00abandata al popolo\u00bb, secondo il quale la giovent\u00f9 colta doveva essere \u00abla levatrice dell'autoliberazione popolare, l'unificatrice delle energie e degli sforzi del popolo\u00bb. Per ottenere questo scopo, essa avrebbe dovuto \u00absprofondarsi, affogarsi nel popolo\u00bb. Nella successiva \"Posizione del problema rivoluzionario\", Bakunin ribadiva la necessit\u00e0 della \u00abdistruzione totale di tutte le condizioni e le forme dello Stato\u00bb, contro le posizioni dei \u00abrivoluzionari libreschi\u00bb i quali \u00abgiocano alla rivoluzione, ma sono incapaci di farla\u00bb, non comprendendo che \u00abla vera scuola \u00e8 il popolo\u00bb.\nBakunin e Ne\u010daev scrissero insieme \"I principi della rivoluzione\", dove rifiutavano l'idea di un'organizzazione rivoluzionaria diretta dall'alto. La distruzione dello Stato doveva avvenire per opera dell'iniziativa spontanea delle forze popolari, mentre il compito dei cospiratori era quello di \u00abnascondersi nella massa\u00bb, collegando le folle insorte, \u00abimprimendo loro una medesima direzione e dando al movimento un carattere e uno spirito comuni\u00bb. Per la prima volta Bakunin accettava il terrorismo come mezzo di lotta politica, portando Karakozov come esempio di rivoluzionario coerente.\nLa \"Narodnaja Rasprava\".\nNell'estate del 1869 Ne\u010daev fond\u00f2 l'organizzazione \"Narodnaja Rasprava\", che pu\u00f2 tradursi con \"Giustizia popolare\" o meglio \"Giustizia popolare sommaria\", ovvero \"Jacquerie\" o, in russo, \"Puga\u010d\u00ebv\u0161\u010dina\", che aveva per simbolo un'ascia contornata dalla scritta \"Comitato della \"narodnaja rasprava\" del 19 febbraio 1870. Sezione russa della societ\u00e0 mondiale rivoluzionaria\". Contemporaneamente, veniva pubblicato il primo numero della rivista omonima, che proclamava l'imminente insurrezione popolare e contadina. Bandito ogni dottrinarismo, \u00abstracci scientifici e pseudo scientifici\u00bb, vi si scriveva, \u00absenza risparmio di vite, senza arrestarci di fronte a nessuna minaccia\u00bb, occorreva \u00abbuttarsi nella vita del popolo\u00bb e risvegliarvi \u00abla fede nella sua potenza\u00bb per spingerlo \u00abverso il trionfo della sua causa\u00bb.\nIl popolo, i mu\u017eiki, non avevano bisogno di \u00abmaestri non richiesti\u00bb per \u00abspazzare dalla faccia della terra i potenti e gli oppressori\u00bb, come aveva dimostrato Sten'ka Razin, quando l'obiettivo dell'eguaglianza sociale fu realizzata molto meglio che \u00abnei falansteri di Fourier, nelle istituzioni di Cabet, di Louis Blanc e di altri dotti socialisti, meglio che nelle associazioni di \u010cerny\u0161evskij\u00bb. Anche i decabristi avevano indicato la giusta via, e pi\u00f9 recentemente I\u0161utin e Karakozov: \u00abcon loro apparvero gli uomini del fatto, dell'azione\u00bb.\nNe\u010daev si diceva sicuro che il 19 febbraio 1870, l'atto finale della riforma, \u00abl'odio meditato scoppier\u00e0 come una tempesta sulla nobilt\u00e0 che affoga nei vizi e nell'abbondanza\u00bb. Il capo dei gendarmi Mezencov, il governatore Trepov e \u00abaltri porci\u00bb pagheranno per i loro crimini, agli scrittori reazionari come Katkov bisogner\u00e0 \u00abstrappare la lingua, onde liberarsi dalla menzogna sistematica, dal tradimento nella letteratura e nella scienza\u00bb. Infine, lo zar Alessandro sar\u00e0 consegnato al tribunale contadino.\nNell'agosto del 1869 Ne\u010daev lasci\u00f2 la Svizzera in cerca di adepti della sua organizzazione. Nei Balcani trov\u00f2 qualche appoggio presso dei giovani rivoluzionari bulgari, a Mosca si guadagn\u00f2 l'adesione di P\u00ebtr Uspenskij che lo mise in contatto con lo studente Nikolaj Dolgov, il quale a sua volta gli procur\u00f2 l'adesione di altri studenti dell'Accademia agricola, Aleksej Kuznecov, F\u00ebdor Ripman e Ivan Ivanov, della guardia carceraria Nikolaev e soprattutto dell'esperto Ivan Pry\u017eov, mentre a Pietroburgo Ne\u010daev ottenne quella dei fratelli Ivan e Vladimir Lichutin, due ricchi nobili originari di Ni\u017enij Novgorod. Questi arrivarono a ricattare e a estorcere denaro a un altro membro del gruppo, il ricco nobile Vladimir Kovalevskij, il quale spos\u00f2 poi una loro sorella e, dopo aver abbandonato ogni organizzazione rivoluzionaria, nel 1900 divenne ministro delle finanze nel gabinetto Vitte.\nCome raccont\u00f2 Kuznecov, Ne\u010daev \u00abaveva un'abilit\u00e0 straordinaria per indurre la gente a partecipare alla sua societ\u00e0\u00bb. Metteva, intorno a chi voleva fosse un suo seguace, delle persone che cercavano di persuaderlo, facendogli capire che era opportuno diventarlo, perch\u00e9 altrimenti il popolo, una volta che si fosse rivoltato, avrebbe sterminato anche lui. Con i suoi adepti, Ne\u010daev usava inizialmente l'arma della convinzione e del ragionamento; poi, ottenuto il consenso, \u00abil suo atteggiamento mutava completamente e allora dava ordini, esigendo sottomissione\u00bb.\nLa sera del 21 novembre 1869 Ivan Ivanov, uno dei primi seguaci della Narodnaja Rasprava, venne convocato con un pretesto nel giardino dell'Accademia agricola di Mosca e qui fu ucciso e sepolto da Ne\u010daev, Kuznecov, Nikolaev e Pry\u017eov. Ivanov aveva rifiutato di obbedire a certi ordini di Ne\u010daev e questi si era convinto che egli intendesse tradire. Tempo dopo i suoi complici affermarono che non vi era nessun serio indizio di un possibile tradimento di Ivanov. Quando fu trovato il cadavere di Ivanov, Ne\u010daev era gi\u00e0 riparato in Svizzera, dove pubblic\u00f2 un manifesto negando ogni accusa e parlando di montatura del governo zarista.\nLa fuga all'estero.\nIn Svizzera incontr\u00f2 Bakunin \u00absenza dimostrare pi\u00f9 quella modestia con la quale s'era presentato la prima volta. Esigeva che si facesse conto di lui come dell'unica persona che aveva dietro di s\u00e9 un'organizzazione seria\u00bb, finendo col rompere con Bakunin, con il quale tuttavia diffuse un appello alla nobilt\u00e0 russa, firmato \"Il comitato rivoluzionario nobiliare\", invitandola a \u00absalvare la Russia dalla terribile tempesta\u00bb che \u00abla rozza plebe\u00bb poteva scatenare contro la monarchia. In un secondo manifesto, il cui autore era presentato come un aristocratico, Ne\u010daev invitava la nobilt\u00e0 a intervenire contro \u00able utopie sociali\u00bb presenti in Russia.\nIn un ulteriore proclama, gli studenti russi erano invece chiamati da Ne\u010daev a seguire \u00abla parola di Cristo, primo agitatore rivoluzionario\u00bb per affrettare la \u00abfine inevitabile\u00bb del regime autocratico e della societ\u00e0 che ne era l'espressione, certi che avrebbero avuto la solidariet\u00e0 del mondo operaio occidentale, \u00abnon diviso n\u00e9 dai confini degli stati n\u00e9 dall'origine delle diverse razze\u00bb. Non manc\u00f2 un richiamo a Marx, il cui \"Manifesto\" era stato appena tradotto da Bakunin: nel secondo numero della \"Narodnaja Rasprava\" Ne\u010daev sosteneva che vi si poteva trovare \u00abuno sviluppo teorico particolareggiato\u00bb delle sue posizioni. Egli espose le sue posizioni di comunismo primitivo alla Babeuf nel periodico \"L'ob\u0161\u010dina\", i cui unici due numeri uscirono a Londra grazie alla collaborazione di Vladimir Serebrjakov e di Sem\u00ebn Ivanovi\u010d.\nAnche sei numeri del \"Kolokol\" (\u041a\u043e\u043b\u043e\u043a\u043e\u043b, La campana), la vecchia testata fondata nel 1857 da Herzen e Ogar\u00ebv, uscirono a sua cura dal 2 aprile al 6 maggio 1870, finanziata dallo stesso Ogar\u00ebv e dalla figlia di Herzen. Trascorsa ormai la data fatidica del 19 febbraio senza che nessuna rivolta avesse sconvolto la Russia, Ne\u010daev scriveva di contare sui quei giovani russi \u00abche hanno avuto una certa istruzione e che non hanno n\u00e9 un avvenire, n\u00e9 una carriera, n\u00e9 i mezzi per nutrirsi\u00bb, tutti uniti nella lotta contro l'assolutismo, da chi affermava che \u00abbisogna propagandare nelle classi colte l'idea di un diverso ordine di cose\u00bb a chi sosteneva che \u00abbisogna preparare la giovent\u00f9\u00bb, da chi era convinto della \u00abnecessit\u00e0 di andare nel popolo\u00bb per distruggervi la superstizione, a chi asseriva che bisognava spingere il popolo alla rivolta. Tutte queste varie anime della \u00abcomune causa sociale\u00bb avrebbero dovuto collegarsi fra di loro.\nGli agenti segreti russi, numerosi in Svizzera e infiltrati nelle organizzazioni internazionaliste e anarchiche, gli diedero la caccia. Dopo essersi spostato a Londra, a Parigi, a Saint Maurice, dove si nascose presso un italiano, il mazziniano Zamparini, Ne\u010daev fin\u00ec a Zurigo dove fu individuato e denunciato alla polizia svizzera da un polacco, agente russo. Arrestato il 14 agosto 1872, fu estradato in Russia.\nIl processo e la prigionia.\nIl 19 ottobre 1872 fu rinchiuso nella fortezza di Pietro e Paolo di Pietroburgo. Nel gennaio successivo fu processato a Mosca come criminale comune, bench\u00e9 egli pretendesse di essere riconosciuto detenuto politico. In tribunale dichiar\u00f2 di non riconoscere l'autorit\u00e0 dell'imperatore e delle sue leggi, invoc\u00f2 una costituzione democratica e protest\u00f2 per le torture subite. Fu condannato a venti anni di lavori forzati e alla deportazione perpetua in Siberia.\nIl 25 gennaio 1873 fu esibito in piazza nel rito dell'\u00abesecuzione civile\u00bb, e in quell'occasione grid\u00f2 invettive allo zar e inneggi\u00f2 alla libert\u00e0 e al popolo russo. Quando Alessandro II ne fu informato, ordin\u00f2 che fosse rinchiuso per sempre in fortezza. Segretamente, il 29 gennaio Ne\u010daev venne trasferito a Pietroburgo e rinchiuso in una cella del fossato della fortezza di Pietro e Paolo, in completo isolamento. Gli era permesso di leggere e scrivere. Nel 1875 schiaffeggi\u00f2 il generale dei gendarmi venuto in ispezione, che aveva minacciato di punirlo. Nel 1878 invi\u00f2 una lettera di protesta all'imperatore e gli fu proibito di scrivere. Protest\u00f2 nella fortezza e fu incatenato mani e piedi. Riottenne poi il permesso di scrivere e ricord\u00f2 episodi della sua vita che sono andati perduti.\nNel fossato, oltre a lui, era detenuto un altro prigioniero, da tempo impazzito. Il 13 marzo 1879 vi fu rinchiuso un altro rivoluzionario, Leon Mirskij, e poco dopo un membro della Narodnaja volja, Stepan \u0160irjaev. Ne\u010daev era intanto riuscito a rendere suoi amici i soldati addetti alla sua custodia. Tramite loro, pot\u00e9 comunicare con \u0160irjaev e poi all'esterno, con il comitato esecutivo della Narodnaja volja, che progett\u00f2 la liberazione dei prigionieri, ma gli arresti seguiti all'attentato del 1\u00ba marzo 1881 sconvolsero l'organizzazione rivoluzionaria.\nNe\u010daev progett\u00f2 allora un altro tentativo di fuga, che avrebbe dovuto essere eseguito dagli stessi soldati di guardia. Il piano fu sventato dal tradimento di Mirskij, che inform\u00f2 in dicembre le autorit\u00e0. Sessantanove soldati furono arrestati e fu rafforzato l'isolamento di Ne\u010daev che mor\u00ec di scorbuto il 3 dicembre 1882.\nIl personaggio del terrorista P\u00ebtr Verchovenskij, nel romanzo \"I demoni\" di F\u00ebdor Dostoevskij, \u00e8 comunemente associato alla figura di Ne\u010daev. In realt\u00e0 Dostoevskij, scrivendo al suo editore Katkov, afferm\u00f2 che \u00abla creazione della mia fantasia pu\u00f2 notevolmente discostarsi dalla realt\u00e0 effettuale, e il mio P\u00ebtr Verchovenskij pu\u00f2 non assomigliare affatto a Ne\u010daev\u00bb, aggiungendo che \u00abquei miserabili aborti non sono degni di entrare nella letteratura\u00bb.\nAleksandra Ivanovna Zasuli\u010d, sorella di Vera Zasuli\u010d, conobbe personalmente Ne\u010daev, e nelle sue memorie racconta che le \u00abveniva da ridere\u00bb quando lo sentiva descrivere come \u00abun severo e triste fanatico\u00bb. A suo dire, quella era \u00abuna stupida caricatura\u00bb di Ne\u010daev, che era invece \u00abun semplice ragazzo russo, simile nell'aspetto a un operaio, un po' malcerto nella vita cittadina\u00bb e che \u00abnon si dava affatto arie, amava scherzare e ridere di buon animo\u00bb."}
{"id": "2130758", "revid": "1305772", "url": "https://it.wikipedia.org/wiki?curid=2130758", "title": "Likkutei Sichos", "text": "Likkutei Sichos (, lett. \"Raccolta di discorsi\") \u00e8 un'antologia di saggi che si riferiscono alle porzioni settimanali della Bibbia (Torah, Chumash) e ad occasioni speciali del calendario ebraico e chassidico.\nQuesti saggi rispecchiano le lezioni informali tenute dal Rebbe di Lubavitch, Rabbi Menachem Mendel Schneerson, nel contesto delle riunioni chassidiche, dette \"(Farbrengen)\", nella sinagoga principale di Lubavitch a Brooklyn. Nel corso di una \"Farbrengen\" discorsi, storie e dibattiti venivano fatti dal rebbe, melodie chassidiche \"(Niggunim)\" venivano cantate, ospiti in visita venivano accolti, si facevano brindisi, ecc. Il Rebbe inizi\u00f2 i suoi discorsi pubblici dopo la morte del suo predecessore e suocero, il 6\u00ba Rebbe, nel 1950. Assunse ufficialmente la carica di capo religioso facendo il suo primo discorso, \"(Maamar)\", nel primo anniversario della morte, nel 1951. I discorsi continuarono fino alla sua malattia del 1992. In molti sermoni il Rebbe faceva in modo di collegare la lettura settimanale della Torah con eventi attuali nel mondo cosicch\u00e9 tutti potessero immedesimare e riportare le idee espresse ad esperienze contemporanee. I volumi della raccolta \"Likkutei Sichos\" sono pubblicati dalla Casa Editrice Lubavitch, la \"Kehot Publication Society\".\nLa redazione dei Sichos rappresenta la maggioranza degli insegnamenti principali del Rebbe con altre sue opere che si concentrano sul profondo misticismo (\"Maamarim\" - discorsi chassidici), la corrispondenza personale, ecc. Guida spirituale, tramite tali insegnamenti, campagne pubbliche e private, contatti con gente di tutte le estrazioni, ebrei e non-ebrei, il Rebbe divenne uno dei leader chassidici pi\u00f9 influenti del nostro tempo, con un grande impatto sul pi\u00f9 vasto mondo ebraico.\nProduzione.\nI discorsi furono trascritti da redattori \"(meinichim)\" successivamente controllati e riveduti da Rabbi Schneerson. Tale metodo tradizionale veniva usato specialmente perch\u00e9 molti discorsi venivano fatti durante lo Sabbath, quando scrivere non \u00e8 permesso secondo l'osservanza ebraica. A volte i \"Farbrengen\" si svolgevano nei giorni feriali, in occasione di festival. I discorsi venivano poi trasmessi internazionalmente con collegamento telefonico e quindi programmati in America su canali televisivi in diretta. Dopo essere stati riveduti dal Rebbe venivano distribuiti in volumetti in tutto il mondo. Poi erano inclusi in una serie di libri, a tutt'oggi formata da 39 volumi. Voll. 1-9 sono in yiddish; voll. 10-14 in ebraico. Yoel Kahn \u00e8 particolarmente degno di nota per aver preparato i primi nove volumi dei \"Likkutei Sichos\". Altri discorsi del Rebbe furono pubblicati in diversi formati, come quelli degli ultimi anni, raccolti in annuari, insieme ad antologie di sermoni inediti.\nSintesi dei contenuti.\nAlcuni volumi dei \"Likkutei Sichos\" sono dedicati a spiegare la filosofia mistica chassidica mentre si ricollegano alle porzioni settimanali di Torah, alle feste ebraiche o ad altre idee prese da aspetti del pensiero tradizionale ebraico. Altri discorsi si concentrano sull'illustrazione delle dimensioni \"rivelate\" dell'ebraismo, come il commentario talmudico. In questa categoria rientrano i rinomati \"Rashi Sichos\". Il francese medievale Rashi \u00e8 il pi\u00f9 importante commentatore ebreo tradizionale dei libri biblici e dei molti volumi del Talmud. Il suo commentario sui 5 Libri della Torah spiega il \"significato semplice\" (vedi Pardes), con altri significati estratti col metodo Midrashico che pare venga utilizzato quando il significato semplice non risulta completamente chiaro. La natura essenziale delle spiegazioni del Rashi sulla Torah ha fatto scaturire molti altri sub-commentari di altri rabbini autorevoli che spiegano perch\u00e9 Rashi dica quello che dice. Si pu\u00f2 affermare che i \"Rashi Sichos\" del Rebbe di Lubavitch siano forse il suo pi\u00f9 innovativo contributo al pensiero ebraico, dovuto ad una completa padronanza ed erudizione su tutte le aree dell'ebraismo. Nei \"Rashi Sichos\" il Rebbe svolge un nuovo approccio citando inizialmente tutti i precedenti sub-commentari di autorit\u00e0 storiche per poi procedere ad una spiegazione sul perch\u00e9 siano insufficienti. Spesso tali precedenti spiegazioni si basano sul pensiero talmudico. Il Rebbe elucida l'apparentemente semplice spiegazione del Rashi spesso concludendo poi col connettere le sue soluzioni a esistenti paralleli mistici e spirituali nonch\u00e9 pratici. L'erudizione e conoscenza del Rebbe catturano la semplice essenza del misiticismo chassidico e la congiunge agli aspetti rivelati dell'ebraismo cercando sempre di portare le idee ad una forma tangibile di comprensione e pratica (\"Ci\u00f2 che conta \u00e8 l'azione\"). Ci\u00f2 riflette il significato basilare della Chassidus (filosofia chassidica) \u2013 come insegna il Rebbe nel suo discorso \"Sull'essenza della Chassidus\" - che scopre il significato spirituale interiore della Kabbalah e cerca di portare l'essenza Divina ai suoi livelli pi\u00f9 bassi (e perci\u00f2 comprensibii)."}
{"id": "2130759", "revid": "729019", "url": "https://it.wikipedia.org/wiki?curid=2130759", "title": "Tour della nazionale di rugby a 15 dell'Italia 1998", "text": "Nell'agosto 1998 la nazionale italiana di rugby si rec\u00f2 in \"tour\" in Francia.\nNon furono previsti incontri ufficiali, ma solo partite senza l'assegnazione del \"cap\" internazionale contro squadre di club: e , club del campionato francese, e , club di seconda divisione.\nIl gruppo azzurro guidato dal commissario tecnico Georges Coste intraprese la trasferta francese schierando di fatto due formazioni: la nazionale maggiore e la \"B\", la seconda squadra.\nNel primo match contro l' le riserve azzurre vennero sconfitta pesantemente. Il 5 agosto a Brive-la-Gaillarde, contro una delle squadre all'epoca pi\u00f9 forti d'Europa, finalista della Heineken Cup 1997-1998, l' fu sconfitta onorevolmente dal .\nIl \"tour\" in Francia si concluse con una terza sconfitta contro il , denominazione dell'attuale Clermont Auvergne; gli Azzurri vennero dominati nel secondo tempo, soprattutto in mischia chiusa."}
{"id": "2130763", "revid": "200568", "url": "https://it.wikipedia.org/wiki?curid=2130763", "title": "Nikolay Zinin", "text": ""}
{"id": "2130774", "revid": "287204", "url": "https://it.wikipedia.org/wiki?curid=2130774", "title": "Japan Soccer League 1977", "text": "La stagione 1977 \u00e8 stata la tredicesima edizione della Japan Soccer League, massimo livello del campionato giapponese di calcio.\nAvvenimenti.\nPrecampionato.\nIl campionato sub\u00ec la seconda modifica regolamentare pi\u00f9 importante dopo la divisionalizzazione del 1972, inerente al sistema di assegnazione dei punti: la squadra vincente avrebbe ottenuto quattro punti, mentre la perdente zero. In caso di parit\u00e0 oltre i novanta minuti, si sarebbe passati ai tiri di rigore, con la vincente che avrebbe guadagnato due punti, mentre la perdente uno.\nA tener maggior banco in tema di trasferimenti furono i club di seconda divisione, in particolare il Honda Motor, che accolse buona parte dei giocatori provenienti dall'Eidai Kogyo chiuso al termine della stagione precedente e lo Yomiuri che decise di affidare il centrocampo al brasiliano Ruy Ramos. I club di prima divisione puntarono invece sui giovani, con il Mitsubishi Heavy Industries che incluse tre esordienti e il Fujita Kogyo che affid\u00f2 la difesa a Tsutomu Sonobe, premiato come miglior esordiente del torneo.\nIl campionato.\nIl torneo inizi\u00f2 il 20 agosto 1977 con le gare di seconda divisione, mentre il primo raggruppamento inizi\u00f2 l'8 settembre: segnando un elevato numero di reti (tre giocatori della squadra occuparono i primi cinque posti della classifica marcatori, tra cui il capocannoniere Jo\u00e3o Dickson Carvalho) il Fujita Kogyo riusc\u00ec a risolvere gran parte delle gare entro i tempi regolamentari, portandosi a met\u00e0 campionato a +8 dall'Hitachi secondo. La capolista conferm\u00f2 il proprio rendimento anche nel girone di ritorno, assicurandosi il primo titolo nazionale con diverse gare di anticipo sulla fine del campionato, programmata per il 12 febbraio 1978.\nDue settimane dopo si concluse invece il calendario della seconda divisione, che vide lo Yomiuri saldamente in vetta alla classifica con l'esordiente Nissan Motors leggermente staccato. Di queste due squadre ebbe tuttavia accesso in prima divisione solo la prima, che sconfisse un Toyota Motors praticamente mai in gara per la salvezza in massima serie (vinse una sola partita nel girone di ritorno), mentre il Nissan Motors sub\u00ec due secche sconfitte da un Fujitsu qualificatosi ai playoff a causa della peggior differenza reti nei confronti del Nippon Kokan. I playoff interdivisionali videro infine la discesa nelle leghe regionali del Furukawa Electric Chiba (sconfitto dal Toshiba) e la salvezza del Tanabe Pharma a scapito dello Yamaha Motors\nClassifiche finali.\nJSL Division 1.\nLegenda:\n\u00a0\u00a0\u00a0\u00a0\u00a0 Campione del Giappone\n\u00a0\u00a0\u00a0\u00a0\u00a0 Retrocessa in Japan Soccer League Division 2 1978\nNote:\nJSL Division 2.\nLegenda:\n\u00a0\u00a0\u00a0\u00a0\u00a0 Promossa in Japan Soccer League Division 1 1978\n\u00a0\u00a0\u00a0\u00a0\u00a0 Retrocessa nei campionati regionali\nNote:"}
{"id": "2130778", "revid": "767487", "url": "https://it.wikipedia.org/wiki?curid=2130778", "title": "Antipa di Pergamo", "text": "Le cui notizie sul suo conto sono decisamente scarse e vaghe, a parte una sua menzione nell\"'Apocalisse di Giovanni\" () e un richiamo di Tertulliano.\nAgiografia.\nAntipa \u00e8 menzionato nel libro dell'Apocalisse (), da Giovanni evangelista, il quale lo ricorda come un \"fedele testimone, che fu ucciso tra voi, dove abita Satana\". Dal contesto \u00e8 possibile intuire che Antipa sia stato martirizzato a Pergamo, in Asia Minore, probabilmente al tempo delle feroci persecuzioni dell'imperatore Nerone (54-68), quasi sicuramente nell'anno 68.\nAlcuni autori hanno fornito altre quattro date come probabili anni di morte: due durante l'impero di Domiziano (81-96), una nell'anno 83 e un'altra ancora nel tardo 92. Poich\u00e9 Tertulliano fa menzione di un santo di nome Antipa martirizzato durante l'impero di Domiziano, sarebbe ovvio riconoscere in queste ultime due le date pi\u00f9 probabili.\nLa \u201cpassio\u201d tramandata sembra ricalcata sullo schema tipico agiografico: Antipa, vescovo della comunit\u00e0 cristiana di Pergamo, in et\u00e0 avanzata, fu arrestato in seguito ad una sommossa popolare; condotto dinnanzi al tribunale del prefetto della citt\u00e0, fu interrogato e come di consueto esortato a sacrificare agli dei, secondo gli ordini imperiali; per il suo rifiuto fu allora trascinato al tempio di Zeus e rinchiuso nello strumento di tortura noto come Toro di Falaride.\nCulto.\nSul suo sepolcro venne edificata una chiesa ed il suo culto \u00e8 antichissimo in Oriente. \nLa tradizione orientale lo annovera tra i 72 apostoli di Cristo citati nei Vangeli.\nLa Chiesa cattolica lo considera santo in virt\u00f9 del martirio subito. Il giorno della sua commemorazione \u00e8 l'11 aprile. Dal Martirologio Romano: \"A Pergamo nell'Asia, nell'odierna Turchia, commemorazione di sant'Ant\u00edpa, che, testimone fedele, come dice san Giovanni nell'Apocalisse, sub\u00ec il martirio in nome di Ges\u00f9.\""}
{"id": "2130782", "revid": "729019", "url": "https://it.wikipedia.org/wiki?curid=2130782", "title": "Policatione", "text": "Un policatione \u00e8 un polielettrolita che presenta nella sua struttura gruppi carichi positivamente. Generalmente i gruppi cationici sono delle ammine protonabili o sali di ammonio quaternario. Questi polimeri possono essere utilizzati per diversi scopi, quali: vettori non virali per la terapia genica, resine a scambio anionico, supporti macromolecolari per componenti nanostrutturati e molto altro di simile."}
{"id": "2130783", "revid": "327865", "url": "https://it.wikipedia.org/wiki?curid=2130783", "title": "Sant'Antipa", "text": ""}
{"id": "2130784", "revid": "1833487", "url": "https://it.wikipedia.org/wiki?curid=2130784", "title": "Bowling Green (Kentucky)", "text": "Bowling Green \u00e8 la quarta citt\u00e0 pi\u00f9 popolosa dello Stato del Kentucky, negli Stati Uniti d'America, dopo Louisville, Lexington e Owensboro. Nel 2008 aveva infatti 53.176 abitanti.\nFondata nel 1798, \u00e8 il capoluogo della contea di Warren, ma la sua area metropolitana (creata nel 2003 e che conta 116.000 abitanti) si estende anche nella contigua contea di Edmonson.\n\u00c8 sede della Western Kentucky University e di uno stabilimento della General Motors per la produzione delle Chevrolet Corvette (dal 1981) e delle Cadillac XLR (dal 2003)."}
{"id": "2130794", "revid": "2083096", "url": "https://it.wikipedia.org/wiki?curid=2130794", "title": "Musica \u00e8 (singolo)", "text": "Musica \u00e8 \u00e8 una canzone scritta da Eros Ramazzotti, Piero Cassano e Adelio Cogliati nel 1988, interpretata dallo stesso Ramazzotti nell'album omonimo.\nTracce.\n7\" singolo (DDD / Ariola 111 975)\nLato A\nLato B"}
{"id": "2130799", "revid": "287204", "url": "https://it.wikipedia.org/wiki?curid=2130799", "title": "Madisonville (Kentucky)", "text": "Madisonville \u00e8 una citt\u00e0 dello Stato del Kentucky, negli Stati Uniti d'America.\n\u00c8 il capoluogo di contea della contea di Hopkins. Al censimento del 2000 possedeva una popolazione di abitanti.\n\u00c8 la citt\u00e0 natale di Demetrious Johnson, campione di MMA."}
{"id": "2130803", "revid": "20771144", "url": "https://it.wikipedia.org/wiki?curid=2130803", "title": "Carnera", "text": ""}
{"id": "2130805", "revid": "599013", "url": "https://it.wikipedia.org/wiki?curid=2130805", "title": "Via Lauretana", "text": ""}
{"id": "2130807", "revid": "729019", "url": "https://it.wikipedia.org/wiki?curid=2130807", "title": "Via Lauretana (Toscana)", "text": "La via Lauretana \u00e8 un'antica strada etrusco-romana della Val di Chiana che collegava Cortona a Montepulciano e Siena.\nStoria.\nVenne realizzata dagli etruschi e venne poi sfruttata e ampliata, come molte altre, dai romani, con innovative tecniche di costruzione. Nacque per collegare la Lucumone alle consorelle tirreniche. La strada partiva da Cortona e il tracciato si distaccava dalla vecchia \"Via Cassia\" costruita intorno al 125 a.C. forse dal censore Lucio Cassio Longino Ravilla, sul precedente percorso etrusco Veio-Orvieto-Chiusi-Cortona-Arezzo-Fiesole. Dopo aver attraversato Centoia (il nome del paese deriva dal latino \"centuria\", unit\u00e0 di 100 soldati che formavano una Legione e da qui la centuriazione romana che consisteva nella suddivisione di un territorio in 100 parti poi assegnate ai coloni e calcolate secondo le linee incrociate delle strade) e il ponte murato sul fiume \"Clanis\" sotto Valiano, incrociava la nuova \"Cassia Adrianea\", voluta dall'imperatore Adriano nel 123 d.C. costruita al centro della valle per raggiungere pi\u00f9 velocemente Firenze e i passi appenninici. Da qui, procedendo verso ovest, il vecchio tracciato etrusco-romano ancora oggi passa per Gracciano (come ci indica il toponimo Podere Strada nelle vicinanze del Torrente Salarco), sale a Montepulciano ed entra in Val d'Orcia. Prosegue per le pendici dell'Amiata toccando Seggiano, Castel del Piano e Arcidosso, scende in Maremma per Roccalbegna, Murci, Scansano, Magliano in Toscana fino ad arrivare a Talamone e Orbetello.\nCon l'irreversibile impaludamento della Val di Chiana (IX secolo), dal percorso iniziale si svilupp\u00f2 la cosiddetta \"Via Lauretana\", nata per collegare Cortona a Montepulciano e Siena. Il nome \"Lauretana\" (di probabile attribuzione settecentesca) deriva dal toponimo Loreto, localizzato nella piana sotto Cortona, nella zona del Sodo e che d\u00e0 il nome anche al fosso locale. \u00c8 da qui che partiva il primo ramo di questa strada che Emanuele Repetti nel suo Dizionario chiam\u00f2 \"Antica Lauretana\" distinguendola dalla pi\u00f9 importante \"Strada Regia Lauretana\". La primitiva via, che con molte probabilit\u00e0 esisteva gi\u00e0 in epoca romana come uno dei tanti diverticoli della Via Cassia e abbandonata per forza maggiore dopo l'allagamento della valle, passava per Fratta, Santa Caterina, Fratticciola, Creti, Ponti di Cortona, Foiano della Chiana, Lucignano, Rigomagno, San Gimignanello, Asciano e terminava a Siena. Nel 1775 per ordine del granduca Leopoldo II d'Asburgo-Lorena, la tratta pi\u00f9 importante della Lauretana fu completamente ristrutturata e potenziata, nel tentativo di sviluppare il commercio del grano della Val di Chiana con il resto della regione. Caduta in disgrazia ormai da molti anni come la maggiore parte delle strade toscane, fu oggetto di una vera e propria rinascita. I lavori della \"Strada Regia Lauretana\" terminarono nel 1787.\nDal punto di vista strategico, questa strada, dopo l'impaludamento della valle, fu per circa dieci secoli la pi\u00f9 importante della zona. Da Cortona a Camucia la strada tagliava in linea retta la pianura fino a Centoia e con un percorso collinare arrivava al castello di Valiano. Attraversava la palude chianina tramite il ponte di Valiano che insieme a quello di Chiusi e ai 3 ponti di Arezzo, rappresent\u00f2 un vitale punto di passaggio del vasto lago stagnante. Era l'unica strada che permetteva ai fiorentini di raggiungere Montepulciano, vera e propria enclave medicea incuneata nello Stato senese, un canale di territorio ben difeso da Valiano, per la chiesa della Maest\u00e0 del Ponte, passando per la Parcese e la Corbaia, oggi Montepulciano Stazione, e il castello di Gracciano Vecchio, arrivava sul colle di Montepulciano. La diramazione della Lauretana per Siena si distaccava alla Parcese (zona soprapasso dell'Autostrada del Sole) e raggiungeva il Monastero di San Pietro d'Argnano, l'abbazia che dar\u00e0 il nome in epoca comunale alla villa e castello di Abbadia Argnano, localit\u00e0 conosciuta anche come Badia de' Caggiolari o Badia in Crepaldo, oggi Abbadia di Montepulciano. Resiste ancora nella memoria popolare di alcuni abitanti del paese di Abbadia il toponimo \"strada vecchia\" (oggi \"Via Morandi\") che sta ad indicare un breve tratto di via che si distaccava dalla Lauretana all'altezza dell'abitato di Santa Maria. Il toponimo non lascia dubbi sull'antichit\u00e0 di questa diramazione della Lauretana che proseguiva per il Palazzo (il toponimo potrebbe indicare la presenza nel Medioevo di una fattoria fortificata), le Tombe e Sambuono (due aree sepolcrali di et\u00e0 etrusca e romana), dove si congiungeva con l'importante strada che collegava Montepulciano al \"Castello di Ciliano\" e Torrita di Siena. Poco pi\u00f9 avanti di Abbadia di Montepulciano la Via Lauretana entrava nello stato senese presso Torrita di Siena, lambiva le mura fortificate della cittadina fedele alla balzana, passava ai piedi del Castello di Guardavalle e vicino alle fattorie della Fratta e dell'Amorosa. L'antico tracciato da Abbadia di Montepulciano alle porta di Sinalunga \u00e8 in pratica quello dell'odierna Strada Provinciale 326. La Lauretana attraversava poi il borgo di Rigaiolo, saliva a Collalto lambendo Sinalunga, raggiungeva Asciano e oltrepassato il fiume Ombrone, per le Crete Senesi, scendeva fino a Taverne d'Arbia, i Due Ponti e terminava alle porte di Siena.\nBibliografia.\nDivo Savelli, Arte e Devozione, Riletture e scoperte nel mondo delle arti figurative, Masaccio, Ghiberti, Michelangelo, Raffaello, Le vie lauretane, 2014"}
{"id": "2130810", "revid": "72396", "url": "https://it.wikipedia.org/wiki?curid=2130810", "title": "Valentino Baldissera", "text": "Fu anche archivista e bibliotecario. Fond\u00f2 la biblioteca di Gemona del Friuli, a lui intitolata.\nNoto come importante storiografo del territorio di Gemona. Durante la sua attivit\u00e0 riordin\u00f2 l'archivo storico comunale e fond\u00f2 la biblioteca civica. Ebbe scambi epistolari con Giosu\u00e8 Carducci e fu amico di Antonio Fogazzaro.\nNel 2006, in occasione del centenario della sua scomparsa, \u00e8 stata organizzata una mostra monografica a lui dedicata a Palazzo Elti (Gemona del Friuli)."}
{"id": "2130811", "revid": "6923", "url": "https://it.wikipedia.org/wiki?curid=2130811", "title": "Orlando Magic 1995-1996", "text": "La stagione NBA 1995-1996 fu la 7\u00aa stagione della storia degli Orlando Magic che si concluse con un record di 60 vittorie e 22 sconfitte nella regular season, il 1\u00ba posto nell'Atlantic Division e il 2\u00ba posto della Eastern Conference.\nNei playoff del 1996 sconfisse nell'ordine i Detroit Pistons e gli Atlanta Hawks, per poi arrendersi ai Chicago Bulls nelle finali della Eastern Conference.\nPlay-off.\nPrimo turno.\nGara 1\nGara 2\nGara 3\nSemifinali di Conference.\nGara 1\nGara 2\nGara 3\nGara 4\nGara 5\nFinali di Conference.\nGara 1\nGara 2\nGara 3\nGara 4\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2130813", "revid": "838137", "url": "https://it.wikipedia.org/wiki?curid=2130813", "title": "Premi Emmy 2008", "text": "La consegna dei Premi Emmy 2008 per il Primetime (60\u00aa edizione) si \u00e8 tenuta al Nokia Theatre di Los Angeles il 21 settembre 2008. La cerimonia \u00e8 stata presentata da Tom Bergeron, Heidi Klum, Howie Mandel, Jeff Probst e Ryan Seacrest (tutti nominati per i loro rispettivi reality show) e trasmessa dalla ABC. I Creative Arts Emmy Awards sono stati consegnati il 13 settembre.\nLa consegna dei Premi Emmy 2008 per il Daytime (35\u00aa edizione) si \u00e8 tenuta al Kodak Theatre il 20 giugno 2008, mentre i relativi Creative Arts Emmy Awards sono stati consegnati il 13 giugno.\nPrimetime Emmy Awards.\nCreative Arts Emmy Awards.\nI \"Primetime Creative Arts Emmy Awards\" sono stati consegnati il 13 settembre 2008. Segue una lista parziale dei premi assegnati con i rispettivi vincitori:"}
{"id": "2130814", "revid": "599013", "url": "https://it.wikipedia.org/wiki?curid=2130814", "title": "Hogan", "text": ""}
{"id": "2130815", "revid": "123713814", "url": "https://it.wikipedia.org/wiki?curid=2130815", "title": "Potentilla erecta", "text": "La Cinquefoglia tormetilla (nome scientifico Potentilla erecta (L.) Raeuschel, 1797) \u00e8 una piccola pianta di altezza media, dai fiori gialli a quattro petali, appartenente alla famiglia delle Rosaceae.\nSistematica.\nIl genere di questa pianta (\"Potentilla\") \u00e8 abbastanza numeroso, 200 \u00e8 pi\u00f9 specie delle quali oltre una cinquantina sono spontanee dei nostri territori. La famiglia (\"Rosaceae\") \u00e8 una delle pi\u00f9 importanti sia perch\u00e9 comprende fiori diffusissimi come le rose ma anche per il discreto numero di generi (alcune classificazioni elencano oltre 400 generi per diverse migliaia di specie).\nLa specie di questa scheda appartiene alla sottofamiglia delle \"Rosoideae\" caratterizzata dall'avere l'ovario semi-infero (o supero) con molti carpelli, l'androceo perigino e i frutti di tipo achenio.\nAll'interno del genere secondo il Fiori (Adriano Fiori, botanico italiano 1865 \u2013 1950) la specie di questa scheda appartiene alla sezione \"Potentillastrum\" caratterizzata dall'avere i fiori gialli o biancastri, petali pi\u00f9 lunghi del calice, numerosi stami e carpelli (le altre sezioni sono: \"Fragariastrum\", \"Sibbaldia\" e \"Comarum\").\nVariabilit\u00e0.\n\u00c8 una pianta la cui morfologia dipende dall'altitudine che \u00e8 piuttosto ampia (0 \u2013 2400 ). Pu\u00f2 presentarsi quindi sotto aspetti diversi: il fusto pu\u00f2 essere eretto - patente o prostrato, la pelosit\u00e0 pu\u00f2 essere scarsa o appressata, pu\u00f2 essere variabile inoltre la statura, la lunghezza dei piccioli, dei peduncoli, delle stipole e dei petali. Un altro carattere incostante \u00e8 la forma delle stipole e dei lobi fogliari. In qualche caso si \u00e8 riscontrata anche una variabilit\u00e0 nel numero dei petali (da 3 a 6). Tutti questi caratteri comunque non permangono a lungo e le piante che li possiedono tendono a generare in seguito individui nella norma.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nLa specie di questa scheda facilmente si ibrida con \"Potentilla reptans\" (entrambe sono specie molto comuni in Italia e si trovano ovunque) ed \u00e8 probabile che la specie \"Potentilla anglica\" che ha caratteri intermedi tra le due specie sopra citate sia una specie ibridogenica\nNell'elenco che segue sono indicati alcuni ibridi interspecifici:\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nSpecie simili.\nLa \u201cCinquefoglia tormentilla\u201d potrebbe essere confusa facilmente con \"Potentilla anglica\" Laicharding (Cinquefoglia inglese) che si differenzia per pochi caratteri: i petali a volte sono 5; i carpelli sono pi\u00f9 numerosi (possono arrivare fino a 50); le foglie sono in prevalenza a 5 segmenti. Nelle nostre vicinanze si trova per\u00f2 solo in Corsica.\nPi\u00f9 comune \u00e8 la \"Potentilla reptans\" L. (Cinquefoglia comune) : si distingue comunque per il numero dei petali che \u00e8 sempre 5; per le foglie che in genere sono pi\u00f9 ovali e la dentatura sui bordi \u00e8 meno marcata; ma soprattutto per il suo portamento che \u00e8 strisciante e radicante ai nodi (\u00e8 una pianta stolonifera).\nEtimologia.\nIl nome di questa pianta \u00e8 nato grazie alle grandi virt\u00f9 medicinali che le si attribuivano anticamente. Infatti il nome generico (\"Potentilla\") deriva dal vocabolo latino \"potens\" (= piccola pianta con potenti propriet\u00e0 curative) o \"portentum\" (= prodigiose possibilit\u00e0 sprigionate dalla pianta). L'epiteto specifico (\"erecta\") deriva ovviamente dal portamento della pianta.\nIl primo a classificare questa pianta \u00e8 stato il biologo e naturalista svedese Carl von Linn\u00e9 (1707 \u2013 1778) con il nome di \"Tormentilla erecta\" nel 1753; in seguito \u00e8 stata ripresa e ulteriormente studiata dal botanico Ernst Adolf Raeuschel (1772\u20131797) nel 1797 che ne ha anche cambiato il nome.\nI tedeschi chiamano questa pianta \"Tormentill\" oppure \"Blutwurz\" ; i francesi la chiamano \"Potentille dress\u00e9e\" oppure \"Tormentille\"; mentre gli inglesi la chiamano \"Tormentil\".\nMorfologia.\nLa forma biologica di questa pianta \u00e8 emicriptofita scaposa (H scap), sono quindi piante perenni, con gemme svernanti al livello del suolo e protette dalla lettiera o dalla neve, con asse fiorale eretto e in genere non molto foglioso. L'altezza che pu\u00f2 arrivare \u00e8 di 30\u00a0cm (minimo 10\u00a0cm).\nRadici.\nRadici secondarie da rizoma.\nInfiorescenza.\nL'infiorescenza \u00e8 formata da fiori solitari su lunghi peduncoli inseriti all'ascella delle foglie superiori (cime pauciflore).\nFiori.\nI fiori sono ermafroditi, attinomorfi, pentaciclici (sono presenti i 4 verticilli fondamentali delle Angiosperme: calice \u2013 corolla \u2013 androceo (con doppio verticillo di stami) \u2013 gineceo) e tetrameri. Il ricettacolo \u00e8 piatto e asciutto nonch\u00e9 fruttifero. Dimensione del fiore completo: 8 \u2013 12\u00a0mm.\nFrutti.\nIl frutto ha una struttura multipla composta da diversi piccoli, secchi e pelosi acheni (aggregato di acheni).\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nCucina.\nIn cucina vengono usate le radici (cotte), mentre con le foglie si possono preparare degli infusi.\nIndustria.\nL'industria da questa pianta ricava alcuni prodotti per la cosmetica (saponi, deodoranti e creme varie), per la tintoria (coloranti dalle foglie, ma soprattutto dalle radici si ricava un bel colore rosso che viene usato come inchiostro\u00a0\u2013 una volta si usava per tingere di rosso il cuoio), ma anche per la chimica vegetale (tannino).\nGiardinaggio.\nLa \u201cCinquefoglia tormentilla\u201d non \u00e8 una pianta da giardinaggio, tuttavia a volte viene ugualmente coltivata (oltre che naturalmente raccolta dalla flora spontanea) dagli erboristi per le sue particolari propriet\u00e0 terapeutiche."}
{"id": "2130816", "revid": "57342", "url": "https://it.wikipedia.org/wiki?curid=2130816", "title": "Francesco Babini", "text": "Biografia.\nPrete della diocesi di Sansepolcro, nel 1939, terminati gli studi nei seminari di Sansepolcro e di Firenze, \u00e8 ordinato dal vescovo mons. Pompeo Ghezzi. \u00c8 parroco a Donicilio, frazione del suo paese di nascita, nell'alta val del Savio, dopo l'8 settembre 1943 partecipa attivamente alla Resistenza collabora con la Brigata Garibaldi Romagnola. Arrestato il 14 luglio 1944 assieme ad Alfiero Bartolini, perch\u00e9 aveva ospitato un giovane renitente e un aviatore sudafricano, viene trasportato in carcere a Forl\u00ec, torturato dalle SS, in quei giorni viene ucciso un militare tedesco e don Francesco viene prelevato dal carcere e trasportato a Pievequinta e l\u00ec fucilato assieme a ad altre nove persone, Alfiero Bartolini, Alfredo Cavina, detto il \"Vecchio\", Antonio Luccini, Biagio Molina, Wiliam Pallanti, Edgardo Rodolfi, detto \"Lignon\", Mario Romeo, Antonio Zoli, detto \"Fiscin\" e Luigi Zoli. I corpi per due giorni restarono come monito nel luogo dell'esecuzione."}
{"id": "2130822", "revid": "1305772", "url": "https://it.wikipedia.org/wiki?curid=2130822", "title": "Seaford (Delaware)", "text": "Seaford \u00e8 una citt\u00e0 degli Stati Uniti situata nella Contea di Sussex nel Delaware, lungo le sponde del fiume Nanticoke. Secondo i dati del 2000 del Census Bureau, la popolazione della citt\u00e0 era di 6.997 abitanti. Seaford \u00e8 sede dell'area micropolitana omonima, che include l'intera contea.\n\u00c8 la citt\u00e0 pi\u00f9 popolosa della propria contea, ed \u00e8 stata eletta come 28\u00aa pi\u00f9 bella piccola citt\u00e0 degli Stati Uniti (\"Best Small Town in America\").. Seaford ospita la squadra della Eastern Shore Baseball League dei \"Seaford Eagles\".\nStoria.\nArrivo degli europei.\nIl primo europeo a visitare la zona fu nel 1608 il capitano John Smith, durante un'esplorazione della Chesapeake Bay e dei suoi tributari. Non si sa se Smith abbia scoperto la zona gi\u00e0 nel primo viaggio, ma restano le prove che comunque sia passato per il territorio dell'attuale Seaford. Vi furono contrasti riguardo alla fondazione della colonia contro la trib\u00f9 locale dei Nanticoke. Una volta conclusa la lotta si pot\u00e9 occupare la regione.\nPrimo insediamento.\nAllora tutte le colonie dell'ovest del Delaware rientravano nella giurisdizione del Maryland e Seaford non era un'eccezione. Come altri paesi, Bridgeville, Greenwood, Middleford, Seaford era inclusa nella Contea di Dorchester. Invece Blades, Laurel e Concord si trovavano nella Contea di Somerset. La maggioranza dei coloni di queste terre provenivano da Inghilterra, Irlanda, Galles e Scozia.\nUn importante evento nella vita di allora fu il trattato cosiddetto \"Martin's Hundred\". Questo territorio di 7\u00a0km\u00b2 compreso fra il fiume Nanticoke e Herring Creek fu ceduto a Jeremiah Jadwin della Virginia il 22 gennaio 1672. Nonostante l'espansione del territorio e dell'industria, il fiume rimaneva la principale via commerciale. Solo verso il 1720 cominciarono a comparire le prime strade. L'industria di allora si basava sull'agricoltura, in modo particolare sulla produzione del tabacco, e il sistema utilizzato era quello a piantagione. Oltre al lavoro nei campi, restava importante anche l'attivit\u00e0 siderurgica.\nL'arrivo di DuPont.\nNel 1939, il gigante industriale della DuPont acquis\u00ec un appezzamento di terra presso Seaford, per costruirvi un impianto di produzione del nylon. Con un investimento di $8,5 milioni di dollari (e 1.400 posti di lavoro creati), la svolta venne da tutti celebrata come un evento positivo. L'impianto di Seaford entr\u00f2 in produzione ufficialmente il 12 dicembre 1939, e il primo filato prodotto \u00e8 stato conservato all'interno dello Smithsonian Institution di Washington. Nel momento di massimo splendore, a cavallo fra gli anni sessanta e i settanta, l'impianto arriv\u00f2 a dar lavoro a 4.600 operai. Nel 2004 questo numero \u00e8 crollato fino a sole 650 unit\u00e0. Dupont abbandon\u00f2 direttamente le attivit\u00e0 riguardanti il nylon (insieme alla Lycra e ad altre produzioni come il Teflon) e le cedette a una sua controllata, la \"Invista\". Tale ditta fu poi venduta alla Koch Industries, Inc. per $4,2 miliardi il 30 aprile 2004.\nOggi.\nAncora oggi Seaford sta migliorando la propria condizione economica, con una maggiore prosperit\u00e0 fra i suoi cittadini. La \"Downtown Seaford Association\" \u00e8 un'associazione formata dai commercianti del centro cittadino che si occupa di aiutare la comunit\u00e0, anche attraverso feste e parate. Seaford \u00e8 fornita di tutti i servizi primari e nel 2005 \u00e8 stata inserita fra le 100 citt\u00e0 degli Stati Uniti migliori per viverci. Pu\u00f2 contare su oltre 500 negozi ed attivit\u00e0 commerciali, un rispettabile governo cittadino, vari tipi di quartiere residenziale, un ospedale moderno e altre cliniche, scuole, chiese, centri di ricreazione per giovani e adulti e servizi di volontariato.\nGeografia fisica.\nTerritorio.\nSecondo lo United States Census Bureau, la citt\u00e0 si estende per una superficie di 9,1\u00a0km\u00b2, dei quali 9\u00a0km\u00b2 sono occupati da terre, mentre 0,1\u00a0km\u00b2 \u00e8 occupato dalle acque, ossia l'1,14% del territorio.\nClima.\nSituata nella pianura costiera dell'Atlantico, Seaford risente delle correnti provenienti dall'oceano. Seaford ha un clima subtropicale con calde e umide estati e inverni miti. Nel mese di luglio come temperatura massima si raggiungono i 30,6 \u00b0C, mentre come minima i 18,3\u00a0\u00b0C; in gennaio invece la temperatura massima media \u00e8 di 6,7\u00a0\u00b0C, con una minima che tocca i -3,9\u00a0\u00b0C Il mese con pi\u00f9 precipitazioni piovose \u00e8 agosto, con 142\u00a0mm di pioggia, mentre febbraio \u00e8 il mese meno piovoso, con soli 80,5\u00a0mm di precipitazioni.\nLa temperatura pi\u00f9 alta mai registrata a Seaford \u00e8 stata di 38,9\u00a0\u00b0C il 31 luglio del 1954, mentre la temperatura minima \u00e8 stata di -25,0\u00a0\u00b0C, toccati il 28 gennaio 1987..\nSociet\u00e0.\nEvoluzione demografica.\nSecondo il censimento del 2000, a Seaford vivevano 6.699 persone, divise in 1.664 famiglie. La densit\u00e0 di popolazione era di 743,2 ab/km\u00b2. Nel territorio comunale sorgevano 2.809 edifici abitativi. Dal punto di vista etnico il 64,04% della popolazione era bianca, il 30,02% era afroamericana, lo 0,37% era nativa e l'1,49% era asiatica. Il restante 4,07% della popolazione appartiene ad altre razze, o a pi\u00f9 di una.\nPer quanto riguarda le fasce d'et\u00e0 della popolazione il 25,6% era al di sotto dei 18 anni, il 9,4% fra i 18 e i 24, il 24,1% fra i 25 e i 44, il 18,9% fra i 45 e i 64 e infine il 22,0% era al di sopra dei 65 anni di et\u00e0. L'et\u00e0 media degli abitanti era di 38 anni. Per ogni 100 donne a Seaford si trovavano 77,6 maschi.\nInfrastrutture e trasporti.\nLa U.S. Route 13 \u00e8 la principale arteria stradale della citt\u00e0, e la percorre da nord verso sud, mentre la principale arteria est-ovest \u00e8 la Delaware Route 20. La US Route 13 unisce Seaford con Bridgeville a nord e con Laurel a sud come parte della \"Sussex Highway\". La State Route 20 unisce invece Seaford con Millsboro verso est e con la piccola Reliance a ovest.\nL'aeroporto pi\u00f9 vicino al centro di Seaford \u00e8 il Wicomico Regional Airport di Salisbury nel Maryland.\nVi sono anche servizi ferroviari a Seaford, e sono due linee: la Norfolk Southern e la Maryland and Delaware Railroad. La Norfolk Southern corre da nord a sud, parallela alla US 13. Essa si incrocia con Maryland and Delaware Railroad proprio a Seaford, la quale inizia pi\u00f9 a ovest, da Federalsburg e da Cambridge nel Maryland.\nEducazione.\nGli studenti a Seaford possono scegliere fra scuole pubbliche come anche fra scuole private. Seaford ospita la \"Seaford School District\", che serve i ragazzi di Seaford e di Blades. Il distretto include quattro scuole elementari, una scuola media e un \"high school\". La maggiore scuola privata \u00e8 la Seaford Christian Academy.\nMedia.\nRadio.\nL'unica radio con sede a Seaford \u00e8 \"WGBG 98.5 FM\", che trasmette soltanto entro i confini del comune. Si definisce come BIG Rock (Delmarva's Only Classic Rock Station), e trasmette principalmente musica classic rock.\nTelevisione.\nWDPB-TV 64 \u00e8 l'unica emittente televisiva con sede a Seaford. Appartiene al circuito WHYY-TV con sede a Philadelphia, ed \u00e8 affiliata alla PBS.\nGiornali.\nSeaford \u00e8 sede di due settimanali, \"Seaford Star\" e \"The Leader &amp; State Register\". \"Seaford Star\" \u00e8 una pubblicazione della Morning Star Publications, Inc., mentre \"The Leader\" \u00e8 una testata della Independent Newspapers, Inc. Entrambe le riviste costano 50 centesimi alla copia. \"The Leader\" \u00e8 distribuito ogni settimana con un servizio di consegna a domicilio., mentre il \"The Seaford Star\" \u00e8 sostenuto dagli abbonamenti."}
{"id": "2130823", "revid": "1543377", "url": "https://it.wikipedia.org/wiki?curid=2130823", "title": "Presenter first", "text": "Presenter First \u00e8 un approccio allo sviluppo di software che combina insieme le idee del pattern Model View Presenter (MVP) e di Feature-Driven Development per sviluppare applicazioni completamente testate a partire da descrizioni fornite dall'utente, usato principalmente in ambienti GUI. In esso modello e vista sono completamente separati l'uno dall'altro, e le caratteristiche sono chiaramente documentate nella classe presentatrice in maniera dichiarativa, con una effettiva semplicit\u00e0 nella analisi e manutenzione del codice sorgente creato. La grande quantit\u00e0 di codice necessario per implementare questa metodologia pu\u00f2 essere gestita attraverso uno strumento di modellizzazione.\nComponenti.\nI tre componenti di Presenter First sono:\nModel.\nContiene i dati e la logica necessari al presenter.\nView.\nVisualizza le informazioni e interagisce con l'utente. In Presenter First la vista\nha poche responsabilit\u00e0: passa le richieste dell'utente al presentatore \n(mediante eventi) ed espone delle propriet\u00e0 e metodi per visualizzare\nle informazioni.\nPresenter.\n\u00c8 il centro della triade: riceve le richieste dalla vista, interroga\nil modello per ottenere le informazioni e le passa alla vista. Il\npresentatore \u00e8 semplicemente un interprete di eventi e non ha nessun\nmetodo o propriet\u00e0 pubblica."}
{"id": "2130826", "revid": "1456895", "url": "https://it.wikipedia.org/wiki?curid=2130826", "title": "Mircea C\u0103rt\u0103rescu", "text": "Formatosi ed avviatosi sulla scena letteraria rumena in qualit\u00e0 di poeta, C\u0103rt\u0103rescu s'\u00e8 successivamente affermato come scrittore postmoderno, influenzato, oltrech\u00e9 dalla ricca tradizione fantastico-mitologica rumena, letteraria e non, dalla sottocultura psichedelica degli anni sessanta e settanta, le cui opere sono spesso caratterizzate da costrutti letterari legati pi\u00f9 a piani simbolici, che narrativi. \nDotato di una poetica assimilabile all'opera di James Joyce, Franz Kafka, Milorad Pavi\u0107 e, soprattutto, Thomas Pynchon, \u00e8 stato un autore di spicco della cosiddetta \"Blue jeans generation\", corrente sorta negli anni ottanta all'interno del panorama letterario romeno. Pi\u00f9 volte candidato al Premio Nobel per la letteratura, \u00e8 considerato il maggiore romanziere in lingua romena contemporaneo.\nBiografia.\nLaureatosi all'Universit\u00e0 di Bucarest in Lingue e in Letteratura nel 1980 (ama soprattutto il Francese), ha lavorato come professore in un liceo linguistico, come redattore della casa editrice \"Caiete Critice\" (1980-1989). Dal 1991 al 1994 \u00e8 stato professore di ruolo all'Universit\u00e0 di Bucarest; ha insegnato anche ad Amsterdam (Paesi Bassi) per un anno. Come scrittore, ha esordito nel 1978 con una novella pubblicata sulla rivista \"Rom\u00e2nia Literar\u0103\"."}
{"id": "2130834", "revid": "287204", "url": "https://it.wikipedia.org/wiki?curid=2130834", "title": "Mircea Cartarescu", "text": ""}
{"id": "2130835", "revid": "198277", "url": "https://it.wikipedia.org/wiki?curid=2130835", "title": "Associazione Sportiva Waterpolis Pescara Pallanuoto", "text": "L'Associazione Sportiva Waterpolis Pescara Pallanuoto era una squadra di pallanuoto della citt\u00e0 di Pescara.\nStoria.\nCampione d'Europa nel 1988, il Pescara ha vinto per tre volte la massima serie italiana (serie A1): la prima nel 1987 con il nome di \"Sisley Pescara\" e poi due anni di seguito nel 1996-97 e nel 1997-98 con il nome di \"Waltertosto Pescara\". Negli anni precedenti alle ultime due vittorie nazionali la squadra abruzzese era spesso riuscita ad arrivare in finale dei play-off scudetto: splendide le sfide contro il Posillipo, squadra con la quale il Cus Pescara ha condiviso il dominio del massimo campionato italiano a cavallo tra gli anni ottanta e novanta, e contro la quale ha vinto la Supercoppa europea del 1987 e, in seguito, perso la finale dell'allora LEN Champions League (1997-98).\nIl Pescara rimane l'unica squadra di pallanuoto in Italia ad aver vinto almeno una volta in tutte le competizioni continentali. L'ultimo trofeo europeo conquistato \u00e8 stata la coppa LEN nel 1996 e l'ultima finale continentale disputata \u00e8 stata quella del 2000 contro lo Jug Dubrovnik.\nNella squadra di pallanuoto pescarese hanno militato campioni mondiali e olimpici, e, in generale, grandi nomi della pallanuoto italiana ed estera come i fratelli Roberto e Alessandro Calcaterra, Marco D'Altrui, Amedeo Pomilio, Francesco Attolico e lo spagnolo Manuel Estiarte.\nNegli anni 2000 la squadra ha conosciuto un lento declino sportivo e societario, perdendo la partecipazione alle coppe europee e, poi, alla massima serie. All'inizio della stagione 2009-10 la Water Polis Pescara ha comunicato la proprio rinuncia all'affiliazione ed il conseguente ritiro da tutti i campionati."}
{"id": "2130836", "revid": "31886", "url": "https://it.wikipedia.org/wiki?curid=2130836", "title": "Remo Cantoni", "text": " Insegn\u00f2 filosofia morale in alcune universit\u00e0 italiane.\nIn opposizione alla tradizione storicista, idealistica crociana si occup\u00f2 di cultura e storia usando contaminazioni sociologiche e antropologiche. Per queste aperture venne considerato uno dei maggiori promotori dell'antropologia culturale in Italia. Nel solco del maestro Antonio Banfi fu uno dei maggiori esponenti della \"Scuola di Milano\".\nOltre ai numerosi volumi pubblicati fond\u00f2 le riviste \"Studi filosofici\" e \"Il pensiero critico\".\nBiografia.\nFu allievo del filosofo Antonio Banfi, coetaneo e amico di Vittorio Sereni e Dino Formaggio. Nella cerchia di amicizie di Banfi conobbe la poetessa Antonia Pozzi che di lui si innamor\u00f2 di amore non corrisposto. In una lettera a Sereni ella scrisse:\nPensiero.\nAntropologia e mito.\nCantoni definiva come \"primitivo\" quel pensiero sincretico che non distingueva nettamente tra mito e realt\u00e0 tra affezione e razionalit\u00e0. In questo senso \"primitivo\" in Cantoni assume una valenza psicologica pi\u00f9 che antropologica. Il pensiero mitico, scrive Cantoni in \"Pensiero dei primitivi, preludio ad un'antropologia\", non \u00e8 \"arbitrario e caotico\", ma \"pervaso di una razionalit\u00e0\" (p.\u00a0299); una \"razionalit\u00e0 fusa in un crogiuolo affettivo\" (p.\u00a0196).\nSecondo Cantoni \"una delle differenze fondamentali tra il pensiero moderno e quello primitivo consiste nel fatto che il pensiero moderno ha una chiara coscienza della relazione e dell'intreccio delle varie forme culturali tra loro e pu\u00f2 sempre transitare da una all'altra quando lo voglia; mentre noi sappiamo, ad esempio, che v'\u00e8 un conflitto tra la scienza e la religione, l'arte e la morale, il sogno e la realt\u00e0, il pensiero logico e la creazione mitica, i primitivi mantengono tutte queste forme su un piano indistinto per cui fondono e confondono ci\u00f2 che noi non sempre distinguiamo, ma possiamo pur sempre distinguere. Questa mancanza di distinzioni nette \u00e8 uno dei caratteri pi\u00f9 salienti della mentalit\u00e0 primitiva\" (p.\u00a0183)\nQuindi \"sogno e realt\u00e0 trapassano uno nell'altro e costituiscono nella loro saldatura un continuum omogeneo\" (p.\u00a0185).\nCantoni si occup\u00f2 con prefazioni, traduzioni, curatele e altro di S\u00f8ren Kierkegaard, F\u00ebdor Dostoevskij, Friedrich Nietzsche, Franz Kafka, Baruch Spinoza, Johann Gottlieb Fichte, Ernest Renan, Nicolai Hartmann, Julian Huxley, Honor\u00e9 de Balzac, Karl Jaspers, Antonio Banfi, \u00c9mile Durkheim, Sofocle e Robert Musil."}
{"id": "2130837", "revid": "287204", "url": "https://it.wikipedia.org/wiki?curid=2130837", "title": "Un cuore arido", "text": "Un cuore arido \u00e8 un romanzo di Carlo Cassola pubblicato da Einaudi nel 1961 con dedica a Manlio Cancogni. Con questo romanzo lo scrittore abbandona la narrativa d'impegno per tornare alla narrativa esistenziale e \u00ab... restituisce i suoi personaggi a un destino che non tanto dipende dalla loro volont\u00e0 quanto da ci\u00f2 che \"di segreto e di inafferrabile\" c'\u00e8 nella vita\u00bb.\nTrama.\nLa vicenda \u00e8 ambientata a Marina di Cecina verso gli anni trenta prima della guerra di Abissinia e vede come protagonista Anna Cavorzio che vive con la sorella Bice presso una zia svolgendo lavoro da sarta. Orfane dei genitori hanno come unici parenti una sorella della zia, sposata a un mezzadro di campagna, tale Bertini, la loro figlia Ada mutilata da una mano per un incidente alla trebbiatrice e l'altro figlio Amos.\nAnna, che \u00e8 una ragazza di bell'aspetto anche se non appariscente, ha un carattere duro e, pur apprezzando le cose della vita, non \u00e8 capace di esternare i propri sentimenti tanto da essere giudicata senza cuore.Di lei si innamora Enrico, un modesto ragazzo del paese, ma Anna non accetta il suo corteggiamento perch\u00e9 sente di non poterlo contraccambiare. Ma quando Mario Pisani, un giovane militare friulano di stanza nella cittadina, si fidanza con Bice e inizia a frequentare la casa invaghendosi di Anna e dichiarandolo apertamente, Anna, trascinata dall'istinto, accetta la sua corte e si innamora.\nPer un breve tempo la relazione tra Anna e Mario procede nella totale ambiguit\u00e0 fino a quando, avvicinandosi il momento per il giovane del congedo, Anna viene a sapere che egli dovr\u00e0 trasferirsi in America e cos\u00ec gli si concede. Alla partenza di Mario, Anna, per dimenticarlo, intreccia una relazione con Marcello, il figlio di un ricco uomo d'affari di Cecina, conosciuto ad una festa di paese e con lui ha un'avventura di cui lei stessa non \u00e8 convinta. Dopo pochi mesi, Anna lascia Marcello esortandolo a riprendere la relazione con la figlia di un medico interrotta a causa sua. La sorella nel frattempo si sposa con Enrico mentre Anna resta sola per scelta, sotto le chiacchiere e i pregiudizi di paese. Verso la fine del romanzo Anna riceve una lettera da Mario che, trasferitosi negli Stati Uniti d'America, le chiede di raggiungerlo e di sposarlo ma lei rifiuta perch\u00e9 sa di non essere stata onesta nei suoi confronti.\n\u00abLa sua vita proseguir\u00e0 ormai senza desideri e rimpianti, da \u00abdonna soddisfatta, quieta e saggia\u00bb. Il processo di inaridimento si \u00e8 dunque compiuto del tutto ed \u00e8 approdato a quella dimensione in cui speranze, passioni, dolori sono divenuti oggetto di tranquilli ricordi da portarsi dietro sino alla fine\u00bb.\nCommenti dalla critica.\n\"Un cuore arido\" \u00e8 un ritratto di donna, che si ritrae in se stessa, coltivando un'indifferenza che le fa da schermo ai rischi della vita vissuta.\nNel romanzo Cassola delinea con grande abilit\u00e0 un processo di \u00abinaridimento\u00bb, inteso come la scelta di continuare a vivere godendo della felicit\u00e0 trascorsa, senza desideri n\u00e9 rimpianti. Anna \u00e8 pienamente autosufficiente nel proprio privilegiato isolamento interiore, con assoluto dominio di s\u00e9 e delle proprie risorse spirituali."}
{"id": "2130846", "revid": "86599", "url": "https://it.wikipedia.org/wiki?curid=2130846", "title": "Cratere Joule", "text": "Joule \u00e8 un cratere lunare di 97,52 km situato nella parte nord-orientale della faccia nascosta della Luna, a nord-nordest della grande vallata del cratere Mach e a sudest del cratere Blazhko.\nJoule si presenta consumato ed eroso. Vi sono un paio di crateri pi\u00f9 piccoli lungo il margine nordorientale, e un altro cratere si intrude nel bordo a nordovest. Verso sud vi \u00e8 una sporgenza esterna che ha l'apparenza di un cratere parzialmente ricoperto da Joule. Le restanti parti del bordo e delle pareti interne sono piuttosto irregolari. La superficie interna \u00e8 pi\u00f9 livellata del terreno attorno a Joule, ma \u00e8 contrassegnata da alcuni piccoli crateri. Al centro del cratere \u00e8 presente una formazione a picco.\n'Joule T', situato a meno di un diametro di distanza ad ovest di Joule, si trova al centro di un sistema di raggi. Questi raggi si proiettano principalmente a sud del cratere, con il raggio principale che attraversa il cratere Harvey verso sud. Solo deboli tracce di questa raggiera attraversano effettivamente Joule, e sono generalmente limitate al bordo occidentale, i versanti interni e la superficie.\nIl cratere \u00e8 dedicato al fisico britannico James Prescott Joule.\nCrateri correlati.\nAlcuni crateri minori situati in prossimit\u00e0 di Joule sono convenzionalmente identificati, sulle mappe lunari, attraverso una lettera associata al nome."}
{"id": "2130852", "revid": "74801", "url": "https://it.wikipedia.org/wiki?curid=2130852", "title": "University City (Missouri)", "text": "University City \u00e8 una citt\u00e0 degli Stati Uniti d'America, nella Contea di St. Louis dello Stato del Missouri.\n\u00c8 un sobborgo della prima cintura urbana di St. Louis. Al censimento del 2000 possedeva una popolazione di abitanti."}
{"id": "2130867", "revid": "180559", "url": "https://it.wikipedia.org/wiki?curid=2130867", "title": "Tainan", "text": "Tainan () \u00e8 una citt\u00e0 di Taiwan.\n\u00c8 localizzata nella regione sud-occidentale dell'isola di Taiwan. Al 2007 possedeva una popolazione di abitanti. \u00c8 la quarta citt\u00e0 pi\u00f9 popolosa dello stato, dopo Taipei, Kaohsiung e Taichung."}
{"id": "2130870", "revid": "767487", "url": "https://it.wikipedia.org/wiki?curid=2130870", "title": "Urban Cowboy", "text": "Urban Cowboy \u00e8 un film statunitense del 1980 diretto da James Bridges, con protagonisti John Travolta e Debra Winger.\nLa pellicola, ambientata nelle citt\u00e0 texane di Houston e Pasadena, descrive il rapporto altalenante tra il giovane cowboy Bud Davis e la moglie Sissy, immortalando il periodo di massimo fulgore della musica country tra la fine degli anni '70 e l'inizio degli anni '80.\nGran parte del film \u00e8 ambientato al Gilley's Club, un esteso locale honky-tonk di Pasadena.\nTrama.\nIl giovane campagnolo Bud Davis si trasferisce dalla cittadina di Spur a Houston, dove lo zio Bob gli trova lavoro in una raffineria di petrolio insieme a lui. Bud comincia sin da subito ad apprezzare la vita notturna dei cowboys di citt\u00e0, che ruota attorno al locale Gilley's, dove una sera conosce la giovane Sissy. Dopo un brevissimo fidanzamento, i due si sposano e vanno a convivere in una roulotte.\nPoco dopo il matrimonio, da Gilley's viene installato un toro meccanico per la simulazione dei rodei, che fa scoprire a Bud di avere un ottimo talento per la disciplina. Anche Sissy vorrebbe imparare a cavalcare, ma Bud, assai protettivo, la vuole far desistere, incrinando il loro rapporto ancora poco consolidato.\nSissy decide di imparare comunque a cavalcare il toro meccanico per sorprendere Bud, e si allena di nascosto con l'ex detenuto Wes Hightower (da poco assunto da Gilley's) mentre il marito \u00e8 al lavoro.\nAvendo perfezionato la tecnica, Sissy decide di mettere in mostra le sue abilit\u00e0 e una sera, mentre la coppia \u00e8 al locale, si esibisce sul toro, lasciando il pubblico stupito dalla sua bravura. Anche Bud decide di esibirsi, malgrado un incidente alla schiena capitatogli al lavoro il giorno stesso. A manovrare il toro c'\u00e8 per\u00f2 Wes, ostile a Bud e attratto da Sissy, che coglie quest'opportunit\u00e0 per fare passi avanti con Sissy, data l'evidente e crescente competizione che \u00e8 nata tra la coppia: con le sue manovre, Wes fa in modo di disarcionare Bud, che cade e si rompe un braccio.\nTornati a casa, Bud litiga furiosamente con Bud e la caccia via di casa. La sera seguente, da Gilley's i due litigano di nuovo in maniera animata: Bud va via con Pam, una ragazza di buona famiglia rimorchiata la sera stessa nel locale, e passa la notte con lei; Sissy, anche se \u00e8 sul punto di concedersi a Wes, all'ultimo si tira indietro per non far torto al marito. Qualche giorno dopo Sissy torna al caravan familiare per riconciliarsi con Bud, ma trova solamente Pam. Allora lascia un biglietto al marito per dargli appuntamento da Gilley's, ma Pam se ne accorge per prima e nasconde furtivamente il messaggio a Bud prima che lo possa leggere.\nIntanto da Gilley's viene organizzata una gara di rodeo meccanico alla quale Bud decide di partecipare. Comincia cos\u00ec ad allenarsi intensamente con l'aiuto dello zio Bob, che in giovent\u00f9 era stato un campione di questo sport. Sissy, in collera con il marito perch\u00e9 convinta che avesse boicottato il suo tentativo di riappacificazione, inizia una relazione con Wes, che tuttavia continua ad andare a letto con altre donne e si comporta in modo manesco nei confronti della donna.\nArriva il giorno del rodeo, cui decide di partecipare anche Wes per vincere il premio da dollari e trasferirsi in Messico con Sissy. Bud, sebbene inizialmente intenzionato a dare \"forfait\" a causa dell'improvvisa morte dello zio per un incidente sul lavoro, viene convinto all'ultimo dalla zia a partecipare. Al termine di una gara serrata, Wes e Bud arrivano entrambi in finale e Bud vince per un solo punto.\nDurante la gara, Pam si rende conto che Bud ha partecipato al rodeo solo per un senso di rivalsa verso Sissy, di cui \u00e8 peraltro ancora fortemente innamorato. Cos\u00ec, durante i festeggiamenti, la ragazza decide di rivelare a Bud la verit\u00e0 sui tentativi di riconciliazione di Sissy e sul biglietto che gli aveva nascosto. Bud esce subito a cercare la moglie fuori dal locale. Nel frattempo, Wes torna alla sua roulotte insieme a Sissy, e davanti al rifiuto di quest'ultima di partire con lui, la picchia e la costringe a salire in macchina. Prima di partire, Wes si ferma da Gilley's per rubare i soldi del premio e l'incasso della serata, lasciando Sissy ad aspettarlo in macchina nel parcheggio del locale.\nBud, vedendo la macchina di Sissy, la raggiunge e le chiede scusa, abbracciandola. Poi si accorge dei lividi sulla faccia di Sissy e si rende conto che Wes l'ha picchiata. Fuori di s\u00e9 dalla rabbia, va a cercare Wes e appena lo vede uscire dal locale lo prende a pugni violentemente, facendogli volare dal giubbotto tutte le banconote appena rubate. Il proprietario del locale si accorge cos\u00ec di essere stato derubato e blocca Wes in attesa della polizia, mentre Bud e Sissy vanno via insieme col camion di Bud.\nProduzione.\nLa sceneggiatura del film fu scritta dal giornalista Aaron Latham e da James Bridges sulla base di un articolo omonimo pubblicato da Latham su \"Esquire\". L'articolo originale era incentrato sulla storia d'amore tra due clienti abituali del Gilley's, Dew Westbrook e Betty Helmer. La relazione nella vita reale di Westbrook e Helmer forn\u00ec l'ispirazione per la storia d'amore cinematografica tra i personaggi di John Travolta (Bud) e Debra Winger (Sissy).\nAlcuni critici cinematografici hanno definito il film come \"una versione country\" de \"La febbre del sabato sera\". La pellicola fu inoltre il primo film ad essere coreografato da Patsy Swayze, che lanci\u00f2 cos\u00ec la sua carriera di coreografa cinematografica.\nDistribuzione.\nLa pellicola \u00e8 stata presentata in anteprima al Gaylynn Theater di Houston il 5 giugno del 1980 alla presenza di John Travolta. In Italia \u00e8 stata distribuita nelle sale cinematografiche nel settembre del 1980.\nData di uscita.\nAlcune date di uscita internazionali nel corso del 1980 sono state:\nAccoglienza.\nIncassi.\nNegli Stati Uniti ha incassato 46.918.287 dollari piazzandosi al 13\u00ba posto nella classifica dei 100 film pi\u00f9 visti del 1980. In Italia, nella classifica dei 100 film pi\u00f9 visti della stagione cinematografica 1980-1981, si \u00e8 classificato all'84\u00ba posto.\nCritica.\nIl film ha ricevuto recensioni generalmente positive dalla critica (73% di recensioni positive sull'aggregatore Rotten Tomatoes). Vincent Canby del \"New York Times\" lo ha definito \"non solo di grande intrattenimento, ma anche una critica sociale di prim'ordine\".\n\"Variety\" ha lodato il regista James Bridges per aver \"abilmente immortalato l'atmosfera di uno dei pi\u00f9 famosi ritrovi di chip-kicker: il Gilley's Club alla periferia di Houston\".\nColonna sonora.\nLa colonna sonora di \"Urban Cowboy\" venne pubblicata il 6 giugno del 1980. Nel dicembre 2018 \u00e8 stata certificata triplo disco di platino dalla RIAA per aver venduto tre milioni di copie.\nOpere derivate.\nNel maggio 2015 la 20th Century Fox Television collabor\u00f2 con la Paramount Television per produrre una serie TV ispirata al film, chiedendo al regista Craig Brewer di scrivere l'episodio pilota. A dicembre, tuttavia, la Fox ha annullato il progetto."}
{"id": "2130872", "revid": "1543377", "url": "https://it.wikipedia.org/wiki?curid=2130872", "title": "Lega Italiana Nuove Famiglie", "text": "La Lega Italiana Nuove Famiglie, originariamente denominata Lega Italiana delle Famiglie di Fatto, \u00e8 un'associazione senza scopo di lucro italiana. \u00c8 stata fondata a Roma nel 1997 al fine di promuovere l'adozione da parte del legislatore italiano di istituti a tutela delle famiglie di fatto, formazioni sociali prive di riconoscimento.\nFinalit\u00e0.\nL'associazione, diffusa in tutto il territorio nazionale, si batte affinch\u00e9 trovino spazio nella legislazione italiana norme a tutela dei diritti delle coppie conviventi, sul modello dei Pacs francesi, tanto per gli eterosessuali quanto per gli omosessuali.\nIl 9 giugno 2007, a Firenze, il Congresso Nazionale ha stabilito che l'associazione cambiasse nome, diventando LINFA, Lega Italiana Nuove Famiglie, con lo scopo dichiarato di allargare l'utenza di riferimento, proponendosi di rappresentare tutte le famiglie, da quelle tradizionali a quelle di fatto.\nPresidente: Alessandro Zan, vicepresidente: Adele Parrillo (compagna di Stefano Rolla, regista ucciso a Nassirya, le fu impedito di partecipare ai funerali di Stato in quanto convivente e non moglie).\nIl 28 gennaio 2012 a Marciano della Chiana (AR) si \u00e8 svolto il secondo congresso di Linfa che ha eletto Presidente Marco Volante, vicepresidente Bruno Tommassini e segretario Davide Montanari. Alessandro Zan e Adele Parrillo restano nella segreteria.\nRapporti con le istituzioni.\nNel maggio 2007 chiesero al ministro Bindi di partecipare alla conferenza sulla famiglia; il permesso fu negato e la LINFA organizz\u00f2 una contromanifestazione."}
{"id": "2130895", "revid": "599013", "url": "https://it.wikipedia.org/wiki?curid=2130895", "title": "Ivano Edalini", "text": "Biografia.\nStagioni 1982-1985.\nEdalini ottenne il primo risultato di rilievo in Coppa del Mondo il 9 febbraio 1982 a Kirchberg in Tirol, classificandosi 14\u00ba in slalom gigante. Il 10 dicembre 1984 sulle nevi di Sestriere conquist\u00f2 il primo podio, giungendo terzo in slalom speciale alle spalle del fuoriclasse svizzero Pirmin Zurbriggen e del compagno di squadra Paolo De Chiesa.\nAi Mondiali di Bormio 1985, sua prima partecipazione iridata, si classific\u00f2 9\u00ba nello slalom speciale e 12\u00ba nella combinata.\nStagioni 1986-1988.\nIl 30 dicembre 1985 conquist\u00f2 la prima vittoria di carriera nello slalom parallelo di Vienna, successo bissato il 16 dicembre 1986 sul difficile tracciato della 3-Tre di Madonna di Campiglio, in slalom speciale (ultimo podio in carriera).\nPartecip\u00f2 ancora ai Mondiali di Crans-Montana 1987 (12\u00ba nello slalom speciale) e si conged\u00f2 dall'attivit\u00e0 agonistica al termine della stagione seguente; il suo ultimo piazzamento di rilievo in Coppa del Mondo fu il 15\u00ba posto nello slalom speciale di \u00c5re del 19 marzo 1988.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nPR = slalom parallelo"}
{"id": "2130896", "revid": "1318658", "url": "https://it.wikipedia.org/wiki?curid=2130896", "title": "Murus dacicus", "text": "Il Murus dacicus (espressione latina per \"muro dacico\") \u00e8 un metodo di costruzione di muri di difesa e fortificazioni, sviluppato nell'antica Dacia prima della conquista romana. Questo metodo di costruzione \u00e8 un ibrido tra metodi tradizionali dei costruttori Daci e tecniche importate dalla architettura e muratura greca e romana. Sebbene qualche tecnica simile sia stata utilizzata prima, durante e molto dopo, questo metodo di costruzione ha particolarit\u00e0 che la contraddistinguono come unica. \nTecnica e fasi costruttive.\nLa costruzione del muro dacico richiedeva molto tempo e lavoro. Un tipico muro del tardo periodo fu costruito in fretta durante gli anni tra le due guerre daciche (quando la Dacia doveva riparare e ricostruire le sue difese): doveva essere spesso 3-4 metri circa e alto 10 metri, un'impresa eccezionale in quelle condizioni.\nUtilizzo.\nGrazie alla sua grande flessibilit\u00e0, questa struttura aveva un grande vantaggio sugli altri muri costruiti a secco, in quanto era molto resistente agli urti. Comunque, gli archeologi e gli storici evidenziano la possibilit\u00e0 che questi muri fossero a difesa di palizzate di legno, le quali sono pi\u00f9 vulnerabili al fuoco.\nLe sei fortezze dacie dei monti Or\u0103\u0219tie, il sistema difensivo di Decebalo, oggi inserito nel Patrimonio dell'umanit\u00e0 dell'UNESCO, offrono esempi di questo metodo costruttivo. La tecnica \u00e8 anche raffigurata nella Colonna Traiana a Roma."}
{"id": "2130907", "revid": "367445", "url": "https://it.wikipedia.org/wiki?curid=2130907", "title": "Castello di San Giorgio (Lisbona)", "text": "Il castello di San Giorgio (portoghese: \"Castelo de S\u00e3o Jorge\") \u00e8 il castello di Lisbona, la capitale del Portogallo e si trova sulla collina pi\u00f9 alta del centro storico della citt\u00e0. L'occupazione umana della collina del castello risale almeno all'VIII secolo aC, mentre le prime fortificazioni costruite risalgono al I secolo a.C. \u00c8 uno dei principali siti storici e turistici della citt\u00e0.\nStoria.\nOrigine.\nSebbene sia a conoscenza che le prime fortificazioni sulle colline di Lisbona siano state erette dal I secolo a.C. in avanti, ricerche archeologiche hanno mostrato che in questi luoghi l'occupazione umana esiste almeno dal VI secolo a.C., originariamente vi si trovavano trib\u00f9 autoctone di Celtici e Iberi (tuttavia con probabili influenze da parte dei Fenici, Greci e dei Cartaginesi), in seguito Romani, Suebi, Visigoti e Mori (storia).\nMedioevo.\nNel contesto della Reconquista cristiana il castello e la citt\u00e0 di Lisbona furono liberate dal controllo dei Mori dal re Alfonso Enrico che riusc\u00ec nell'impresa con l'aiuto dei crociati nord-europei che prendevano parte alla seconda crociata. l'assedio di Lisbona, che si verific\u00f2 nel 1147, fu l'unico successo di quella Crociata. Secondo una famosa leggenda, il cavaliere Martim Moniz, notando che una delle porte del castello era aperta, imped\u00ec che la porta si chiudesse di nuovo con il suo corpo, sacrificando la sua vita ma permettendo ai Cristiani di entrare nel castello.\nIl castello aiut\u00f2 Lisbona ad impedire successive incursioni moresche alla fine del XII secolo. Quando Lisbona divenne la capitale del regno, nel 1255, il castello divenne la sede del Palazzo Reale (l\"'Alc\u00e1\u00e7ova\"), fortemente rinnovato attorno al 1300 da re Dionigi I.\nTra il 1373 e il 1375, Re Ferdinando I fece costruire attorno all'intera citt\u00e0 di Lisbona un nuovo muro di cinta (la \"Cerca Nova\" o \"Fernandina\"), di cui ancora oggi rimangono alcuni resti. Queste nuove mura che rimpiazzavano parzialmente i vecchi muri costruiti dai Mori e che erano stati realizzati per proteggere parti della citt\u00e0 fino a quel momento senza difese, avevano 77 torri e un perimetro di 5400 metri, e furono costruite in soli due anni. Il castello e la citt\u00e0 dovettero fronteggiare e resistere l'esercito di Castiglia diverse volte nel XIV secolo, nel 1373 e nel 1383-4.\nIl castello fu dedicato a San Giorgio nel tardo XIV secolo da re Giovanni I, il quale aveva sposato la principessa inglese Filippa di Lancaster. Il santo guerriero, rappresentato mentre combatte il drago, era popolare in entrambe le nazioni.\nDal XIV secolo agli inizi del XVI secolo, una delle torri (la Torre de Ulisses o Torre Albarr\u00e4) del castello ospit\u00f2 l'archivio del Regno. Per questa ragione, l'Archivio Nazionale del Portogallo \u00e8 ancora oggi chiamato \"Torre do Tombo\", cio\u00e8 \"Torre dell'Archivio\". Eminenti cronisti come Fern\u00e3o Lopes e Dami\u00e3o de G\u00f3is lavorarono qui. Come Palazzo Reale, il castello fu il luogo dell'incontro tra il navigatore Vasco da Gama, scopritore della via marina per l'India, e re Manuele I nel 1498. Inoltre nel 1502 il castello fu teatro di un'esibizione del famoso scrittore di opere teatrali Gil Vicente che recit\u00f2 il suo \"Mon\u00f3logo do Vaqueiro\" in onore della nascita del figlio ed erede di re Manuele I, il futuro re Giovanni III.\nEpoca moderna.\nAgli inizi del XVI secolo, a causa della costruzione da parte di Manuele I di un nuovo Palazzo Reale nei pressi del fiume Tago - il Palazzo Reale Ribeira - il vecchio castello medievale di Lisbona inizi\u00f2 a perdere importanza. Un terremoto nel 1531 danneggi\u00f2 il castello e contribu\u00ec al suo ulteriore decadimento. Nel 1569, re Sebastiano, ordin\u00f2 la ricostruzione del Palazzo Reale nel castello cos\u00ec da poterlo usare come sua residenza. A seguito dell'inizio del periodo della dominazione spagnola, il palazzo fu usato come prigione e caserma.\nIl grande terremoto di Lisbona del 1755 danneggi\u00f2 seriamente il castello e fece aggravare il suo stato di decadimento. Dal 1780 al 1807, l'organizzazione caritatevole Casa Pia, che si occupava dell'educazione dei bambini disagiati ebbe la sua sede nella cittadella del castello. Nel 1788 il primo osservatorio geodetico del Portogallo venne creato in una delle torri del castello (la \"Torre do Observat\u00f3rio\").\nIl periodo di abbandono del castello fini negli anni quaranta, quando venne intrapresa un'estesa opera di rinnovamento. La maggior parte delle strutture contrastanti con lo stile della costruzione, aggiunte nei secoli, vennero demolite. Il castello divenne una famosa attrazione turistica, specialmente per la meravigliosa vista di Lisbona che offre.\nArchitettura.\nL'area del castello \u00e8 di forma quadrata e originariamente era completamente circondata da un muro, formando cos\u00ec la cittadella. Questa consiste del castello vero e proprio (il \"castelejo\"), alcune costruzioni (comprese le rovine del Palazzo Reale), giardini e una larga piazza con delle terrazze che permettono di godere di uno splendida vista sulla citt\u00e0 di Lisbona. L'entrata principale della cittadella \u00e8 costituita da un cancello del XIX secolo con lo stemma del Portogallo, il nome della regina Maria II e con la data, 1846. Questo cancello d\u00e0 accesso alla piazza principale (\"Pra\u00e7a D'Armas\"), decorata con vecchi cannoni e una statua di bronzo di re Alfonso Enrico, colui che liber\u00f2 il castello. Questa statua \u00e8 una copia dell'originale del XIX secolo creata dallo scultore Ant\u00f3nio Soares dos Reis, la quale si trova vicino al castello Guimar\u00e3es.\nI resti del Palazzo Reale si trovano nella piazza principale, ma tutto ci\u00f2 che \u00e8 rimasto sono alcuni muri e alcune stanze ricostruite come la \"Casa Ogival\". Adesso ospita l' \"Olissip\u00f3nia\", uno spettacolo multimediale riguardo alla storia di Lisbona.\nSul lato nord-est dell'area della cittadella, sul punto pi\u00f9 alto, si trova il castello medievale. Durante l'assedio, se gli assalitori riuscivano ad entrare nella cittadella, il castello era l'ultimo baluardo di difesa. \u00c8 di forma rettangolare ed ha dieci torri. Un muro con una torre divide il cortile del castello in due parti connesse per\u00f2 con una porta. Una serie di scale permette ai visitatori di raggiungere la camminata lungo i muri e le torri, dalle quali si pu\u00f2 gustare la splendida vista di Lisbona. La \"Torre de Ulisses\" (dove vi era l'archivio della \"Torre do Tombo\") \u00e8 dotata oggi di un periscopio che permette ai turisti di avere una visione a 360 gradi della citt\u00e0.\nOltre che dai suoi muri principali, il castello \u00e8 protetto a sud e ad est da alcune barbacane (\"barbac\u00e4\"), dei muri bassi che impediscono alle armi da assedio di avvicinarsi alle mura principali del castello. I lati nord ed ovest invece sono protetti naturalmente dalla ripida collina. Il castello \u00e8 parzialmente circondato da un fossato, ora prosciugato. L'entrata principale \u00e8 costituita da un ponte di pietra. Sul lato ovest, vi \u00e8 un lungo muro non portante che si estende in discesa e finisce su di una torre (la \"Torre de Coura\u00e7a\"). Questa torre serviva per controllare la valle sottostante e poteva anche essere una via di fuga nel caso che il castello fosse conquistato dai nemici."}
{"id": "2130924", "revid": "20772856", "url": "https://it.wikipedia.org/wiki?curid=2130924", "title": "Kletzmer", "text": ""}
{"id": "2130926", "revid": "20772877", "url": "https://it.wikipedia.org/wiki?curid=2130926", "title": "Mishka Tziganoff", "text": ""}
{"id": "2130927", "revid": "20772888", "url": "https://it.wikipedia.org/wiki?curid=2130927", "title": "Mishka Tsiganoff", "text": ""}
{"id": "2130929", "revid": "599013", "url": "https://it.wikipedia.org/wiki?curid=2130929", "title": "Yang Hao (pallavolista)", "text": "Giocava nel ruolo di schiacciatrice.\nCarriera.\nYang Hao nasce a Dalian, nella provincia di Liaoning; sua madre era una pallavolista degli anni ottanta. Cresciuta nelle giovanili della sua citt\u00e0 natale, lo Liaoning Nuzi Paiqiu Dui, e nel 1994 entra in prima squadra. Dopo il fallimento della spedizione della nazionale cinese alle olimpiadi di Sidney, il nuovo allenatore, Chen Zhonghe, riforma la squadra chiamando molte giocatrici nuove e giovani tra cui la Yang. Gioca in prestito allo Shanghai Nuzi Paiqiu Dui la stagione 2000-01, vincendo per la prima volta lo scudetto; nel 2001 inizia la sua ascesa a livello internazionale, venendo premiata come migliore giocatrice alla World Grand Champions Cup, tanto che i giornalisti cinesi la nominano la \"Seconda Jenny Lang Ping\".\nDalla stagione 2001-02 ritorna a giocare con lo Liaoning Nuzi Paiqiu Dui, giocando nuovamente la finale scudetto, ma perdendo questa volta contro il Bayi Nuzi Paiqiu Dui; nel 2002 viene premiata come miglior realizzatrice e per il miglior servizio al World Grand Prix. Nel 2004 raggiunge l'apice del successo con la Cina vincendo la medaglia d'oro alle Olimpiadi, contro la Russia: da questo momento in poi pur non vincendo pi\u00f9 alcuna competizione continua a ricevere premi soprattutto come migliore schiacciatrice e per il suo servizio. A livello continentale \u00e8 tre volte campionessa del campionato asiatico e oceaniano, nelle edizioni 2001, 2003 e 2005; mentre \u00e8 finalista nel 2007. A livello di club, dopo alcuni terzi posti, con lo Liaoning centra due finali scudetto consecutive, giocate entrambe contro il Tianjin Nuzi Paiqiu Dui, aggiudicandosi quella del 2005-06 e perdendo quella del 2006-07.\nNel 2008 vince la medaglia di bronzo ai Giochi della XXIX Olimpiade di Pechino, ritirandosi dalla nazionale al termine della competizione. Nella stagione 2008-09 gioca per la prima volta in un campionato estero, vestendo la maglia della Pallavolo Sirio Perugia, nella Serie A1 italiana. Ritorna poi in patria per giocare in prestito nel neonato Guangdong Hengda Nuzi Paiqiu Julebu, col quale ottiene la promozione dalla \"Volleyball League B\" alla \"Volleyball League A\", ritirandosi dall'attivit\u00e0 agonista al termine della stagione."}
{"id": "2130934", "revid": "287204", "url": "https://it.wikipedia.org/wiki?curid=2130934", "title": "Trochenbrod", "text": "Trochenbrod (, ), chiamato anche Sofievka (; ; in polacco: Zofi\u00f3wka) era uno shtetl (villaggio a prevalente popolazione ebraica), situato a 35\u00a0km a nord-est di Luc'k, nel Voivodato di Volinia facente parte della Seconda Repubblica di Polonia fino alla seconda guerra mondiale ed ora compresa entro i confini dell'Ucraina. La cittadina era anche chiamata Sofievka o Zofi\u00f3wka in lingua polacca, in memoria dell'imperatrice di Russia Sofia, che don\u00f2 la terra per la costruzione dei primi insediamenti.\nStoria.\nSofievka venne fondata nel 1835, inizialmente come colonia agricola per gli ebrei diseredati e con il tempo fu trasformata in una piccola citt\u00e0. La popolazione, che nel 1889 era di circa 1.200 abitanti (235 famiglie), aument\u00f2 fino ai 1.580 abitanti nel 1897. Il nome Trochenbrod deriva dalla tradizione yiddish e significa letteralmente \"pane secco\" o \"pane senza burro\".\nVerso la fine della prima guerra mondiale e nel corso della guerra sovietico-polacca, le forze della riemersa Seconda Repubblica di Polonia e l'Armata Rossa combatterono nella citt\u00e0, la quale venne poi ceduta alla Polonia con la Pace di Riga ed entr\u00f2 a far parte del Voivodato di Volinia nella regione di Kresy. Nel 1938, la popolazione esclusivamente ebraica della citt\u00e0 era cresciuta fino ad almeno 3.000 abitanti. La maggior parte della popolazione era impegnata nell'agricoltura, nella produzione di latte e nella concia delle pelli. Nella cittadina vi erano sette sinagoghe.\nDopo l'invasione della Polonia nel settembre 1939 sia da parte del Terzo Reich sia da parte dell'Unione Sovietica, la citt\u00e0 fu annessa per due anni insieme al resto della Kresy nella Repubblica Socialista Sovietica Ucraina dopo il Patto Molotov-Ribbentrop. Gershon Weissmann, all'epoca rabbino dello shtetl, venne esiliato in Siberia dai comunisti dopo che questi lo accusarono di essere coinvolto in un commercio clandestino di sale proveniente dal sottosuolo.\nL'Olocausto.\nQuando la Germania nazista attacc\u00f2 l'Unione Sovietica con l'Operazione Barbarossa, l'amministrazione tedesca istitu\u00ec un ghetto ebraico a Trochenbrod, confinandovi anche gli ebrei provenienti dai villaggi vicini e da altre citt\u00e0. L'intera cittadina fu rasa al suolo dalle truppe naziste tra l'agosto e il settembre 1942, dopo una serie di massacri compiuti dalla polizia nazista che prese a pretesto le attivit\u00e0 di un piccolo gruppo di resistenza ebraico e alla rete di aiuti organizzata dai partigiani ucraini della regione.\nLa maggior parte degli ebrei di Trochenbrod nonch\u00e9 del vicino villaggio di Lozisht (Ignat\u00f3wka in polacco) furono assassinati dai collaboratori locali, la maggior parte dei quali erano appartenenti alla Polizia Ausiliaria Ucraina (in tedesco: Ukrainische Hilfspolizei, ) che si occupava dei prigionieri in assenza delle SS tedesche. Secondo il portale \"Virtual Shtetl\" del POLIN Museo della storia degli ebrei polacchi di Varsavia, furono oltre 5.000 gli ebrei massacrati, di cui 3.500 quelli di Zofi\u00f3wka e 1.200 a Ignat\u00f3wka ed insediamenti vicini. Solo 150-200 di essi riuscirono a evitare la morte, nascosti nei boschi vicini o da famiglie di ucraini o cechi. I partigiani sovietici che si nascondevano nel vicino villaggio di Klubochyn si presero cura di circa 150 ebrei sopravvissuti, alcuni dei quali si unirono alla resistenza nella regione e preso parte nell'azione partigiana contro i nazisti. \nAlla fine della seconda guerra mondiale rimasero non pi\u00f9 di 40 ebrei nella regione di \u0141uck. Il villaggio venne poi completamente distrutto da un incendio, e successivamente ci\u00f2 che rimaneva venne livellato dopo la seconda guerra mondiale, durante l'era dell'Ucraina Sovietica. In tale luogo, dove oggi vi \u00e8 solo una pianura con campi e un bosco, attraversati da una strada di campagna, fu posto nel 1992, dopo la dichiarazione d'indipendenza dell'Ucraina, un memoriale.\nCultura.\nUna descrizione romanzata dello shtetl di Trachimbrod viene rappresentata nel romanzo \"Ogni cosa \u00e8 illuminata\" scritto nel 2002 Jonathan Safran Foer e nell'omonimo film di Liev Schreiber del 2005. Safran Foer, il cui padre e nonno erano originari di Trochenbrod, raffigura eventi romanzati nel villaggio ambientati tra il 1791, anno del primo documento storico in cui viene citato lo shtetl, e il 1942, anno in cui il villaggio venne distrutto. Lo scrittore statunitense, protagonista del romanzo, giunge in Ucraina nel 1999 per cercare una donna di nome Augustine, la quale salv\u00f2 suo nonno durante la seconda guerra mondiale."}
{"id": "2130936", "revid": "125857878", "url": "https://it.wikipedia.org/wiki?curid=2130936", "title": "Accordi di Camp David", "text": "Nell'ambito dei conflitti arabo-israeliani, gli accordi di Camp David sono stati accordi firmati dal presidente egiziano Anwar al-Sadat e dal Primo Ministro israeliano Menachem Begin il 17 settembre 1978, dopo dodici giorni di negoziati segreti a Camp David. I due accordi sono stati firmati alla Casa Bianca sotto l'auspicio del Presidente degli Stati Uniti Jimmy Carter. Gli accordi hanno portato direttamente al Trattato di pace israelo-egiziano del 1979.\nGli accordi.\nCi sono stati due accordi di Camp David nel 1978: \"Un quadro per Pace in Medio Oriente\" e \"un quadro per la Conclusione di un Trattato di pace tra Egitto e Israele\".\nIl primo accordo aveva tre parti. La prima parte \u00e8 stata un quadro per i negoziati di istituire una autonoma autorit\u00e0 auto-disciplinante in Cisgiordania e nella Striscia di Gaza, ed attuare pienamente la Risoluzione 242 del Consiglio di Sicurezza ONU. \u00c8 stato meno chiaro riguardo agli accordi relativi al Sinai, e pi\u00f9 tardi \u00e8 stato interpretato diversamente da Israele, Egitto, e gli Stati Uniti. Il destino di Gerusalemme, come avverr\u00e0 in occasione degli accordi di Oslo del 1993, \u00e8 stato deliberatamente escluso dal presente accordo.\nLa seconda parte affrontava le relazioni israelo-egiziane. La terza parte dei \"Principi associati\" dichiarava i principi che devono applicarsi alle relazioni tra Israele e tutti i suoi vicini arabi.\nIl secondo accordo delineava una base per il trattato di pace che sei mesi pi\u00f9 tardi, in particolare, avrebbe deciso il futuro della penisola del Sinai. Israele aveva accettato di ritirare le sue forze armate dal Sinai, evacuare i suoi 4.500 abitanti civili, ottenendo in cambio delle normali relazioni diplomatiche con l'Egitto, la garanzia della libert\u00e0 di passaggio attraverso il Canale di Suez e di altri corsi d'acqua nelle vicinanze (come lo Stretto di Tiran), e una restrizione sulle forze che l'Egitto avrebbe posto sulla penisola del Sinai, in particolare al limite di 20\u201340\u00a0km da Israele. Israele ha altres\u00ec convenuto di limitare le proprie forze ad una piccola distanza (3\u00a0km) dal confine egiziano, e di garantire il libero passaggio tra l'Egitto e la Giordania. Con il ritiro, Israele ha perso la Abu-Rudeis, campi petroliferi nella parte occidentale del Sinai.\nL'accordo ha portato anche gli Stati Uniti ad un impegno per diversi miliardi di dollari di sovvenzioni annuali per i governi di Israele e d'Egitto, i contributi, che continuano tutt'oggi, sono indicati come un miscuglio di sovvenzioni e aiuti che impegnano gli Stati Uniti all'acquisto di vario materiale.\nDal 1979 (anno di accordo di pace) al 1997, l'Egitto ha ricevuto 1,3 miliardi di $ l'anno, che hanno anche contribuito a modernizzare l'esercito egiziano. In confronto, Israele ha ricevuto 3 miliardi di $ l'anno dal 1985 in sovvenzioni e aiuti militari."}
{"id": "2130942", "revid": "1442080", "url": "https://it.wikipedia.org/wiki?curid=2130942", "title": "Carl Marzani", "text": "Carl Aldo Marzani \u00e8 stato un attivista politico ed editore statunitense di origine italiana. Lavor\u00f2 per il Partito Comunista degli Stati Uniti d'America, fu volontario nella guerra civile spagnola, agente nei servizi segreti statunitensi, produttore di documentari e autore di diversi libri. Durante la seconda guerra mondiale serv\u00ec nella Federal Intelligence Agency, nel Office of Strategic Services (OSS) e pi\u00f9 tardi nel Dipartimento di Stato degli Stati Uniti d'America. Selezion\u00f2 gli obiettivi da bombardare durante il raid di Doolittle su Tokyo il 18 aprile 1942.\nNel 1947 venne incriminato dal Federal District Court di Washington per aver negato mendacemente la sua appartenenza al Partito Comunista al fine di mantenere il suo lavoro presso il Dipartimento di Stato; condannato, fece ricorso alla Corte Suprema due volte - nel 1948 e nel 1949 - e in entrambi i casi i giudici si divisero equamente sul verdetto, con una sola astensione (durante tutto questo periodo Marzani rimase comunque in carcere).\nSuccessivamente lavor\u00f2 come istruttore di economia, regista e comproprietario di una libreria. Pubblic\u00f2 le sue memorie in cinque volumi - al momento del decesso, solo tre erano stati dati alle stampe - e si spos\u00f2 due volte, la prima nel 1937 e la seconda nel 1966. Ebbe quattro figli, due maschi e due femmine, nonch\u00e9 due nipoti; fu il suo primogenito Anthony a dare la notizia della sua morte, dovuta ad un'insufficienza cardiaca."}
{"id": "2130946", "revid": "104458", "url": "https://it.wikipedia.org/wiki?curid=2130946", "title": "Esercito Indiano", "text": ""}
{"id": "2130949", "revid": "173617", "url": "https://it.wikipedia.org/wiki?curid=2130949", "title": "Vertice di Camp David", "text": "Il vertice di pace in Medio Oriente a Camp David ha avuto luogo nel luglio 2000 tra il Presidente degli Stati Uniti Bill Clinton, il Primo Ministro israeliano Ehud Barak, e il presidente dell'Autorit\u00e0 nazionale palestinese Yasser Arafat. \u00c8 stato in ultima analisi un tentativo fallimentare di negoziare uno \"status finale\" per il conflitto israelo-palestinese.\nDichiarazione trilaterale.\nTra l'11 e il 24 luglio 2000, sotto gli auspici del Presidente Clinton, il Primo Ministro Barak e il presidente Arafat si sono incontrati a Camp David nel tentativo di raggiungere un accordo su uno status permanente. I negoziati sono stati senza precedenti in finalit\u00e0 e dettagli ma non sono stati in grado di colmare le lacune e raggiungere un accordo. \nEhud Barak, in seguito alle pressioni del presidente Bill Clinton, offr\u00ec a Y\u0101sser Araf\u0101t uno Stato palestinese nella Cisgiordania e nella Striscia di Gaza con capitale Gerusalemme est, il ritorno di un limitato numero di profughi e un indennizzo per gli altri. Con una mossa estremamente criticata, Araf\u0101t rifiut\u00f2 l'offerta di Barak senza peraltro presentare delle controproposte. \nBasandosi sui progressi compiuti a Camp David, tuttavia, i due leader concordarono i seguenti principi guida per i negoziati:"}
{"id": "2130954", "revid": "119253278", "url": "https://it.wikipedia.org/wiki?curid=2130954", "title": "Kehot", "text": "Kehot Publication Society e Merkos Publications sono case editrici statunitensi del movimento religioso ebraico ortodosso Chabad-Lubavitch fondate nel 1942 dal sesto \"Rebbe\", Rabbi Yosef Yitzchok Schneersohn. Sotto la guida del suo successore Rabbi Menachem Mendel Schneerson Kehot afferma di essere diventata la pi\u00f9 grande casa editrice di letteratura ebraica del mondo, con pi\u00f9 di 100.000.000 di volumi stampati sino al 2008 in ebraico, yiddish, inglese, russo, spagnolo, francese, italiano, portoghese, olandese, tedesco, persiano e arabo. Il nome \"Kehot\" \u00e8 acronimo di \"Karnei Hod Torah\" (\"i raggi di gloria della Torah\") e le tre lettere ebraiche appaiono sul logo della casa editrice. Le lettere si riferiscono anche all'anno ebraico \u05ea\u05e7\"\u05d4, nel quale nacque il fondatore dello Chabad, Rabbi Shneur Zalman di Liadi.\nNegli anni Quaranta negli USA c'era una carenza di libri ebraici basilari come Mishnayot e Gemarot, cosicch\u00e9 Kehot inizi\u00f2 a pubblicarli. Man mano che altre case editrici cominciavano a rendere disponibili tali opere Kehot si ritir\u00f2 da quest'area e si concentr\u00f2 invece sulla sua missione principale, quella di pubblicare gli insegnamenti della \"Chassidus\" Chabad. Ad eccezione del \"Sedei Chemed\" di Rabbi Chaim Hezekiah Medini non stampa pi\u00f9 libri che non siano correlati alla Chassidus di Chabad.\nKehot ha inoltre iniziato ad ospitare l'iniziativa \"book-a-thon\" (\"maratona libraria\") con lo scopo di promuovere la letteratura ebraica ed assistere nella costruzione di biblioteche ebraiche."}
{"id": "2130961", "revid": "115173316", "url": "https://it.wikipedia.org/wiki?curid=2130961", "title": "Setsuko Hara", "text": "Biografia.\nSetsuko Hara \u00e8 nota in occidente per due film di Akira Kurosawa e alcuni di Yasujir\u014d Ozu.\nNel 1946 \u00e8 protagonista \u2014 di grande livello espressivo \u2014 del sesto film di Kurosawa, \"Non rimpiango la mia giovinezza\", il primo film veramente personale di Kurosawa a cui l'attrice d\u00e0 un grande contributo. Per Kurosawa interpreter\u00e0 anche la protagonista di \"L'idiota\", nel 1951, tratto dal romanzo di Dostojevskij: il suo \u00e8 il ruolo corrispondente a Nastassia Filippovna.\nMa Setsuko Hara \u00e8 stata soprattutto l'attrice prediletta da Ozu nei film del dopoguerra: nel 1949 ricopre il ruolo della figlia in \"Tarda primavera\" (il padre, vedovo, le fa credere di essere in procinto di sposarsi per indurla a sposarsi a sua volta; la ragazza lo fa, suo malgrado e lui rimane solo, in uno dei finali pi\u00f9 poetici della storia del cinema); nel 1953 interpreta poi la nuora vedova di guerra e infelice dei due anziani protagonisti di \"Viaggio a Tokyo\", forse il capolavoro del regista. Per Ozu ha interpretato ancora \"Inizio d'estate\" e \"Crepuscolo di Tokio\", rispettivamente nel 1953 e 1957 e infine \"Tardo autunno\" nel 1960: non solo il titolo ricorda quello del suo primo film con Ozu del 1949, ma la vicenda \u00e8 la stessa: solo, stavolta, non \u00e8 un padre che fa credere alla figlia di volersi risposare, ma una madre, e a interpretarla \u00e8 la stessa Hara che nel film precedente faceva la figlia. Ammirevole attaccamento di Ozu, che sarebbe morto due anni dopo, ai suoi attori e ai suoi temi preferiti.\nSetsuko Hara muore il 5 settembre 2015 a causa di una polmonite, all'et\u00e0 di 95 anni."}
{"id": "2130965", "revid": "729019", "url": "https://it.wikipedia.org/wiki?curid=2130965", "title": "Caproni Ca.165", "text": "Il Caproni Ca.165 era un prototipo di aereo da caccia biplano realizzato dall'azienda italiana Aeronautica Caproni negli stabilimenti di Taliedo alla fine degli anni trenta.\nUltimo progetto dell'ingegner Raffaele Conflenti era in competizione per sostituire nei reparti della Regia Aeronautica il precedente caccia biplano Fiat C.R.32 ma in una comparazione con il nuovo progetto di Celestino Rosatelli, il C.R.42, ne usc\u00ec sconfitto e non venne avviato alla produzione.\nStoria.\nNel 1936, il Ministero dell'Aeronautica emise una specifica per la fornitura di un aereo da caccia per poter dotare la Regia Aeronautica di una nuova generazione di velivoli in sostituzione di pari ruolo progettati il decennio precedente, come il Fiat C.R.20.\nIl Concorso Caccia Intercettore Terrestre, questa la designazione ufficiale, venne diviso in due gruppi distinti, il I (primo) che riguardava i progetti in configurazione alare biplana al quale vennero presentati i Fiat C.R.42 e Caproni Ca.165, ed il II (secondo) che prevedeva un progetto monoplano al quale risposero sei aziende aeronautiche con i modelli AUSA AUT 18, IMAM Ro.51, Fiat G.50, Macchi M.C.200, Caproni Vizzola F.5 e Reggiane Re.2000. Le due differenti configurazioni vennero valutate in due distinti gruppi omogenei con prove comparative ad opera di diversi piloti collaudatori che si alternavano, come consuetudine, sui vari modelli per saggiarne le caratteristiche e metterle in relazione tra loro.\nVenne preferito dalla commissione esaminatrice il Fiat C.R.42 Falco perch\u00e9 pi\u00f9 maneggevole e dotato di un motore pi\u00f9 affidabile, anche se meno prestazionale e meno armato del Caproni Ca.165.\nSviluppo.\nLa Caproni tent\u00f2 di aggiudicarsi il concorso presentando sia la versione biplana, concepita a Taliedo, che quella monoplana, realizzata negli stabilimenti di Vizzola Ticino e di Reggio Emilia. Il progetto del primo venne affidato a Raffaele Conflenti, assunto dopo che aveva abbandonato i Cantieri Riuniti dell'Adriatico, il quale si affid\u00f2 ad un elaborato progetto a tecnica mista abbinato ad un motore ancora in fase sperimentale prodotto dalla Isotta Fraschini, anch'essa acquisita dal Gruppo Caproni nel 1932. L'abbinamento per\u00f2 diede un risultato complessivo negativo sia per l'eccessivo costo di produzione del modello sia per la carente affidabilit\u00e0 del gruppo propulsione.\nIl prototipo venne portato in volo per la prima volta il 16 febbraio 1938 da Arturo Ferrarin, con qualche mese di anticipo sul diretto avversario C.R.42, ma, pur non riscontrando problemi particolari, l'affidabilit\u00e0 del motore non gli consent\u00ec di sfruttare i 60 CV (nominali) superiori al radiale con il quale era equipaggiato il Fiat. Ad un confronto diretto, le prestazioni generali a favore del C.R.42 affiancate dal maggior costo di produzione, quasi il doppio del Ca.165, garantirono al caccia Fiat la supremazia sull'avversario ed un contratto di fornitura.\nIl 31 agosto 1939 il Ministero dell'Aeronautica comunic\u00f2 l'intenzione di ordinare 12 esemplari, senza dare per\u00f2 mai seguito concreto. Fu tentata anche la via della produzione su licenza in Belgio, Bulgaria e Ungheria, senza maggiore fortuna. Nel tentativo di dare un seguito al progetto, la Caproni ipotizz\u00f2 un Ca.175, motorizzato con un Isotta-Fraschini da 1000 CV, per il quale non si and\u00f2 oltre i disegni."}
{"id": "2130969", "revid": "439724", "url": "https://it.wikipedia.org/wiki?curid=2130969", "title": "Strangeways, Here We Come", "text": "Strangeways, Here We Come \u00e8 il quarto ed ultimo album in studio della band inglese The Smiths, pubblicato il 28 settembre 1987 dalla Rough Trade.\nIl disco raggiunse la posizione numero 2 nella classifica inglese e la 55 in quella statunitense.\nRealizzazione.\nGli Smiths registrano il loro ultimo album presso gli studi \"Wool Hall\" a Bath, nella primavera del 1987. Nonostante i dissidi interni al gruppo, le session si svolsero in un'atmosfera serena che lo stesso Andy Rourke ricorda come \"il momento migliore che noi quattro abbiamo mai trascorso in uno studio insieme. La pressione era davvero tanta per Johnny (Marr, ndr) e Morrissey, perch\u00e9 tutti si aspettavano che scrivessero un album migliore di \"The Smiths\", \"The Queen Is Dead\" o \"Meat Is Murder\", migliore di tutti i precedenti. Doveva essere il miglior album mai scritto dagli Smiths.\" (Mike Joyce intervistato da Select, 1993)\n\"\"Strangeways\" risulta sofferente perch\u00e9 \u00e8 stato il nostro ultimo disco e cos\u00ec la gente pensa che ci siano state discussioni ed irrequietudini nel registrarlo, ma non ce ne furono. Morrissey e io pensiamo che sia forse il nostro miglior album...Ha dei momenti come \"Last Night I Dreamt\". L'ultima volta che ho incontrato Morrissey mi ha detto che era la sua canzone preferita degli Smiths. E potrebbe aver ragione. Negli ultimi anni ho sentito \"Girlfriend in a Coma\" nei negozi e nelle automobili della gente e mi sono sempre sorpreso da quanto suona bene.\" (Johnny Marr intervistato da Select, 1993)\nMusicalmente il gruppo \u00e8 quindi determinato nell'allontanarsi dal tipico sound \"jingle-jangle\" che aveva caratterizzato un po' tutti i lavori precedenti per cercare influenze diverse e sperimentare nuove strade, come dimostra il fatto che vengono introdotti nuovi strumenti quali il sassofono, arrangiamenti d'archi e drum machine. Soprattutto Marr era \"fermamente convinto che (il gruppo, ndr) non avrebbe dovuto ripetere un qualsiasi tipo di formula\" soprattutto riferendosi, ad esempio, a certi lavori dei Beatles \"sapevo che c'era un aspetto dell'atmosfera del \"White Album\" che poteva riguardarci musicalmente. Volevo cambiare pelle e trovare una direzione diversa\".\nNel segno di questa ricerca musicale, \"Strangeways\", si segnala anche come l'unico album degli Smiths in cui Morrissey, oltre che al canto, si impegna nel suonare uno strumento musicale, ovvero il pianoforte in \"Death of a Disco Dancer\".\n\"\"Strangeways\" perfeziona ogni nozione lirico e musicale che gli Smiths abbiano mai avuto. Non \u00e8 drammatico n\u00e9 ossessivamente diverso in alcun modo e sono abbastanza contento della cosa, ma senza rimpiangere la struttura che abbiamo avuto fino ad ora. \u00c8 di gran lunga il miglior disco che abbiamo mai fatto. Mi aspetto che tra qualche tempo, a mente fredda dopo \"Strangeways\", ci sia un certo tipo di ripensamento, perch\u00e9 non possiamo andare avanti per sempre nella nostra forma attuale. Inevitabilmente alcuni aspetti della band potrebbero diventare ambigui, quindi un leggero riassestamento dovr\u00e0 essere fatto e penso che ora \u00e8 assolutamente il momento giusto per farlo. Quando qualcosa diventa troppo facile ed \u00e8 tutto predisposto per te, ci si ritrova spogliati della gioia di vincere. Quando non ci sar\u00e0 pi\u00f9 bisogno di combattere, sar\u00e0 il momento di tirare gi\u00f9 le serrande sugli Smiths \". (Morrissey intervistato da Melody Maker, 1987)\nTutti i componenti della band hanno anche decretato \"Strangeways, Here We Come\" come il loro album preferito. \"Io (Morrissey, ndr) e Marr lo diciamo spesso. Allo stesso tempo. Nel nostro sonno. Ma in letti diversi.\"\nContenuti.\n\"A Rush and a Push and the Land Is Ours\".\nMorrissey inizia l'album presentandosi come \"the ghost of Troubled Joe\" (citazione tratta da \"Carry On Jack\", film del 1963 diretto da Gerald Thomas) per poi raccontarci dei suoi viaggi mistici (\"I travelled to a mystical time zone\") alla ricerca di serenit\u00e0, dopo l'ennesima storia d'amore fallita e del padre che prova a riportarlo \"sulla terra\" (\"They said: \"There's too much caffeine / In your blood stream / And a lack of real spice in your life\"). Con questo testo, il cantante, torna ad affrontare uno dei suoi temi preferiti, quello del trionfo dei deboli e disadattati nei confronti della gente cosiddetta \"normale\".\n\"I Started Something I Couldn't Finish\".\nIn questo testo, come in alcuni ultimi singoli della band, Morrissey riflette sulla quasi ormai certa fine della sua avventura con gli Smiths ed in particolare con l'amico (oramai nemico) Johnny Marr (\"I doused our friendly venture / With a hard-faced\") deluso e amareggiato per il fallimento di qualcosa che (appunto) ha iniziato ma che non riesce a portare a termine (\"I started something / I forced you to a zone / And you were clearly never meant to go\") e di cui non \u00e8 neanche pi\u00f9 sicuro di volere (\"I started something / And now I'm not too sure\") una sorta di sconfitta e di fallimento che si ripropone nella vita del cantante e che, evidentemente, non riesce ad evitare (\"Typical me / Typical me / Typical me\").\nIl brano presenta un \"outtake\", verso la fine della traccia, in cui si riesce a sentire la voce di Morrissey che chiede \"Okay Stephen\" (Street, il produttore, ndr) \"shall we do that one again?\" (\"dobbiamo farla di nuovo?\").\n\"Death of a Disco Dancer\".\nUn testo amaro e sarcastico sulla morte, non molto interessante come evento secondo il protagonista, di un assiduo frequentatore di discoteche (\"The death of a Disco dancer / Well, it happens a lot 'round here\"), anche se, al contrario di quanto si possa pensare, non \u00e8 direttamente riferito ai rave party o all'ecstasy, visto che il brano venne scritto nel 1987, qualche tempo prima del boom della musica acid-house in Inghilterra.\nDal punto di vista musicale, \"Death of a Disco Dancer\", rimane agli annali come il solo brano degli Smiths in cui Morrissey suona uno strumento musicale, il piano, commentando in seguito la sua performance con un caustico \"Sono soltanto caduto sopra un pianoforte ed ho cominciato a sbatterci sopra le mani\".\n\"Girlfriend in a Coma\".\n\"Quel brano venne fuori dall'amore mio e di Morrissey per \"Young, Gifted And Black\" di Bob Andy e Marcia Griffiths-\" ricorda Johnny Marr \"Entrambi lo adoravamo. Cos\u00ec \"Girlfriend In A Coma\" cercava di catturare quello spirito. Se si ascoltano le parti degli archi su entrambe le canzoni \u00e8 possibile accorgersene.\"\nNel testo, Morrissey, narra di una ragazza costretta in ospedale dopo un terribile incidente, derisa dai commenti sarcastici del suo fidanzato, nonch\u00e9 protagonista della lirica (\"Girlfriend in a coma I know / I know it's really serious / There were times when I could have 'murdered' her / But you know, I would hate anything / To happen to her\"), che nel drammatico finale del brano saluta la sventurata con un ultimo (ironico) addio (\"Let me whisper my last goodbyes / I know it's serious\").\n\"Stop Me If You Think You've Heard This One Before\".\nPresunti riferimenti nel testo ad assassinii di massa, pare fossero la causa della mancata pubblicazione del brano come singolo nel Regno Unito, soprattutto dopo che, nell'agosto del 1987, proprio a ridosso dell'uscita dell'album, un folle armato di mitra aveva aperto il fuoco sulla gente che popolava il mercato nel piccolo villaggio di Hungerford, uccidendo dodici persone e ferendone un'altra ventina, prima di togliersi la vita. Il singolo venne comunque pubblicato nel resto d'Europa, oltre che negli Stati Uniti, Australia e Giappone.\n\"L'etichetta disse che la gente avrebbe istantaneamente collegato il brano con quello che era successo a Hungerford e che questo avrebbe spinto migliaia di persone ad uscire e a comprare mitragliatrici per uccidere i propri nonni\". (Morrissey intervistato da NME, 1988)\n\"Last Night I Dreamt That Somebody Loved Me\".\nQuello che sar\u00e0 l'ultimo singolo ufficiale degli Smiths, si apre con un intro di due minuti di note di pianoforte, confuse tra il rumore di folla schiamazzante, prima che la band si lanci in uno dei brani pi\u00f9 tormentati e cupi della loro discografia: cinque minuti di disperazione e angoscia musicale che rendono bene l'immagine della fine della storia del gruppo e, soprattutto, la stanchezza e il disagio dovuta all'ormai completo deterioramento del rapporto tra Morrissey e Marr.\nUn vortice di chitarre ed effetti che avvolge l'ascoltatore in uno scenario di tensione emotiva crescente, mitigata dalla sola voce di Morrissey che, man mano, si dissolve in ottave pi\u00f9 alte, quasi fino ad esaurire il fiato stesso nel cantare un testo che descrive tutta la sua delusione per questo epilogo (\"Last night I dreamt / That somebody loved me / No hope no harm / Just another false alarm\") e tutto il tormento del cantante per un connubio artistico che nei suoi propositi iniziale sembrava perfetto e destinato a non dover terminare mai (\"So tell me how long / Before the last one? / And tell me how long / Before the right one?\") ma che alla fine si rivela un fallimento che si ripropone a lui come gi\u00e0 in passato aveva vissuto nei confronti di un qualcosa che aveva amato profondamente (\"This story is old, i know / But it goes on\").\n\"Unhappy Birthday\".\nUno dei brani pi\u00f9 \"deboli\" dell'album (e forse di tutta la produzione discografica del gruppo) che non soddisfaceva lo stesso Marr, il quale sentiva che il testo non corrispondesse alla forza melodica del pezzo. Una canzone \"minore\" ma estremamente crudele, basata sulla ricorrente tematica del \"sedotto e abbandonato\" (\"Loved and lost and some may say / when usually it's nothing surely you're happy it should be this way\"), il quale trova il modo di ripagare con la stessa moneta l'artefice della sua attuale condizione di solitudine, augurandogli un infelice compleanno (\"I've come to wish you an unhappy birthday\"), per poi ritornare ad una malvagia personificazione della colpa (\"Because you're evil\") e svelare infine i veri crudeli sentimenti (\"And if you should die / I may feel slightly sad / But I won't cry!\").\n\"Paint a Vulgar Picture\".\nIl brano \u00e8 un vero e proprio atto d'accusa al \"music business\" e un duro attacco rispetto allo sfruttamento del successo della band, alle insensate strategie di marketing (\"Re-issue! Re-package! Re-package! / Re-evaluate the songs / A double-pack with a photograph\"), tratteggiati da Morrissey in maniera divertente e crudele. Il testo descrive una stella mancata (\"a dead star\"), che raggiunge fama e successo solo dopo la sua morte, con grande piacere della casa discografica (\"At the record company meeting\") e dei suoi squallidi dirigenti, felici di liberarsi \"at last!\" di una \"dead star!\". Il protagonista \u00e8 un fan (\"I touched you at the soundcheck\"), che per\u00f2 viene descritto con sentimenti contrastanti rispetto a quanto accade al suo idolo, il quale, ha finalmente ottenuto il riconoscimento da parte del pubblico passando attraverso diverse vicissitudini (\"Sadly, this was your life / But you could have said no, if you'd wanted to / You could have said no, if you'd wanted to\") ma da cui deve infine separarsi (\"But me and my true love / We'll never meet again\").\nCome per il testo della canzone omonima anche in questo brano, Morrissey, riutilizza un famoso commento attribuito a Geoff Travis, manager della Rough Trade \"You Just Haven't Earned It Yet, Baby\". \"Chiaramente Geoff era fermamente contrario a questo brano\", ebbe a dire Morrissey \"perch\u00e9 credeva che fosse una lettera personale a lui indirizzata.\"\nNel 1988, intervistato dal giornalista Len Brown del NME, alla domanda se \"Paint A Vulgar Picture\" fosse un attacco alla Rough Trade, Morrissey dichiar\u00f2 \"No, non si trattava della Rough Trade. Quindi sono rimasto un po' confuso quando Geoff Travis, il big boy della Rough Trade, l'ha disprezzata e ha fatto dichiarazioni a mezzo stampa al riguardo. Era riferita all'industria della musica in generale, su praticamente chiunque \u00e8 morto lasciandosi dietro a s\u00e9 quel frenetico mondo di fanatici che strapazza la gente. Billy Fury, Marc Bolan ...\"\n\"Death at One's Elbow\".\nIl titolo della canzone \u00e8 tratto dalle note del diario del drammaturgo inglese Joe Orton, morto assassinato dal suo amante, Kenneth Halliwell, che lo colp\u00ec con nove martellate alla testa per poi si suicidarsi, nell'agosto del 1967. L'espressione \"Death at One's Elbow\" (morte a portata di mano) \u00e8 annotata nella pagina del giorno prima del funerale della madre di Orton (\"As the corpse is downstairs in the main living room, it means going out or watching television with death at one's elbow\").\nIl testo stesso si riferisce al giorno dell'uccisione di Orton (\"Ooh Glenn / don't come to the house tonight / because there's somebody here / Who'll take a hatchet to your ear\") e alla sua relazione omosessuale (\"Don't come to the house tonight, oh Glenn / Because there's somebody here / Who really really loves you, oh Glenn\"), con la sua solita ironica enfatizzazione nella descrizione dei sentimenti e delle relazioni interpersonali.\n\"I Won't Share You\".\n\u00c8 stranamente profetico che questo testo sia quello finale, che chiude l'ultimo album della band, prima della definitiva rottura. Il testo si presta comunque a tante interpretazioni diverse e naturalmente, in primo luogo, ha tutte le sembianze di un addio per l'amico Johnny Marr (\"I won't share you / With the drive / And ambition / The zeal I feel\") ma anche un arrivederci visto che, nonostante i disaccordi dell'ultima parte di carriera della band, il chitarrista non potr\u00e0 mai non avere un posto speciale nel cuore di Morrissey (\"I'll see you sometime / I'll see you somewhere / Darling\"). Anche una punta di gelosia traspare dalla lirica, come se Morrissey fosse davvero infastidito del fatto che Marr avrebbe potuto continuare anche con altri musicisti (\"I want the freedom and I want the guile\").\nUn'altra interpretazione \u00e8 riportata da Simon Goddard, nel suo \"The Smiths: Songs That Saved Your Life\": \"Per iniziare, c'\u00e8 un indizio nel primo versetto in cui Morrissey stabilisce un genere (\"The note I wrote / As she read\") che per\u00f2 potrebbe ovviamente essere una falsa pista. Fino a quando, cio\u00e8, si considera una rara nota di copertina che Morrissey ha scritto nell'inverno del 1985 per una raccolta dei Ludus, la band della sua amica Linder Sterling. L'album, previsto in uscita per l'etichetta belga \"Crepuscule\", \u00e8 poi stato annullato. Il testo, dunque, non \u00e8 mai stato reso pubblico. Ma visto nel contesto di \"I Won 'Share t You\", scritta diciotto mesi pi\u00f9 tardi, la sua ultima frase sembra quasi una rivelazione \"Oh Linder. Oh Linder. I will see you sometime, somewhere\".\"\nTitolo e copertina.\nLa copertina, progettata ancora una volta da Morrissey, \u00e8 tratta da una scena del film La valle dell'Eden e raffigura l'attore Richard Davalos, nonno dell\u2019attrice Alexa Davalos, famosa per la nota serie TV The Man in the High Castle. \nNell'originale della foto Davalos sta guardando James Dean, personaggio per il quale Morrissey nutriva un vero e proprio culto, tanto da dedicargli un libro intitolato \"James Dean is Not Dead\".\nSul vinile \u00e8 incisa la frase: \"GUY FAWKES WAS A GENIUS\". Fawkes \u00e8 un personaggio noto nel Regno Unito per aver fatto parte, nel 1605, di un gruppo di cospiratori cattolici che tentarono di assassinare il re Giacomo I d'Inghilterra e tutti i membri del Parlamento inglese. Scoperti ed arrestati, furono poi tutti impiccati, poi decapitati ed infine squartati.\nL'album prende il titolo dalla prigione di massima sicurezza di Manchester che, fino a quando non fu ricostruita, a seguito di un importante sommossa nel 1990, era conosciuta come \"Strangeways Prison\". Intervistato sul perch\u00e9 del titolo, Morrissey rispose: \"Perch\u00e9 il modo in cui le cose stanno andando, non sarei sorpreso se fossi in prigione fra 12 mesi. Veramente \u00e8 come se alzassi entrambe le braccia verso il cielo gridando \"whatever next?\". \"Strangeways\" (la prigione, ndr), naturalmente, \u00e8 un orribile e mostruoso carcere vittoriano da 88 persone a cella. Non ho alcun crimini particolari in mente ma \u00e8 cos\u00ec facile essere un criminale al giorno d'oggi che non dovrei guardare molto lontano. La vita \u00e8 cos\u00ec strana che sono sicuro che potrei gestire la cosa senza troppe difficolt\u00e0.\" (Morrissey intervistato da Melody Maker, 1987)\n\"Ho imparato ad amare il titolo\" disse Johnny Marr \"Era un po' ovvio, ma va bene. Sono sempre stato incuriosito dalla parola \"Strangeways\". Mi ricordo da bambino, quando ho sentito che la prigione era chiamata davvero cos\u00ec, mi chiedevo perch\u00e9 non fosse venuto in mente a qualcuno di cambiare il nome\".\nTracce.\nTutte le canzoni scritte e prodotte da Morrissey/Marr."}
{"id": "2130983", "revid": "86599", "url": "https://it.wikipedia.org/wiki?curid=2130983", "title": "Cratere Giulio Cesare", "text": "Giulio Cesare, o secondo la denominazione ufficiale Julius Ceasar, \u00e8 un cratere lunare di 84,72 km situato nella parte nord-orientale della faccia visibile della Luna, ad ovest del Mare Tranquillitatis e immediatamente a sudest del cratere Manilio sul Mare Vaporum. Verso est giace il cerchio del cratere Sosigenes.\nIl cratere \u00e8 ricoperto da lava e il suo bordo \u00e8 basso, irregolare e pesantemente danneggiato. La superficie interna \u00e8 relativamente livellata, specialmente nella met\u00e0 sudovest. La met\u00e0 settentrionale presenta un coefficiente di albedo pi\u00f9 alta (\u00e8 quindi pi\u00f9 scura) di quella meridionale. Pi\u00f9 probabilmente la superficie \u00e8 stata ricoperta o modificata da \"ejecta\" (detriti) provenienti dall'impatto che ha creato il vasto bacino del Mare Imbrium. Vi sono alcuni residui di crateri che si sovrappongono al bordo lungo il confine a sud e a nordest. Una bassa catena di creste attraversa la superficie lungo le sezioni nordest del cratere.\nIl cratere \u00e8 dedicato al generale e dittatore romano Gaio Giulio Cesare.\nCrateri correlati.\nAlcuni crateri minori situati in prossimit\u00e0 di Julius Caesar sono convenzionalmente identificati, sulle mappe lunari, attraverso una lettera associata al nome."}
{"id": "2130998", "revid": "1305772", "url": "https://it.wikipedia.org/wiki?curid=2130998", "title": "Variet\u00e0 (biologia)", "text": "Col termine variet\u00e0 (abbreviato var; ) si intende in senso descrittivo la diversit\u00e0 delle caratteristiche all'interno di una specie biologica: Il termine ha per\u00f2 assunto anche un significato in senso distintivo, con \"una variet\u00e0\" (ristretta quasi a singolarit\u00e0) si intende una parte ristretta, del complesso delle variet\u00e0 esistenti, avente caratteristiche in qualche modo distinguibili dalla rimanente gamma varietale.\nLa accezione distintiva di variet\u00e0, subordinata alla specie e alla sottospecie, anche se pu\u00f2 essere citata in tassonomia \u00e8 priva di valenza sistematica e deve considerarsi esclusa dal sistema rigoroso di classificazione tassonomica.\nCon lo sviluppo della conoscenza su parametri meno evidenti, come la identificazione dei caratteri genetici, si possono aggiungere molte altre forme di raggruppamento e classificazione a quelle gi\u00e0 storicamente presenti.\nOrigine, etimologia ed uso.\nIl termine deriva direttamente dal concetto di diversit\u00e0, in questo caso si individua la gamma generale di variet\u00e0 (diversit\u00e0) all'interno della specie, ed all'interno di tale gamma si pu\u00f2 poi ipotizzare un raggruppamento ristretto (verso la singolarit\u00e0) con caratteristiche che possano definirsi comuni.\nLa definizione di variet\u00e0 \u00e8 ovviamente subordinata alla definizione di parametri classificatori, che per certi aspetti sono ancora pi\u00f9 interessanti della classificazione stessa.\nIndividuato il raggruppamento con ben distinguibili caratteristiche comuni si procede poi alla definizione di un nome, che possa distinguere il raggruppamento definito.\nI parametri di definizione della variet\u00e0.\nLa valutazione, nelle due accezioni descrittiva e distintiva sopraddette, sono effettuate previa definizione dei parametri da seguire nella classificazione.\nData la oggettiva impossibilit\u00e0 di usare tutti i possibili parametri a disposizione spesso si procede alla classificazione basata su precisi intenti di scopo.\nSi pu\u00f2 infatti classificare una variet\u00e0 per ambiente vitale, interesse economico, forma, bellezza, qualit\u00e0 organolettiche, prestazioni, resistenza a situazioni ostili, facilit\u00e0 di conservazione delle caratteristiche o la loro labilit\u00e0, origine geografica, climatica, presenza o meno in determinate fasi di tempo. In sintesi il parametro valutatorio dice molto, non solo su quanto \u00e8 argomento di valutazione, ma anche su chi decide ed opera la classificazione, dato che chi classifica lo fa secondo i precisi interessi che ha.\nLa limitatezza ed il condizionamento a precisi interessi sono ovviamente piuttosto pericolosi dato che permettono facilmente di tralasciare parametri che poi si rivelano pi\u00f9 importanti, o addirittura fondamentali. La classificazione infatti produce spesso effetti, dato che l'azione classificatoria pu\u00f2 essere preliminare o propedeutica a decisioni di intervento.\nLa scelta di preferire la evidenza di caratteri estetici, o il tralasciare alcuni parametri funzionali ha prodotto risultati a volte penosi, a volte devastanti.\nA semplicissimo esempio:\nLa scelta nella variet\u00e0 delle razze di cani per parametri di forma o colore, o gradevolezza di aspetto (per gli occhi umani), tralasciando altri parametri quali la stabilit\u00e0 emotiva o la resistenza a malattie ha prodotto la creazione di razze portatrici di fastidiose peculiarit\u00e0 patologiche.\nIn botanica la produzione di rose con fiori di forma e colore particolari ha recato la creazione di rose esteticamente molto belle, ma senza profumo.\nPer contro chi classifica in genere per proprio interesse, nello sfruttamento della variet\u00e0, pu\u00f2 avere appunto interesse ad evidenziare la resa in termini quantitativi, non necessariamente ha interesse a porre in luce la perdita di altre qualit\u00e0 fondamentali, formalmente positive, ma che non recano fattori economici positivi immediati, o che semplicemente sono accompagnati da basse rese o per difficolt\u00e0 di produzione.\nUso del termine.\nIl termine variet\u00e0 \u00e8 usato in senso descrittivo in tutti i campi della biologia dove esistano gamme di viventi della stessa specie presenti in diverse forme.\nIn botanica, invece \u00e8 pi\u00f9 frequentemente usato in significato discriminativo (isolamento di singole variet\u00e0).\n\u00c8 inoltre termine corrente in agricoltura e giardinaggio. Ad esempio i vari tipi di vitigno per la produzione di uva da vino sono variet\u00e0 della \"vitis vinifera sativa\".\nImplicazioni dei diritti legali.\nNel caso che alcune variet\u00e0 siano esclusive, in quanto prodotto specifico di ricerca, esse potranno essere legalmente \"registrate\" con particolare riserva sull'uso sia del nome che della materia oggetto di riproduzione.\nGli ingenti investimenti di bioingegneria riversati per produrre variet\u00e0 geneticamente modificate hanno prodotto una fortissima pressione per legare la diffusione di tali variet\u00e0 cos\u00ec prodotte a rigorosi termini di limitazione legale e funzionale all'utilizzo, condizionando le relative coltivazioni al pagamento di diritti ed alla adozione di sistemi limitanti, estesi su scala mondiale.\nTali forme di limitazione e subordinazione sono tra i fenomeni pi\u00f9 palesi della globalizzazione, che hanno trovato pesanti forme di opposizione e di ostilit\u00e0, risultando fortemente condizionanti, ed economicamente squilibrate tra i diversi paesi.\nEvoluzione del concetto di variet\u00e0.\nNel caso che la variet\u00e0 riguardi esclusivamente specifiche forme coltivate il termine usato \u00e8 spesso cultivar. Nel caso si tratti di precise variet\u00e0 attinenti alla forma estetica o cromatica, si adotta invece il termine di \"forma\". Tali termini sono spessi parificati a variet\u00e0, ma a volte sono subordinati a questa, cos\u00ec che la cultivar spesso \u00e8 una variet\u00e0 talmente ristretta da essere, di fatto, un solo clone; la \"forma\" spesso riguarda l'isolamento analogo per caratteristiche funzionali, quali appunto la dimensione o la forma fisica.\nLe variet\u00e0 naturali.\nLa genetica ha dimostrato l'ampia definizione della variet\u00e0 in senso di \"diversit\u00e0\", ha invece evidenziato la difficile distinzione per delimitare le singole variet\u00e0 (singolarit\u00e0) naturali.\nLa distribuzione clinale dei caratteri nel nostro pianeta e l'assenza di veri e propri confini biologici fanno sfumare il concetto di variet\u00e0, nel senso di singolarit\u00e0, (inteso come gruppo con caratteristiche isolabili) nella gamma di continua (enorme) diversit\u00e0 all'interno dei gruppi rispetto alla modesta diversit\u00e0 di confine tra un gruppo e l'altro, fino a definire, col contatto e le parti comuni, le variet\u00e0 solo come modesti \"addensamenti\" di caratteri in un sostanziale continuo, analogo in buona misura, (come \u00e8 ovvio), all'ambiente che lo ha prodotto.\nPer il fondamentale apporto in tale merito, ed in genere alla genetica delle popolazioni per la specie umana si fa riferimento a Luigi Luca Cavalli-Sforza.\nAltri significati di variet\u00e0.\nLa \"variet\u00e0\" (singolarit\u00e0) biologica, valida soprattutto per la botanica, trovava un parallelo in zoologia, dove il concetto di \"gruppo con caratteristiche relativamente pi\u00f9 omogenee\" riguardante animali era detto razza, anche se in pratica, oggi il termine razza \u00e8 confinato quasi esclusivamente all'ambito della zootecnica, quando si fa riferimento a popolazioni selezionate di animali domestici (per es.: razze equine, bovine, ovine, suine, canine, feline, avicole) per indicare variet\u00e0 che sono prodotte artificialmente e devono conservare determinati standard.\nL'evoluzione della genetica delle popolazioni e la progressiva comprensione dei meccanismi della speciazione hanno portato ad utilizzare termini pi\u00f9 adatti a distinguere individui con evidenti dimorfismi, pur se appartenenti alla medesima specie e sottospecie, con l'introduzione di concetti quali la variazione clinale e le sovrapposizioni circolari, specie ad anello, pi\u00f9 frequentemente citate con il termine inglese \"ring species\". Polimorfismi, popolazioni e forme zoologiche sono termini frequentemente e correttamente impiegati nel settore.\nEssendo la specie umana geneticamente omogenea, \u00e8 difficile riscontrare, nel continuo di variazioni in tipi, diversit\u00e0 tali da permettere la separazione con criteri sicuri, completi, e soprattutto scientificamente validi, dei ceppi umani in modo che siano realmente distinguibili dalle popolazioni contigue, come esplicitato nella dichiarazione sulla razza (UNESCO 1950).\nGli studi genetici hanno infatti dimostrato la distribuzione clinale dei caratteri nel pianeta e l'assenza di veri e propri confini biologici; per questo motivo, il termine \"razza\" \u00e8 praticamente scomparso dalla terminologia scientifica, sia in antropologia biologica che in genetica umana.\nQuelle che in passato erano comunemente definite \"razze\" \u2013\u00a0come la bianca, la nera o l'asiatica\u00a0\u2013 sono oggi definite \"tipi umani\", \"etnie\" o \"popolazioni\", a seconda dell'ambito sociologico, antropologico o genetico nel quale esse vengono considerate."}
{"id": "2131009", "revid": "109742167", "url": "https://it.wikipedia.org/wiki?curid=2131009", "title": "Bartolomeo Bimbi", "text": "Biografia.\nFu allievo di Lorenzo Lippi e di Onorio Marinari, in seguito prosegu\u00ec la sua formazione a Roma presso Mario de' Fiori. Si dedic\u00f2 al genere della natura morta, rappresentando ogni specie di cose inanimate, prevalentemente a servizio di Cosimo III de' Medici e poi della figlia l'Elettrice Palatina Anna Maria Luisa de' Medici.\nI soggetti dei suoi quadri non si limitano solo ai soggetti tradizionali di fiori e frutta ma rappresentano \"meraviglie di natura\", agrumi di ogni variet\u00e0, conchiglie, le pi\u00f9 strane variet\u00e0 vegetali ed animali. L'obiettivo del granduca era di catalogare una grande varieta di specie botaniche con mezzi pittorici e a questa opera quasi scientifica, Bimbi si trov\u00f2 a collaborare con Antonio Micheli, botanico di corte. \nPer la corte granducale esegu\u00ec anche grandi tele destinate alle ville dell'Ambrogiana e della Topaia. Bimbi fu, inoltre, autore della collezione \"Medici Citrus\". Un'importante nucleo di circa 30 delle sue opere \u00e8 ancora oggi conservato all'interno della Sezione Botanica del Museo di Storia Naturale dell'Universit\u00e0 di Firenze. Molte sue opere si trovano al Museo della natura morta, al secondo ed ultimo piano della Villa medicea di Poggio a Caiano, insieme a quelle di altri pittori dello stesso periodo."}
{"id": "2131012", "revid": "306444", "url": "https://it.wikipedia.org/wiki?curid=2131012", "title": "Kehot Publication Society", "text": ""}
{"id": "2131015", "revid": "2730", "url": "https://it.wikipedia.org/wiki?curid=2131015", "title": "Provincia della Massachusetts Bay", "text": "La provincia della Massachusetts Bay \u00e8 stata una colonia britannica nata dalla fusione della Colonia di Plymouth e della Colonia della Baia del Massachusetts. L'atto costitutivo entr\u00f2 in vigore il 14 maggio 1692 e comprendeva la Colonia della Baia del Massachusetts, la Colonia di Plymouth, la provincia del Maine, Martha's Vineyard, Nantucket, Nuova Scozia e Nuovo Brunswick; il Commonwealth del Massachusetts ne \u00e8 il diretto successore. Il Maine \u00e8 stato uno stato autonomo dal 1820 e la Nuova Scozia e il Nuovo Brunswick sono ora province canadesi, essendo stati territori della colonia solo fino al 1697. Il nome Massachusetts deriva dagli indiani Massachusett, una trib\u00f9 algonchina. \u00c8 stato tradotto come \"sulla grande collina\", \"sul luogo delle grandi colline\", o \"sulla catena delle colline\", con riferimento alle Blue Hills e in particolare alla Great Blue Hill.\nFu una delle tredici colonie a fondare gli Stati Uniti d'America nel 1776.\nStoria.\nL'insediamento coloniale sulle rive della baia del Massachusetts inizi\u00f2 nel 1620 con la fondazione della colonia di Plymouth da parte dei Padri Pellegrini a bordo della Mayflower. Altri tentativi di colonizzazione ebbero luogo nel corso degli anni Venti del Seicento, ma l'espansione degli insediamenti inglesi inizi\u00f2 su larga scala solo con la fondazione della Colonia della Baia del Massachusetts nel 1628 e l'arrivo del primo grande gruppo di coloni puritani nel 1630. Nei dieci anni successivi, ci fu una grande migrazione di puritani nell'area, che port\u00f2 alla fondazione di un certo numero di nuove colonie nella Nuova Inghilterra. Nel 1680 il numero delle colonie della Nuova Inghilterra si era stabilizzato a cinque; la Colonia del Connecticut, la Colonia di Rhode Island e delle Piantagioni di Providence e la provincia del New Hampshire confinavano tutte con l'area attorno alla baia del Massachusetts e Plymouth. La baia del Massachusetts, tuttavia, era la pi\u00f9 popolosa ed economicamente significativa, poich\u00e9 ospitava una flotta mercantile considerevole."}
{"id": "2131016", "revid": "767487", "url": "https://it.wikipedia.org/wiki?curid=2131016", "title": "Joey Tempest (album)", "text": "Joey Tempest \u00e8 il terzo album solista dell'omonimo cantante, leader della band svedese Europe.\nTre canzoni dell'album portano la firma di Mic Michaeli, tastierista degli Europe."}
{"id": "2131018", "revid": "729019", "url": "https://it.wikipedia.org/wiki?curid=2131018", "title": "La Nuova Frontiera", "text": "La casa editrice La Nuova Frontiera, fondata a Roma , comincia subito ad operare nell'ambito dei libri per ragazzi, poi nel 2002, con la collana Libera\"mente\", si apre anche al settore della narrativa straniera. Alla collana di narrativa Liberamente si affiancano una collana di romanzi storici Il Basilisco e una di saggi e studi critici.\nLibera\"mente\".\nDedicata principalmente ad autori di lingua spagnola e portoghese, Liberamente nasce con la volont\u00e0 di offrire ai lettori italiani esperienze letterarie provenienti da bacini culturali affini (Spagna e Portogallo), ma anche la possibilit\u00e0 di spaziare tra le pi\u00f9 diverse latitudini con una particolare attenzione all'immaginario postcoloniale dei romanzieri africani, alla nuova generazione di autori sudamericani e alle scrittrici di letteratura chicana. La collana inizialmente si \u00e8 caratterizzata per prestigiose note introduttive, firmate da autori di fama internazionale, come Andrea Camilleri, Antonio Mu\u00f1oz Molina, Jos\u00e9 Saramago, Dacia Maraini. \nLiberamente si \u00e8 distinta per la scelta di nuovi autori, dalle grandi potenzialit\u00e0, come testimonia la pubblicazione di Lusof\u00f4nica, l'antologia della nuova narrativa in lingua portoghese, e di tutte le opere di Jos\u00e9 Lu\u00eds Peixoto, vincitore del Premio Saramago 2001, che si contraddistingue per una sorprendente maturit\u00e0 e intensit\u00e0 lirica. Non mancano, tuttavia, autori gi\u00e0 affermati come Justo Navarro, Ra\u00fal Argem\u00ed e Paco Ignacio Taibo II e R\u00e9jean Ducharme.\nParticolare attenzione \u00e8 data anche alla nuova generazione di romanzieri africani, tra i quali si distinguono Paulina Chiziane e Jos\u00e9 Eduardo Agualusa.\nA partire dal 2004 Liberamente ha inaugurato un nuovo filone dedicato alla letteratura chicana, in particolare con la pubblicazione delle opere di Sandra Cisneros (Caramelo, Fosso della Strillona, La casa di Mango Street), la voce femminile pi\u00f9 significativa di questa letteratura di frontiera e della scrittrice messicana Valeria Luiselli.\nJunior.\nIl catalogo junior ha il merito di aver introdotto di nuovo in Italia i libri pop-up, un genere quasi scomparso che riesce a coniugare gioco e divulgazione. Uno spiccato interesse della casa editrice \u00e8 nei riguardi della mitologia classica e delle splendide storie di eroi e divinit\u00e0. A questo si affiancano una particolare cura nel recupero dei grandi tesori della filosofia greca attraverso la serie \u201cStorie di piccoli filosofi\u201d e uno spazio costante dedicato a temi di attualit\u00e0 con la collana di libri-gioco sull'intercultura."}
{"id": "2131020", "revid": "1543377", "url": "https://it.wikipedia.org/wiki?curid=2131020", "title": "Silver Stone Trophy", "text": "Il Silver Stone Trophy \u00e8 il trofeo che viene assegnato alla squadra vincitrice la Champions Hockey League, il massimo torneo europeo per squadre di club.\nOriginariamente era stata ideata nel 1997 dall'artista italiano Enzo Bosi come trofeo per la European Hockey League, che in quell'anno sostituiva la Coppa dei campioni. Si tratta di una scultura in argento cesellato del peso di poco meno di sette chili (ovvero di una \"stone\", unit\u00e0 di misura del Sistema imperiale britannico), da cui il nome.\nDopo la fine della EHL nel 2000, la coppa fu rimessa in palio solo nel 2005 per la nascita della IIHF European Champions Cup. Chiusa anche questa competizione, la coppa divenne il trofeo della Champions Hockey League, che sostitu\u00ec la ECC come competizione di vertice continentale."}
{"id": "2131024", "revid": "213136", "url": "https://it.wikipedia.org/wiki?curid=2131024", "title": "Antonio Della Porta", "text": ""}
{"id": "2131031", "revid": "628767", "url": "https://it.wikipedia.org/wiki?curid=2131031", "title": "Gerlachovsk\u00fd \u0161t\u00edt", "text": "Il Gerlachovsk\u00fd \u0161t\u00edt (; ; ), dallo slovacco letteralmente \"Picco di Gerlachov\", \u00e8 una montagna della Slovacchia e la pi\u00f9 elevata cima della catena degli Alti Tatra, oltre che di tutti i Carpazi.\nIl punto culminante del Gerlach, come viene talvolta informalmente chiamata tale montagna, raggiunge l'altezza di 2.654,4 metri sul livello del mare. La forma piramidale del massiccio \u00e8 contrassegnata da un enorme circo glaciale. Per via dell'elevazione relativamente bassa di quest'ultimo, il dislivello di circa 2.000 m dal fondovalle fa apparire all'osservatore il Gerlachovsk\u00fd \u0161t\u00edt ancor pi\u00f9 imponente. Considerata una cima di media altezza nell'aspra catena degli Alti Tatra dai geografi medievali e successivi, ha sempre suscitato un certo fascino e alone di mistero per le popolazioni di diversa etnia dell'Europa centrale che si stanziavano ai piedi della stessa. Si pensi infatti che tra il XIX e la met\u00e0 del XX secolo il Gerlach vantava quattro denominazioni diverse e sei ulteriori varianti. Nel corso dei secoli, \u00e8 risultata la vetta pi\u00f9 alta facente parte del Regno d'Ungheria, della Cecoslovacchia, della Repubblica Slovacca, della Repubblica Socialista Slovacca e dell'odierna Slovacchia.\nLe caratteristiche geomorfologiche ed ambientali del Gerlachovsk\u00fd \u0161t\u00edt non presentano divergenze con il resto degli Alti Tatra, ma questa considerazione non ha ridotto l'interesse dal punto di vista biologico per questo sito localizzato a nord del parallelo che collega approssimativamente Monaco di Baviera, Salisburgo e Vienna. In virt\u00f9 delle restrizioni di viaggio imposte dal blocco orientale, la montagna era visitata perlopi\u00f9 da cechi, tedeschi dell'est, ungheresi, polacchi e slovacchi per via della sfida che offriva da un punto di vista alpinistico. Sebbene le autorit\u00e0 locali abbiano da allora limitato l'accesso alla vetta, quest'ultima continua ad attrarre un discreto numero di visitatori.\nToponimo.\nDal XIII secolo al XX secolo.\nIl pi\u00f9 antico riferimento di cui si ha notizia al picco si riscontra in una mappa del 1762 ed \u00e8 \"K\u00f6sselberg\" (monte calderone), un termine che mescola probabilmente la lingua tedesca con quella parlata nel comitato di Szepes. Il nome slovacco della montagna viene indicato per la prima volta come \"Kotol\", anch'esso significante \"Calderone\", nel 1821. Entrambi i nomi si riferivano al caratteristico circo glaciale che richiamava la forma di un calderone.\nIl nome poi diventato comune nei libri di viaggio e nella letteratura del XIX secolo, tuttavia, \u00e8 quello attuale, il quale fonde il monte con il villaggio di Gerlachov (chiamato dai tedeschi dei Carpazi \"Gerlsdorf\"), localizzato ai suoi piedi. Si pu\u00f2 riscontrare una sorta di assonanza con il pi\u00f9 antico riferimento generico noto con cui si indicavano le vette sopra o vicino alle terre municipali di Gerlachov, i \"Gerlachfalvenses montes\" (espressione latina con elementi ungheresi che sta per \"montagne del villaggio di Gerlachov\"), in un'illustrazione degli Alti Tatra del 1717. Un'altra variante risultava \"Gerlsdorfer Spitze\" (picco di Gerlachov), usato dalla prima persona che raggiunse la sommit\u00e0, J\u00e1n Still, per identificarlo come il picco pi\u00f9 alto dei Tatra nel 1838, convertito poi in slovacco in \"Gerlachovsk\u00fd chochol\" (Cresta di Gerlach) nell'opera scritta sempre dalla stessa persona nel 1851. Diverse altre montagne degli Alti Tatra hanno acquisito i loro nomi dai villaggi immediatamente adiacenti alle alture.\nUna volta compreso che la vetta era il punto pi\u00f9 alto della regione, il susseguirsi delle potenze che ne assunsero il controllo si interessarono al suo nome e lo cambiarono periodicamente per scopi simbolici. Nel 1896, quando era parte dell'Impero austro-ungarico, la vetta pi\u00f9 alta dei Carpazi fu rinominata in onore dell'imperatore Francesco Giuseppe I. Vari nomignoli furono ulteriormente attribuiti alla cima, ma alcuni di essi non sono stati trascritti in alcuna fonte e non se ne ha pi\u00f9 traccia. Dopo lo scioglimento della monarchia nel 1918, la montagna continu\u00f2 ad essere conosciuta semplicemente come Gerlachovsk\u00fd \u0161t\u00edt perch\u00e9 apparteneva al villaggio di Gerlachov. Il governo polacco, rivendicando il territorio degli Alti Tatra, battezz\u00f2 nello stesso periodo il monte \"Szczyt Polski\" (Monte polacco), senza mai ottenerne il controllo. Il nuovo governo cecoslovacco convert\u00ec la denominazione in \"\u0160t\u00edt legion\u00e1rov\" (Picco dei Legionari) in onore delle Legioni cecoslovacche nel 1923, ma questa fu abbandonata a favore del precedente Gerlachovsk\u00fd \u0161t\u00edt nel 1932. Tra le conseguenze del colpo di stato comunista nel 1948, la cima fu ribattezzata ancora in un'ennesima occasione, stavolta in \"Stalinov \u0161t\u00edt\" (Monte Stalin) nel 1949. Il tradizionale Gerlachovsk\u00fd \u0161t\u00edt \u00e8 stato ripristinato un decennio dopo e da allora non \u00e8 pi\u00f9 mutato.\nXXI secolo.\nGerlachovsk\u00fd \u0161t\u00edt significa \"Picco (del villaggio) di Gerlachov\". Il nome colloquiale in slovacco \u00e8 \"Gerlach\". In lingua polacca viene chiamato \"Gerlach\" o \"Gierlach\", mentre le versioni informali risultano nomi \"Girlach\" e \"Gar\u0142uch\". Il nome stesso del villaggio di Gerlachov \u00e8 di origine tedesca, poich\u00e9 la regione di Spi\u0161 intorno agli Alti Tatra slovacchi \u00e8 stata abitata da coloni teutonici per diversi secoli.\nStoria.\nIl Gerlachovsk\u00fd \u0161t\u00edt non \u00e8 sempre stata ritenuta la montagna pi\u00f9 alta dei Tatra. Dopo la prima misurazione ufficiale dei picchi nei Tatra avvenuta durante il periodo della monarchia asburgica nel XVIII secolo, il Kriv\u00e1\u0148 (2.494 m) era infatti considerata la maggiore. Le altre sommit\u00e0 che si contendevano il titolo nelle mappe dei cartografi del tempo erano il Lomnick\u00fd \u0161t\u00edt (2.633 m) e il \u013dadov\u00fd \u0161t\u00edt (2.627 m). La prima persona a ritenere senza dubbi il Gerlachovsk\u00fd \u0161t\u00edt come la vetta pi\u00f9 elevata fu il guardaboschi \u013dudov\u00edt (Ludwig) Greiner nel 1838. La misurazione di Greiner fu di fatto confermata da un gruppo di ricerca spedito dall'esercito austriaco nel 1868, pur venendo tuttavia generalmente accettata solo dopo che l'Istituto militare di geografia di Vienna emise una nuova, autorevole raccolta di mappe dell'Europa centrale nel 1875 circa.\nLa prima scalata di cui si ha notizia certa fu effettuata da J\u00e1n (Johann) Still, il quale part\u00ec dal villaggio di Nov\u00e1 Lesn\u00e1 nel 1834. Nel 1880, i percorsi attraverso il \"Velick\u00e1 pr\u00f3ba\" (Passo Velick\u00e1) e il \"Batizovsk\u00e1 pr\u00f3ba\" (Passo Batizovsk\u00e1) furono collegati con un ponte di legno.\nVie di salita.\nSolo i membri di un'associazione nazionale UIAA possono scalare la vetta da soli. Gli altri visitatori devono affidarsi a una guida alpina certificata e le due rotte pi\u00f9 facili da percorrere, di solito, prevedono la salita sul Velick\u00e1 pr\u00f3ba e poi per il Batizovsk\u00e1 pr\u00f3ba, che prende il nome dalle rispettive valli nei pressi del circo montuoso. A causa di una sezione esposta lungo la Velick\u00e1 pr\u00f3ba e difficile da scalare soprattutto sulla cresta, entrambe risultano tra i percorsi di arrampicata pi\u00f9 pericolosi negli Alti Tatra. Quando non vi \u00e8 la neve, le guide classificano la scalata come una salita di grado II, III (sulla scala UIAA) o inferiore. Ancor pi\u00f9 impegnativo \u00e8 il percorso denominato Martinkova: questo inizia a Po\u013esk\u00fd hrebe\u0148 e conduce alla vetta oltre una delle creste, offrendo panorami mozzafiato. Sono presenti due varianti principali, una pi\u00f9 breve e l'altra pi\u00f9 lunga. La prima inizia a Litvorov\u00e9 sedlo ed \u00e8 considerata pi\u00f9 facile, perch\u00e9 evita il tratto di discesa in corda doppia da Velick\u00fd \u0161t\u00edt. In generale, l'uso della corda \u00e8 fortemente consigliato su entrambe le varianti, essendo tra l'altro la versione completa del percorso non percorribile senza attrezzatura.\nIl dislivello totale \u00e8 di circa 1.000 m per coloro che trascorrono la notte all'albergo di Sliezsky Dom o sono condotti l\u00ec da una guida alpina, mentre risulta di circa 1.665 m per coloro che si incamminano da Tatransk\u00e1 Polianka. In inverno, scalare il Gerlachovsk\u00fd \u0161t\u00edt diventa una sfida davvero impegnativa se si pensa al fatto che vi sono pi\u00f9 percorsi da affrontare e numerosi tratti in cui sussiste il rischio di valanghe.\nL'inizio del sentiero non contrassegnato si trova nei pressi di quello consigliato che sale verso la valle di Velick\u00e1, vicino al margine meridionale del primo altopiano (Kvetnica) e sopra lo Sliezsky Dom. Un secondo percorso non segnato per Gerlach devia a nord-ovest verso le pendici orientali della montagna a un'altitudine di circa 1.815 m, ma si preferisce evitare una simile scelta per evitare il rischio di valanghe. La discesa pi\u00f9 veloce e pi\u00f9 facile \u00e8 lungo la Batizovsk\u00e1 pr\u00f3ba. Le guide alpine seguono sempre il percorso in direzione est-ovest, salendo dalla valle di Velick\u00e1 e scendendo nella valle di Batizovsk\u00e1, al fine di evitare congestioni.\nLe due scalate pi\u00f9 popolari per l'arrampicata tecnica risultano quelle sulle pareti est e sud-ovest: entrambe sono relativamente lunghe e prevedono di salire su solide pareti rocciose in granito. La stagione migliore per l'arrampicata inizia a met\u00e0 settembre e cessa a met\u00e0 ottobre o quando cade la neve; in alternativa, si preferisce il periodo estivo che va da fine giugno a inizio agosto.\nIl percorso per il Gerlachovsk\u00fd \u0161t\u00edt rientra nel territorio del Parco nazionale del Tatra, ragion per cui gli escursionisti che procedono lungo i sentieri indicati sono passibili di contravvenzioni se non si dimostra di rientrare nelle due categorie cui \u00e8 consentito procedere sopraccitate (membri UIAA o persone accompagnate da una guida alpina certificata UIAGM). Pure il campeggio \u00e8 soggetto a restrizioni simili. I guardaparchi e alcune guide alpine sono autorizzati a infliggere multe in loco. I tumuli che gli escursionisti costruiscono per segnare l'inizio del sentiero vengono periodicamente smantellati.\nCondizioni alla vetta.\nRischi per l'uomo.\nSebbene gli autori stimino che almeno alcune delle manifestazioni del mal di montagna possano avvertirsi ad altitudini fino a 1.500-2.400 m, non si riscontrano sintomi del genere nelle scalate sui Tatra. La bassa pressione dell'aria inizia ad avere effetti marginali ma rilevabili solo al vertice (2.654,4 m). L'acqua bolle a circa 91,5\u00a0\u00b0C e la saturazione arteriosa dell'ossigeno \u00e8 di circa l'8% inferiore rispetto alla maggior parte dei luoghi di residenza dei visitatori, ma \u00e8 difficile distinguere una leggera privazione di O2 in vetta dalla fatica causato dallo sforzo necessario per raggiungerlo. Gli autori parlano di una possibile compromissione sensoriale minima sopra i 1.500 metri. A differenza del fitness, l'et\u00e0 di per s\u00e9 non \u00e8 un fattore determinante per raggiungere il punto pi\u00f9 alto dei Tatra. La famosa guida dei Tatra J\u00e1n Po\u010d\u00favaj ha condotto i clienti sulla vetta del Gerlach fino all'et\u00e0 di 76 anni.\nPanorama.\nGi\u00e0 in un'opera del XIX secolo scritta da una guida britannica il panorama visto dalla vetta appariva \"impressionante e pittoresco\". Anche oggi gli escursionisti moderni, raggiunta la sommit\u00e0, hanno la possibilit\u00e0 di scorgere le vette pi\u00f9 alte e molte altre degli Alti Tatra, dal Kriv\u00e1\u0148 a ovest al \u0160irok\u00e1 a nord e al Lomnick\u00fd \u0161t\u00edt a est. Pi\u00f9 in lontananza, ma spesso visibili, compaiono i Bassi Tatra orientali a sud e parte dei Belianske Tatra a est. Quando il cielo \u00e8 particolarmente terso, evento che avviene in maniera pi\u00f9 comune in autunno e in inverno, si possono scorgere lo Stolick\u00e9 vrchy, il Volovsk\u00e9 vrchy, una sezione del Parco nazionale del paradiso slovacco e la catena montuosa del Branisko. Inoltre, sempre nelle giornate migliori, la visibilit\u00e0 pu\u00f2 estendersi alle Alpi austriache e ai Monti dei Giganti situati a ridosso del confine tra la Polonia e la Repubblica Ceca e a centinaia di chilometri di distanza dal Gerlachovsk\u00fd \u0161t\u00edt.\nUn maggiore entusiasmo nell'ammirazione del panorama segnalato dagli escursionisti \u00e8 almeno in parte attribuibile alla loro consapevolezza di trovarsi nel punto pi\u00f9 alto di tutta l'Europa settentrionale e centrale (oltre che dei paesi di Visegr\u00e1d). La visibilit\u00e0 \u00e8 di soli 10\u00a0km o meno nella maggior parte dei pomeriggi estivi a causa della quantit\u00e0 di vapore acqueo nell'aria o a causa della nuvolosit\u00e0 e della foschia. La lunga cresta del Kon\u010dist\u00e1 a ovest impedisce di scorgere oltre l'orizzonte, allo stesso modo delle aree vicino alla montagna verso sud e nord che sono oscurate dal massiccio del Gerlach stesso. Diverse altre vette negli Alti Tatra, comprese alcune che vantano percorsi consigliati, offrono panorami pieni di precipizi, paesaggi suggestivi e ampie vallate.\nClima.\nGli effetti del clima d'alta quota su coloro che scalano il Gerlachovsk\u00fd \u0161t\u00edt sono ancor pi\u00f9 enfatizzati dall'altitudine. Il gradiente di temperatura tra le localit\u00e0 montane dei Tatra (900-1.350 m) e la vetta risulta talvolta notevole. La bassa temperatura dell'aria pi\u00f9 in alto pu\u00f2 essere mascherata da cieli sereni, ma con il tempo questa tende a creare una vasta copertura nuvolosa. In combinazione con le condizioni del vento, il clima pu\u00f2 variare in fretta anche senza che cadano pioggia o neve. La vetta scompare tra le nuvole per diverse ore quasi tutti i giorni, comportando la formazione di nebbia a quella quota e possibile disorientamento e ansia per chi si avventura.\nMentre le temperature sono un po' pi\u00f9 basse sul Gerlachovsk\u00fd \u0161t\u00edt a causa della sua altitudine, il clima e il suo potenziale impatto sui visitatori \u00e8 leggermente diverso da quelle di altre vette degli Alti Tatra. Il tipico andamento meteorologico estivo giornaliero \u00e8 condizionato da mattinate serene, nuvole che si addensano verso mezzogiorno, rovesci occasionali e temporali nel pomeriggio. La probabilit\u00e0 di precipitazioni \u00e8 minima tra le 9:00 e le 10:00, mentre il rischio maggiore si corre tra le 14:00 e le 15:00, con un abbassamento dei gradi dopo le 18:00. La frequenza dei temporali con fulmini (al contrario dei temporali) sulla vetta del Gerlach e sulle altre creste pi\u00f9 alte non presenta grandi differenze con le quote pi\u00f9 basse, ma l'esposizione degli escursionisti al vento, alla pioggia (a volte gelida) e ai fulmini comporta un maggiore indice di pericolosit\u00e0 per l'assenza di rifugi in cui recarsi. Il pi\u00f9 vicino per chi sale sul Gerlach \u00e8 quello del Sliezsky Dom: non esistono rifugi naturali quali ad esempio caverne situati lungo il percorso."}
{"id": "2131037", "revid": "486946", "url": "https://it.wikipedia.org/wiki?curid=2131037", "title": "Stazione di Reggio Emilia Mediopadana", "text": ""}
{"id": "2131044", "revid": "1656773", "url": "https://it.wikipedia.org/wiki?curid=2131044", "title": "Myst\u00e8re (serie televisiva)", "text": "Myst\u00e8re \u00e8 una miniserie televisiva francese trasmessa dal 20 giugno al 5 settembre 2007 su TF1.\nIn Italia \u00e8 stata trasmessa dall'8 marzo 2008 sul canale pay Mya, mentre in chiaro \u00e8 andata in onda nell'estate 2009 su Canale 5.\nTrama.\nUn aereo di linea francese scompare misteriosamente per 20 minuti. Oltre venti anni dopo, Laure de Lestrade, mentre ritorna alla sua casa natale in Provenza, assiste alla formazione di un cerchio nel grano e poco dopo viene messa in guardia da uno sconosciuto per un non specificato pericolo imminente. Arrivata a casa, ritrova i suoi vecchi quaderni usati a scuola e si accorge di aver disegnato diversi anni prima le stesse figura geometriche comparse nei cerchi nel grano; cos\u00ec inizia ad indagare su cosa possa nascondersi dietro tali enigmatici messaggi. Ad aiutarla \u00e8 il fidanzato Xavier, che sospetta che il padre di Laure stia nascondendo qualcosa alla figlia, soprattutto in merito alla scomparsa di sua madre, avvenuta quando Laure era ancora bambina, sulla quale non \u00e8 mai voluto scendere nei dettagli."}
{"id": "2131045", "revid": "155634", "url": "https://it.wikipedia.org/wiki?curid=2131045", "title": "Zio Paperone - Una cavalcata nella storia", "text": "Zio Paperone - Una cavalcata nella storia (\"Horsing Around with History\") \u00e8 una storia di Carl Barks (testo) e di William Van Horn (disegni).\nTrama.\nZio Paperone sta andando al deposito con i nipoti mentre un albatro gli stacca un bottone dalla palandrana. Arriva un uomo che insiste per rimetterglielo gratis. Nel deposito Paperone mostra a Paperino un suo nuovo apparecchio per recuperi marini. Trova poi il Cavallo di Troia sott'acqua in una caverna. Tornato a Paperopoli, i Bassotti si nascondono nel cavallo, ma Paperone se ne accorge."}
{"id": "2131047", "revid": "1573940", "url": "https://it.wikipedia.org/wiki?curid=2131047", "title": "Montreal World Film Festival", "text": "Il Montreal World Film Festival (\"MWFF\") o Festival des films du monde de Montr\u00e9al (\"FFMM\") \u00e8 un festival cinematografico che ha sede ogni anno a Montr\u00e9al in Canada.\nIl presidente \u00e8 Serge Losique ed il vicepresidente \u00e8 Daniele Cauchard. La direzione di Losique fu controversa. Il MWFF perse gli sponsor dei precedenti fondi culturali come la SODEC e Telefilm Canada a causa di disaccordi nel 2004. Successivamente venne anche creato a collegamento il New Montreal FilmFest.\nI premi principali sono:"}
{"id": "2131053", "revid": "1305772", "url": "https://it.wikipedia.org/wiki?curid=2131053", "title": "Walk on the Wild Side", "text": "Walk on the Wild Side \u00e8 un brano musicale scritto dall'artista statunitense Lou Reed e pubblicato come 45 giri il 24 novembre 1972.\nQuinta traccia e primo singolo estratto dall'album \"Transformer\", \u00e8 diventata una delle canzoni pi\u00f9 famose dell'intero repertorio di Lou Reed, grazie anche all'arrangiamento jazzato di Mick Ronson costruito intorno al giro di basso di Herbie Flowers e al sax di Ronnie Ross.\nA dispetto dell'esplicito linguaggio del testo, che affronta argomenti quali la transessualit\u00e0, l'uso di droghe, la prostituzione maschile e il sesso orale, rappresent\u00f2 il suo primo successo da classifica dopo l'abbandono dei Velvet Underground.\n\"Walk on the Wild Side\" si trova al 223\u00ba posto nella lista dei 500 migliori brani musicali della rivista \"Rolling Stone\", al 50\u00ba in quella di \"New Musical Express\", al 47\u00ba nella classifica dei 100 migliori singoli di tutti i tempi del magazine inglese \"Sounds\", ed \u00e8 stata inclusa tra le \"500 canzoni che hanno plasmato il rock and roll\" della Rock and Roll Hall of Fame.\nIl brano.\nNel 1972, dopo l'abbandono dei Velvet Underground e un album da solista stroncato dalla critica, Lou Reed era entrato in un periodo di crisi personale e professionale. La RCA Records, che nello stesso periodo aveva sotto contratto anche David Bowie, decise comunque di puntare su un altro album a condizione che i due artisti lavorassero insieme. Lou Reed vol\u00f2 a Londra e il risultato fu \"Transformer\", prodotto da Bowie e Mick Ronson e diventato in seguito uno degli album classici degli anni settanta.\nQualche tempo prima, Reed aveva avuto l'incarico di trarre un musical dal romanzo \"A Walk on the Wild Side\", scritto da Nelson Algren nel 1956 e pubblicato in Italia col titolo \"Passeggiata selvaggia\". Il progetto non and\u00f2 in porto ma dal romanzo Reed trasse ispirazione per un brano dallo stesso titolo e dedicato ad alcuni dei personaggi trasgressivi e sessualmente \"ambigui\" che all'epoca frequentavano The Factory, lo studio newyorkese di Andy Warhol.\nLou Reed dipinse cos\u00ec un ritratto del bizzarro entourage con il quale era entrato in contatto ai tempi dei Velvet Underground, dedicando ogni strofa ad un personaggio e dipingendo ciascuno con espliciti riferimenti al mondo della droga, della transessualit\u00e0 e della prostituzione, senza un accento drammatico o moralistico ma solo con un invito a condividere la trasgressione e \"fare un giro nel lato selvaggio\" (\u00ab...take a walk on the wild side...\u00bb): \nIl lato B.\nTerza traccia di \"Transformer\", \"Perfect Day\" \u00e8 entrata nel pantheon delle pi\u00f9 classiche ballate rock di sempre soprattutto a partire dagli anni novanta, quando guadagn\u00f2 nuova popolarit\u00e0 grazie alla cover dei Duran Duran, alla citazione nel film \"Trainspotting\" e alla nuova incisione realizzata a scopo benefico dalla BBC, per la quale a Lou Reed si unirono numerosi artisti (David Bowie, Bono, Elton John, Laurie Anderson e Tom Jones tra gli altri) e che raggiunse il 1\u00ba posto nella Official Singles Chart.\nRegistrazione.\n\"Walk on the Wild Side\" venne incisa nell'agosto 1972 ai Trident Studios di Londra, durante le sessioni dell'album \"Transformer\". La traccia, come il resto dell'album, venne prodotta da David Bowie e Mick Ronson, all'epoca chitarrista degli Spiders from Mars, autori anche dell'arrangiamento insieme a Lou Reed.\nL'autore dell'assolo di sax \u00e8 il musicista jazz Ronnie Ross, che non aveva mai sentito parlare di Lou Reed e che non immaginava di essere stato ingaggiato dallo stesso David Jones che all'inizio del 1960 andava a casa sua a Orpington per prendere lezioni di sassofono: \u00abEra molto cambiato, sul momento non riuscii a metterlo a fuoco\u00bb, disse anni dopo, \u00abero stupefatto\u00bb.\nIl coro che segue il verso \u00abAnd the coloured girls say...\u00bb \u00e8 opera delle Thunderthighs, ovvero Dari Lalou, Karen Friedman e Casey Synge, che due anni dopo avrebbero ottenuto un certo successo con il singolo \"Central Park Arrest\".\nUscita e accoglienza.\nIl 45 giri venne pubblicato il 24 novembre 1972 su insistenza di David Bowie, che la descrisse come \u00abuna classica, meravigliosa canzone, assolutamente brillante\u00bb. Lou Reed era contrario all'idea, convinto che i riferimenti a droga e travestitismo avrebbero garantito il bando della canzone da parte delle radio. Ma prima che i funzionari della BBC si accorgessero delle allusioni al sesso orale, alla droga, al mondo degli omosessuali e degli emarginati, \"Walk on the Wild Side\" aveva gi\u00e0 ricevuto una notevole diffusione radiofonica nel Regno Unito e si rivel\u00f2 un successo piazzandosi al 10\u00ba posto nella Official Singles Chart.\nOltre che nel Regno Unito il singolo usc\u00ec anche nei Paesi Bassi, in Spagna, Portogallo, Stati Uniti, Canada e Australia. In Italia, Francia e Germania venne pubblicato con \"Vicious\" come lato B al posto di \"Perfect Day\".\nNegli Stati Uniti, dove usc\u00ec nel febbraio 1973, divent\u00f2 il disco pi\u00f9 gettonato nei juke-box e arrivo al 16\u00ba posto nella Billboard Hot 100, ma in questo caso la censura fu piuttosto pesante e il brano venne spesso trasmesso con una serie di bip al posto delle frasi incriminate.\nNel 2013, dopo la morte di Lou Reed il brano ha guadagnato nuova popolarit\u00e0 ed ha nuovamente fatto ingresso nelle classifiche di molti Paesi. In Italia \u00e8 stato certificato disco d'oro nel 2014 dalla Federazione Industria Musicale Italiana.\nPubblicazioni successive.\n\"Walk on the Wild Side\" venne pubblicata di nuovo nel Regno Unito nel 1979 (con \"Perfect Day\" come lato B), nel 1981, 1984 e 1986 (sempre con \"Vicious\" come lato B). In Giappone usc\u00ec nel 1975 con una versione live come lato B.\nIl brano si trova in numerose raccolte di greatest hits e in alcuni album live:\nVersioni dal vivo si trovano anche nei video album:\nCover.\nMolti sono gli artisti che hanno inciso una cover di \"Walk on the Wild Side\":\n\"Walk on the Wild Side\" \u00e8 stata anche eseguita in varie lingue con titolo e testo differente:\nCitazioni e omaggi.\nCorrado Nuccini ed Emanuele Reverberi, del gruppo indie rock italiano Giardini di Mir\u00f2, hanno cantato la canzone insieme alla cantante e attrice Angela Baraldi nel loro spettacolo \"Toxic Love\", presentato a Carpi all'interno del Festival\"filosofia\" il 14 settembre 2013.\nStephan Jenkins, cantante e chitarrista dei Third Eye Blind, ha affermato che il brano \"Semi-Charmed Life\" contenuto nell'album eponimo del 1997 \u00e8 una \"risposta\" a \"Walk on the Wild Side\" ambientata a San Francisco.\nLe band hip hop A Tribe Called Quest e Marky Mark and the Funky Bunch hanno usato campionamenti del brano rispettivamente in \"Can I Kick It?\", ottava traccia di \"People's Instinctive Travels and the Paths of Rhythm\" del 1990, e in \"Wildside\", terza traccia di \"Music for the People\" del 1991."}
{"id": "2131056", "revid": "125163171", "url": "https://it.wikipedia.org/wiki?curid=2131056", "title": "Korea Train Express", "text": "Korea Train eXpress (KTX) \u00e8 il nome commerciale del sistema ferroviario ad alta velocit\u00e0 della Corea del Sud operato da Korail. La costruzione ebbe inizio nel 1992 con la linea che connette la capitale Seul alle citt\u00e0 di Pusan. Il servizio KTX ebbe inizio il 1\u00ba aprile 2004.\nStoria.\nLa Linea Gyeongbu (da Seul a Pusan attraverso Daejeon, Taegu e Ulsan) e la Linea Honam (da Yongsan a Gwangju e Mokpo) aprirono il 31 marzo 2004, dopo 12 anni di lavori di costruzione. Grazie alla nuova linea i tempi di percorrenza della linea si sono ridotti a 2h 18' rispetto al vecchio treno \"Saemaul-ho\" che impiegava 4h 10' tra Seul e Pusan, e a 2h 58' nel tragitto tra Yongsan e Mokpo, che prima richiedeva 4h 42'. Venne prevista un'ulteriore riduzione dei tempi a 2h 10' sulla Linea Gyeongbu per il 2010.\nIl 16 dicembre 2004 il treno HSR-350x (\"Hanvit 350\"), di fabbricazione coreana, raggiunse la velocit\u00e0 di 352,4\u00a0km/h durante una corsa di prova.\nLa rete e i servizi.\nI treni KTX sono realizzati per viaggiare su linee appositamente costruite; tuttavia lo scartamento identico a quello delle linee tradizionali coreane ne permette un impiego molto flessibile e, in attesa del completamento delle linee, i treni possono viaggiare sia sulle linee veloci che su quelle lente.\nLinee KTX ad alta velocit\u00e0.\nIl sistema di alta velocit\u00e0 coreano \u00e8 costituito da due linee:\nServizi.\n\u00c8 prevista l'estensione dei servizi anche ad altre localit\u00e0, fra cui verso la citt\u00e0 di Pohang.\nServizi Soppressi.\nKTX Incheon: servizio avviato il 30 giugno 2014 che estende alcuni treni delle precedenti direttrici fino all'aeroporto di Incheon, con fermata anche alla stazione di Geomam a Incheon lungo la linea AREX. Il servizio venne interrotto provvisoriamente nel marzo 2018 per via del basso utilizzo. La sospensione divenne permanente nel settembre 2018.\nI treni.\nKTX-I.\nI primi convogli KTX-I, chiamati anche TGV-K, sono una variante progettuale del TGV di Alstom. In tutto sono stati costruiti 46 treni, di cui i primi 12 in Francia direttamente dalla Alstom e il resto dalla societ\u00e0 coreana ROTEM. Le linee sono state costruite con l'assistenza tecnica della SNCF.\nSono treni a composizione di 20 carrozze con due locomotive, prive di area passeggeri, e 18 carrozze viaggiatori. I KTX di prima generazione possono ospitare fino a 965 passeggeri, e viaggiare a 305\u00a0km/h.\nKTX Sancheon.\nPer le relazioni meno utilizzate e per una maggiore flessibilit\u00e0, uno studio del 2001, basandosi sul modello sperimentale HSR-350x ha creato un nuovo treno, chiamato KTX-II (e in seguito battezzato KTX Sancheon).\nNel 2006 la Hyundai Rotem (facente parte del gruppo coreano Hyundai) ha vinto un bando per la costruzione di 10 convogli KTX-II, l'ordine \u00e8 stato in seguito incrementato a 19, e i treni sono stati prodotti dal luglio 2006 al dicembre 2008.\nI treni sono in grado di viaggiare a 330\u00a0km/h e la velocit\u00e0 commerciale \u00e8 di 305\u00a0km/h. Questi treni sono costituiti da due elettromotrici fra le quali vi sono 8 carrozze per i passeggeri, 363 in totale, divisi in due classi pi\u00f9 confortevoli rispetto al KTX-I. Rispetto a quest'ultimo, dove la tecnologia coreana era presente per il 58%, nel nuovo modello \u00e8 salita all'87%. I treni sono entrati in servizio nel febbraio 2010.\nTuttavia dopo alcune settimane dal suo lancio iniziale, il treno ha iniziato a mostrare alcuni difetti di fabbricazione, comprese cessazioni nel funzionamento, culminate nel deragliamento dell'11 febbraio 2011, fortunatamente conclusosi senza gravi danni. I treni KTX Sancheon dovevano essere un sostituto dei modelli francesi precedenti, ma a causa di circa 30 malfunzionamenti dal marzo 2010, Korail chiese a Hyundai-Rotem di revisionare tutti i 19 treni in servizio.\nProgetti di espansione dei servizi KTE.\nRete.\nDopo il completamento della linea fra Taegu e Pusan, che ha ridotto di altri 20 minuti i tempi di percorrenza, si stanno completando gli attraversamenti urbani nelle citt\u00e0 di Taegu e Daejeon, che taglieranno di altri 8 minuti la durata del viaggio.\nI binari della Linea Honam da Seul attraverso Osong per Gwangju e Mokpo sono in fase progettuale e i lavori di costruzione sono cominciati nel 2009 per terminare nel 2014 con la prima fase, e nel 2017 per tutta la linea.\nUn servizio KTX che utilizza in parte le linee ordinarie \u00e8 stato programmato sulla Linea Jeolla per Suncheon in vista dell'Expo 2012 ospitata a Yeosu; si diramer\u00e0 dalla \"Linea Honam\" a Iksan. I lavori di adeguamento sono iniziati nel 2009 e dato che la linea Iksan-Yeosu permette la velocit\u00e0 massima di non pi\u00f9 di 120\u00a0km/h, sono in corso adeguamenti atti ad elevarla a 180\u00a0km/h. Una linea che corre tra Samnangjin-Jinju \u00e8 in fase di costruzione e si prevede di iniziarne l'operativit\u00e0 nel 2014.\nTreni.\nHEMU-400X.\nNel 2007 un team di ricercatori governativi, universit\u00e0 e compagnie private ha lanciato il progetto per la costruzione di un secondo modello sperimentale, chiamato HEMU-400X. Con un budget di 97 miliardi di won e un orizzonte di 6 anni, lo scopo era quello di creare un treno in grado di raggiungere i 400\u00a0km/h nei test, come base per creare un modello atto ai 350\u00a0km/h sulle linee KTX. A differenza dei precedenti modelli in uso, l'HEMU-400X avr\u00e0 trazione distribuita su tutte le 6 carrozze..\nKTX-III.\nIl KTX-III, la versione commerciale dell'HEMU-400X, dovrebbe entrare in servizio nel 2015. Il KTX-III doveva permettere di collegare Seul a Busan in 1 ora e 50 minuti con una velocit\u00e0 massima di 350\u00a0km/h. La velocit\u00e0 fu in seguito elevata a 370\u00a0km/h. Il treno ospiter\u00e0 378 passeggeri in 8 carrozze, ed \u00e8 in considerazione anche la produzione di carrozze a doppio piano. Nel mese di maggio 2012 \u00e8 stato presentato ufficialmente il prototipo, che fino al 2015 dovr\u00e0 compiere 100.000\u00a0km di test prima dell'entrata in servizio."}
{"id": "2131058", "revid": "211345", "url": "https://it.wikipedia.org/wiki?curid=2131058", "title": "Barbagiuan", "text": ""}
{"id": "2131059", "revid": "86599", "url": "https://it.wikipedia.org/wiki?curid=2131059", "title": "Cratere Julius Caesar", "text": ""}
{"id": "2131060", "revid": "585241", "url": "https://it.wikipedia.org/wiki?curid=2131060", "title": "Buon Natale/Neve di primavera", "text": "Buon Natale \u00e8 una romantica canzone pop-natalizia del 1981, interpretata dal cantautore Paolo Barabani, reduce dalla partecipazione al Festival di Sanremo con \"Hop hop somarello\". La canzone fa parte dell'album \"In riva al bar\". Autori del brano sono lo stesso Paolo Barabani, Pupo e Gian Piero Reverberi.\nLa canzone ottenne un buon successo che fece accrescere la popolarit\u00e0 del cantante, invitato spesso come ospite nella trasmissione televisiva \"Domenica in\", prima che di lui - almeno in Italia - si perdessero le tracce.\nIl brano.\nLa canzone cita alcuni stereotipi tipici della stagione natalizia, come un \u201cbianco Natale\u201d, l'albero addobbato, la stella cometa, i buoni propositi. Come accade, per\u00f2, per altri brani pop-natalizi (come, ad esempio, nelle hit internazionali \"Last Christmas\" degli Wham, \"Step Into Christmas\" di Elton John, \"All I Want for Christmas Is You\" di Mariah Carey o \"Christmas in My Heart\" di Sarah Connor), sullo sfondo delle festivit\u00e0, si cela, anche una storia d'amore. La canzone si presenta infatti quasi come una lettera (o \u2013 comunque \u2013 un appello) alla persona amata, a cui si chiede di tornare: solo cos\u00ec sar\u00e0 veramente Natale...\nAll'atmosfera un po' malinconica che - a tratti - pervade il brano, fa da contraltare - oltre che il clima di festa - una melodia piuttosto allegra. In ogni caso, nel complesso non si pu\u00f2 parlare di una canzone malinconica come, ad esempio, Notte di Natale di Claudio Baglioni (1970)."}
{"id": "2131064", "revid": "306856", "url": "https://it.wikipedia.org/wiki?curid=2131064", "title": "Alessandro Martini", "text": "Biografia.\nNel 1847 alcuni imprenditori italiani iniziarono a produrre vino, liquori e vermut per la Distilleria Nazionale di Spirito di Vino di Torino, con stabilimento a San Salvatore Monferrato (Alessandria). Grazie alla favorevole congiuntura, le prospettive economiche erano brillanti e l'organizzazione cominci\u00f2 presto a produrre profitti. Qualche anno dopo, Alessandro Martini si un\u00ec alla piccola squadra, diventando il direttore nel 1863 insieme a Luigi Rossi (che era l'inventore di un vermut) e Teofilo Sola. Durante questo periodo iniziale la Distilleria Nazionale di Spirito di Vino crebbe e alcune succursali vennero aperte a Genova, Cagliari e Narbona grazie alla protezione del re.\nNel 1863, che pu\u00f2 essere considerato uno degli anni pi\u00f9 importanti nella storia della societ\u00e0 (cos\u00ec importante da essere ancora riportato sulle bottiglie), Martini, Sola e Rossi cambiarono il nome della societ\u00e0 in \"Martini, Sola &amp; Cia\". Iniziarono ad esportare bottiglie di vermut in tutto il mondo. New York ricevette il primo carico nel 1867. Allo stesso tempo il marchio vinse numerosi premi, che sono ancora orgogliosamente riportati sulle bottiglie: Dublino (1865), Parigi (1867 e 1878), Vienna (1873) e Philadelphia (1876). Dopo soli trent'anni dalla sua creazione, il Martini era bevuto negli Stati Uniti, in Brasile, Argentina, Grecia, Portogallo, Belgio, Egitto e altri paesi ancora.\nNel 1879 Sola mor\u00ec, e suo figlio vendette tutta la sua quota della societ\u00e0. Conseguentemente si decise di cambiare il marchio in \"Martini &amp; Rossi\", il nome che compare ancora oggi nelle bottiglie vendute negli Stati Uniti. Tra il 1870 e il 1880 la societ\u00e0 si diversific\u00f2 in due direzioni lanciando il Vino Canelli Spumante (adesso conosciuto come Asti Martini). Uno dei loro successi fu di costruire sopra le tradizioni delle corti Europee del tardo diciannovesimo secolo affezionate al vermut. Nel 1868 la societ\u00e0 fu autorizzata dal re Vittorio Emanuele II di Savoia a mettere il simbolo della famiglia reale sui loro imballaggi. Il re Luigi di Portogallo (1872), la regina Christina d'Austria e Spagna (1897) e il parlamento britannico fecero lo stesso. I simboli di Melbourne, Anversa e Mendoza seguirono rapidamente; i loro marchi sono ancora visibili nelle etichette di oggi.\nQuando Alessandro Martini mor\u00ec nel 1905, i tre figli di Luigi Rossi ereditarono la societ\u00e0. Avevano gi\u00e0 lanciato il Martini Extra Dry (1900) e il Martini Bianco prima della sua morte, e avevano creato succursali in tutto il mondo. Nel 1922 la societ\u00e0 divenne ufficialmente nota come \"Martini\", tranne che negli Stati Uniti dove rimane il marchio \"Martini &amp; Rossi\" perch\u00e9 Martini \u00e8 gi\u00e0 il nome di un cocktail americano.\nArchivio.\nLa documentazione prodotta da Alessandro Martini nel corso della propria attivit\u00e0 imprenditoriale \u00e8 conservata a Torino presso l'archivio storico della Martini &amp; Rossi spa (estremi cronologici: 1847 - sec. XX seconda met\u00e0), ubicato, assieme al Museo Martini di storia dell'enologia, nel Visitor Center di Martini &amp; Rossi, e suddiviso in due sezioni denominate \"Michel Re Agnelli e Baudino\" (estremi cronologici: 1847-1863) e \"Martini &amp; Rossi\" (estremi cronologici: 1863-1950), che corrispondono ai cambi di ragione sociale dell'azienda, e in un'ulteriore sezione denominata \"Filiale Buenos Aires\" (estremi cronologici: 1880-1910), con documentazione proveniente da questa localit\u00e0."}
{"id": "2131065", "revid": "93556", "url": "https://it.wikipedia.org/wiki?curid=2131065", "title": "Orlando Magic 1996-1997", "text": "La stagione NBA 1996-1997 fu l'8\u00aa stagione della storia degli Orlando Magic che si concluse con un record di 45 vittorie e 37 sconfitte nella regular season, il 3\u00ba posto nell'Atlantic Division e il 7\u00ba posto della Eastern Conference.\nFu la prima stagione senza Shaquille O'Neal passato ai Los Angeles Lakers. La stagione vide il cambio in panchina: Brian Hill (record 24-25 al momento della sostituzione) fu sostituito da Richie Adubato che chiuse con un record di 21 vittorie e 12 sconfitte.\nNei playoff del 1997 perse al primo turno contro i \"cugini\" dei Miami Heat per 3 partite a 2.\nPlay-off.\nPrimo turno.\nGara 1\nGara 2\nGara 3\nGara 4\nGara 5\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2131067", "revid": "39884", "url": "https://it.wikipedia.org/wiki?curid=2131067", "title": "Chinvali", "text": ""}
{"id": "2131075", "revid": "1305772", "url": "https://it.wikipedia.org/wiki?curid=2131075", "title": "Peglite", "text": "La Peglite \u00e8 una roccia metamorfica di tipo gabbrico rilevata e catalogata a Pegli (Genova), per la prima volta negli anni trenta dal Conte Gaetano Rovereto.\nLa peglite appartiene al gruppo delle \"Rocce verdi di Voltri\" .\nLa peglite \u00e8 catalogata col numero identificativo 66, presso il geosito 133."}
{"id": "2131081", "revid": "287204", "url": "https://it.wikipedia.org/wiki?curid=2131081", "title": "Burkhardt Tschudi", "text": "Biografia.\nBurkhardt Tschudi, alias Burkat Shudi, apparteneva alla antica famiglia degli Tschudi originaria del cantone di Glarona in Svizzera, dove il padre faceva il falegname.\nEntr\u00f2 giovanissimo nella bottega della famiglia \"Ruckers\" a Anversa nelle Fiandre, che era annoverata tra i maggiori costruttori di clavicembali del XVII secolo.\nNel 1718 all'et\u00e0 di 16 anni emigr\u00f2 in Inghilterra dove a Soho, allora quartiere povero di Londra, and\u00f2 a bottega presso Hermann Tabel, costruttore di clavicembali.\nNel 1728 si mise in proprio e i suoi strumenti furono subito molto apprezzati sia da compositori famosi come Wolfgang Amadeus Mozart, Franz Joseph Haydn e Georg Friedrich H\u00e4ndel, che divenne amico di famiglia, sia dalla corte inglese, dall'imperatrice Maria Teresa d'Austria e dal re Federico II di Prussia. A sottolineare il prestigio raggiunto, nel 1742 si fece ritrarre, nel suo salotto seduto al clavicembalo attorniato dalla famiglia, dal pittore tedesco Carl Marcus Tuscher (1705-1751). \nTra i suoi collaboratori ebbe Johann Christian Zumpa (1735-1800), che era stato a bottega presso Gottfried Silbermann.\nZumpa era emigrato a Londra durante la cosiddetta \u201cguerra dei 7 anni\u201d e contribu\u00ec a perfezionare la meccanica dello strumento fabbricato e divulgato da Burkhardt Tschudi.\nNel 1769 questi dette in sposa sua figlia Barbara a John Broadwood (1732-1812), uno \"stipettaio\" che nel 1761 all'et\u00e0 di 29 anni si era trasferito a Londra dalla natia Scozia.\nNel 1770 si mette in societ\u00e0 con il genero che alla sua morte continuer\u00e0 l'attivit\u00e0 . \nL'azienda ereditata dal nipote di Burkhardt Tschudi, Henry Fowler Broadwood (1811\u20131893), che perfezioner\u00e0 ulteriormente , \u00e8 l'odierna azienda \"John Broadwood &amp; Sons\", che dopo aver dominato il mercato del settore per tutto il XIX secolo \u00e8 tuttora in attivit\u00e0"}
{"id": "2131082", "revid": "155613", "url": "https://it.wikipedia.org/wiki?curid=2131082", "title": "Acquedotto Lorenese", "text": "L'acquedotto Lorenese \u00e8 uno storico acquedotto che attraversa parte del territorio comunale di Castiglione della Pescaia, in Toscana.\nStoria.\nL'opera di ingegneria idraulica fu fortemente voluta e realizzata dai granduchi di Lorena che, nella seconda met\u00e0 del Settecento, mentre venivano portati avanti i lavori di bonifica dell'antico Lago Prile, cercarono di risolvere un ultrasecolare problema di approvvigionamento idrico che interessava l'abitato di Castiglione della Pescaia. La scarsit\u00e0 di acqua si accentu\u00f2 notevolmente proprio in quel periodo, quando furono realizzate le Saline Lorenesi non lontano dalla linea di costa ove sorge il Forte delle Marze.\nI lavori ebbero inizio nel 1768 sotto la direzione di Leonardo Ximenes e durarono per alcuni anni; tuttavia, pochi anni dopo l'ultimazione dei lavori, l'opera risultava gi\u00e0 danneggiata in alcuni punti, a causa di alcuni tentativi di deviare le acque verso i campi nei quali veniva praticata l'agricoltura. I danni causati furono riparati con il ripristino dell'intero acquedotto nel 1788, grazie ad una serie di interventi che permisero il recupero dell'intera infrastruttura di ingegneria idraulica, consentendo l'approvvigionamento idrico fino al centro di Castiglione della Pescaia.\nNel 1816 fu effettuata la sostituzione della tubatura, che consent\u00ec il funzionamento dell'acquedotto per tutto l'Ottocento. In seguito, l'opera fu gradualmente dismessa, a seguito della costruzione del pi\u00f9 moderno acquedotto.\nDescrizione.\nL'acquedotto si presenta come un'opera di ingegneria idraulica, della quale si conservano alcuni tratti nell'area collinare compresa tra l'eremo di Malavalle e l'abitato di Castiglione della Pescaia, lungo il cosiddetto fosso dei Condotti, che scende da nord verso sud tra la Fonte del Fico e il centro abitato.\nOriginariamente lungo circa 7 chilometri e largo poco pi\u00f9 di mezzo metro, l'acquedotto si conserva in modo discreto in vari tratti, con strutture murate che racchiudevano in passato l'originaria tubatura in terracotta, che venne poi sostituita nel 1816. L'opera di ingegneria idraulica si sviluppava a decorso rettilineo, con una serie di arcate contigue poggianti su pilastri; in vari punti l'opera risulta parzialmente occultata dalla vegetazione che caratterizza le pendici collinari."}
{"id": "2131086", "revid": "104485", "url": "https://it.wikipedia.org/wiki?curid=2131086", "title": "Fondazione (edilizia)", "text": "Le fondazioni, in edilizia e architettura, sono quelle parti della struttura dell'edificio che hanno il compito di:\nLe fondazioni hanno quindi la funzione di ricevere i carichi provenienti dalla sovrastruttura (sia essa una costruzione, un'apparecchiatura o altro) e trasmetterli al suolo. Per tale fine le fondazioni devono essere necessariamente massicce. Per le fondazioni ordinarie, pertanto, non si usano calcestruzzi ad alta resistenza (fatta eccezione per le zone ritenute sismicamente attive, nelle quali devono essere utilizzati calcestruzzi ad alta resistenza) proprio in ragione delle masse sovrabbondanti che devono essere impiegate per raggiungere la rigidezza richiesta.\nNell'ambito dell'ingegneria civile, lo studio delle fondazioni strutturali implica una approfondita conoscenza della geotecnica, della scienza delle costruzioni e della tecnica delle costruzioni. Il tipo di fondazione di volta in volta impiegata dipende dalla sollecitazione che agisce su di essa e dal tipo di terreno a cui \u00e8 connessa; la fondazione deve essere posata su un terreno di portanza adeguata ai carichi della struttura.\nIn generale, per ognuna delle scelte progettuali effettuate per le fondazioni, occorrer\u00e0 adottare un differente approccio nell'impostazione del calcolo. La scelta delle fondazioni influenza la concezione dell'intero organismo strutturale.\nSi possono suddividere le fondazioni in due tipologie:\nAd esse \u00e8 necessario aggiungere le opere di sostegno: muro controterra, diaframma, tirante.\nFondazioni dirette.\nLe fondazioni dirette sono quelle pi\u00f9 comuni, utilizzate nel caso di edifici costruiti su terreni senza particolari problemi di resistenza.\nIl tipo di fondazione diretta viene realizzata in base alla struttura dell'edificio.\nDue tipi di fondamenta dirette sono quelle a punti cio\u00e8 individualmente fissate al terreno o quelle a platea che a differenza delle prime sono collegate tra loro attraverso assi. \nFondazione continua.\nSe l'edificio \u00e8 costituito da una struttura continua, cio\u00e8 da murature portanti, allora anche la fondazione sar\u00e0 continua, presentandosi come un allargamento della sezione trasversale del muro. Negli edifici storici la fondazione continua era costituita da un muro vero e proprio, in mattoni o in pietra, di sezione maggiore di quello portante. Nell'ambito dell'edilizia moderna, nella fondazione continua si prevede un cordolo in cemento armato prima dell'allargamento della sezione. La sezione allargata \u00e8 solitamente costituita da un getto di calcestruzzo, di solito (ma non sempre) armato. Nella parte inferiore della fondazione, a contatto con il terreno, viene posto uno strato di magrone contenente 100/150\u00a0kg cemento/m\u00b3 di cls, che \u00e8 d'aiuto nella fase di cantiere per la posa in opera del calcestruzzo armato perch\u00e9 questo permette di livellare il terreno di getto e inoltre serve a distribuire ulteriormente i carichi del terreno e ad isolare le strutture dall'umidit\u00e0 di contatto qualora l'impasto venga eseguito con basso rapporto acqua/cemento e debitamente protetto con primer bituminoso e/o bitume.\nLe fondazioni continue sono le pi\u00f9 usate.\nA trave rovescia.\nUn altro sistema, utilizzato in presenza di strutture in elevazione a telaio, \u00e8 quello delle travi rovesce. In questo caso le sollecitazioni sono maggiori nei punti in corrispondenza dei pilastri. La soluzione consiste nel ribaltare lo schema statico della travatura in elevazione, collegando fra loro i pilastri della struttura con delle travi di fondazione dette rovesce. La fondazione che si ottiene \u00e8 particolarmente efficace per contrastare i cedimenti differenziati e nella progettazione antisismica.\nA platea.\nUn altro sistema, utilizzato con strutture particolari o in presenza di terreni deboli, \u00e8 la fondazione a platea. Pu\u00f2 essere considerato uno sviluppo della fondazione a travi rovesce, con in pi\u00f9 la presenza di un solettone inferiore a cui spesso si aggiungono nervature ortogonali secondarie rispetto a quelle delle travi rovesce, per garantire un ulteriore irrigidimento della struttura.\nA plinti.\nUn altro tipo di fondazione adottate per strutture a telaio con carichi elevati \u00e8 quella a plinti. Viene cio\u00e8 ingrossata la base del pilastro con un plinto di solito con la forma piramidale. Per assicurare un maggiore legame fra i diversi plinti vengono spesso collegati con cordoli in calcestruzzo armato; con l'ingresso della nuova normativa, per progetti in zona sismica, l'utilizzo dei cordoli \u00e8 obbligatorio.\nFondazioni indirette (o fondazioni profonde).\nLe fondazioni indirette vengono praticate quando gli strati superficiali del terreno non hanno una portanza sufficiente per sopportare il carico della struttura o nel caso in cui i cedimenti previsti con le fondazioni dirette siano eccessivi. Il tipo pi\u00f9 comune, nell'edilizia storica, \u00e8 il palo di legno di particolari essenze dure e resinose, tipo quercia, rovere, ecc. eventualmente con la punta rinforzata in metallo, detta puntazza, conficcato nel terreno attraverso battitura con speciali macchine dette battipalo, finch\u00e9 non raggiunge strati di terreno solido oppure pensato per resistere mediante l'attrito laterale che si crea con il terreno. \nQuesta tecnologia, applicata ad esempio a Venezia, ha sub\u00ecto un'evoluzione e oggi esistono molte variet\u00e0 di pali (di calcestruzzo o con parti metalliche) e diverse tecniche di infissione: gettati in opera, prefabbricati, con o senza asportazione del terreno, e anche con l'utilizzo di fanghi bentonitici o altri materiali speciali (polimerici) da utilizzare in condizioni particolari, come in presenza di acqua o di terreno particolarmente coerente.\nLa capacit\u00e0 portante delle fondazioni profonde \u00e8 data da due contributi distinti:\nLa prima dipende dalla sezione del palo e dallo strato in cui la punta arriva (e per tale motivo si cerca di far arrivare la punta dei pali fino a strati il pi\u00f9 resistente possibile); la seconda invece \u00e8 dovuta a fenomeni attritivi tra la superficie laterale del palo e il terreno circostante: dipende pertanto dal tipo di palo e dal tipo di terreno. Molto spesso \u00e8 proprio il termine attritivo quello predominante nella capacit\u00e0 portante dei pali, anche perch\u00e9 l'area della punta dei pali \u00e8 sempre modesta: esiste una particolare categoria, i \"pali sospesi\" nei quali la punta non raggiunge strati resistenti e l'intera capacit\u00e0 portante \u00e8 data dall'attrito laterale.\nOpere di fondazione.\nNella realizzazione di fondazioni di edifici ordinari si segue quest'ordine di lavori:"}
{"id": "2131090", "revid": "1568601", "url": "https://it.wikipedia.org/wiki?curid=2131090", "title": "Grotta Breuil", "text": "La grotta Breuil \u00e8 una grotta che si trova all'estremit\u00e0 occidentale del promontorio del Circeo, nel comune di San Felice Circeo, in provincia di Latina.\nCaratteristiche.\nGrotta Breuil, che prende il nome dal prof. Henri Breuil, uno degli scienziati che per primi l'ha studiata, giace in un'insenatura a sud ovest della parete scoscesa del monte Circeo denominata \"precipizio\". La grotta si estende da ovest verso est per 35 metri e presenta, nella sua parte centrale, una larghezza di 12 metri.\nGli scavi archeologici.\nLa cavit\u00e0 venne investigata per la prima volta nel 1936 da Alberto Carlo Blanc, L. Cardini, H. Obermayer e Henri Breuil. Durante gli anni quaranta vennero effettuate alcune ricognizioni esplorative cui per\u00f2 non segu\u00ec alcuno scavo. Gli scavi veri e propri sono iniziati nel 1986.\nLa sequenza stratigrafica rinvenuta pu\u00f2 essere cos\u00ec riassunta:\nPrimi studi sui materiali rinvenuti hanno permesso di affermare con certezza che grotta Breuil fu abitata dall'Uomo di Neandertal, e la testimonianza di ci\u00f2 \u00e8 costituita non solo dalle migliaia di manufatti in selce di piccole dimensioni (industria litica pontiniana) ma anche e soprattutto dai reperti fossili umani, rinvenuti in diverse posizioni stratigrafiche: una porzione postero-inferiore di parietale e due denti molari, uno di adulto e l'altro di bambino (circa 13 anni), tutti di chiara morfologia neanderthaliana.\nL'accumulo dei resti faunistici \u00e8 attribuibile all'opera dell'Uomo: dopo la caccia (soprattutto stambecchi e cervi) le prede venivano portate intere all'interno della grotta e l\u00ec venivano spellate e consumate: sono stati difatti rilevati sui resti segni di trattamento della carcassa.\nI resti dell'avifauna (sono state riconosciute 39 specie diverse) indicano inoltre un clima temperato-fresco (interstadiale W\u00fcrm II-III), pi\u00f9 o meno come quello attualmente presente nell'Europa centrale.\nAltrettanto interessanti si sono rivelati gli studi operati sui manufatti litici rinvenuti che, grazie all'ausilio di moderne tecniche scientifiche, hanno permesso di risalire all'azione da essi svolta: ad esempio, nei reperti dello strato 6, si sono osservate tracce di usura relative all'attivit\u00e0 di macellazione, alla raschiatura delle pelli e alla lavorazione del legno mentre su altri utensili si \u00e8 rivelata un'attivit\u00e0 riconducibile alla desquamazione del pesce.\nRecentemente, alcuni campioni provenienti dagli strati superiori (4-7), sottoposti ad analisi eseguite con il metodo della \u201cRisonanza elettronica di spin\u201d (ESR), ha fornito un'et\u00e0 che va dai 27\u00a0000 ai 35\u00a0000 anni: si tratta di un Musteriano particolarmente \"tardo\" che testimonia evidentemente come, 35-33.000 anni fa, quando nell'Italia del Nord Homo sapiens era presente gi\u00e0 da svariato tempo, al Circeo erano ancora presenti degli uomini di Neanderthal, che di l\u00ec a poco si sarebbero estinti.\nLa grotta \u00e8 ancora oggi oggetto di studi."}
{"id": "2131094", "revid": "465169", "url": "https://it.wikipedia.org/wiki?curid=2131094", "title": "Visto", "text": ""}
{"id": "2131095", "revid": "2060217", "url": "https://it.wikipedia.org/wiki?curid=2131095", "title": "Il bene e il male", "text": "Il bene e il male \u00e8 una serie televisiva italiana del 2009, trasmessa su Rai 1.\nDescrizione.\n\"Il bene e il male\" \u00e8 una serie televisiva trasmessa da Rai 1, prodotta dalla Albatross Entertainment e da Rai Fiction. La regia \u00e8 curata da Giorgio Serafini (e l'unit\u00e0 parallela da Dario Acocella), il soggetto \u00e8 di Simone De Rita e Marta Storti, la sceneggiatura di Simone De Rita, Marta Storti, Vinicio Canton e Duccio Camerini. La scenografia \u00e8 di Luca Gobbi e la fotografia di Massimo Zeri.\nI primi quattro episodi sono introdotti da un monologo in cui uno dei quattro protagonisti (Claudio, Mariella, Grazia e Pietro) si racconta parlando direttamente con il pubblico.\nGli episodi iniziano solitamente con una scena d'azione, dopo la quale un'analessi racconta quanto avvenuto nelle ore o nei giorni precedenti.\nTrama.\nLa serie, ambientata a Torino, racconta le vicende di poliziotti e malviventi, dei loro familiari, dei loro amici. I protagonisti sono il Commissario Capo Claudio Anastasi, un quarantenne che ha dedicato la sua vita al lavoro, al quale crede ciecamente, e che ha sacrificato a esso anche il proprio fallimentare matrimonio con Margherita. Non sempre la sua condotta per il raggiungimento del bene \u00e8 inquadrabile nel protocollo, e quando questo non avviene deve vedersela con Mariella Fioretti, la giovane e piacente PM alla quale Anastasi deve rendere conto. Inflessibile, ligia alle regole e al protocollo, nella vita privata \u00e8 per\u00f2 fragile, con la costante paura di venire abbandonata da Leonardo, un collega corrotto col quale ha una torbida relazione. Grazia Micheli \u00e8 invece una giovane poliziotta molto determinata e combattiva, che ama molto la parte operativa del proprio lavoro. Anche la sua vita sentimentale la mette di fronte a delle scelte morali discutibili. Il quarto protagonista della serie \u00e8 Pietro Marconi, che a differenza dei primi tre \u00e8 un criminale, ladro a capo di una banda. Con un suo codice morale, Pietro a suo modo crede di stare dalla parte del bene.\nIn ogni episodio i quattro protagonisti affrontano un caso \"di puntata\", nel quale un crimine prende una piega differente da quella che sembra avere all'inizio; nel frattempo si avvicinano di un tassello alla verit\u00e0 su un intricato mistero legato alla morte di Fabiana Cortesi, amica e collega di Anastasi, in odore di corruzione.\nElemento caratterizzante della serie \u00e8 il continuo scontro dialettico tra Bene e Male, morale ed etica, scelte fatte o non fatte e loro conseguenze.\nIl finale.\nGi\u00e0 dalla met\u00e0 della serie viene reso noto al pubblico che dietro la morte della Cortesi c'\u00e8 il giudice Somaschi, il vero corrotto, collegato ad una banda olandese di narcotrafficanti. Anastasi \u00e8 un suo grande amico e non sospetta minimamente di lui: solo nell'ultima puntata scopre la verit\u00e0, ma quando riesce ad incastrare Somaschi, questi viene ucciso dal suo stesso sicario.\nL'episodio si chiude con il leader dei trafficanti che, dopo aver eliminato il sicario si propone di uccidere il commissario Anastasi."}
{"id": "2131099", "revid": "767487", "url": "https://it.wikipedia.org/wiki?curid=2131099", "title": "Stocafi", "text": "Lo Stocafi \u00e8 un piatto tipico del Principato di Monaco preparato con stoccafisso bagnato, salsa di pomodoro aromatizzata con aglio ed erbe, ed olive nere ()."}
{"id": "2131101", "revid": "1573940", "url": "https://it.wikipedia.org/wiki?curid=2131101", "title": "Tehillat HaShem", "text": "Tehillat HaShem (\"lode a Dio\" in ebraico:(\u05ea\u05d4\u05dc\u05ea \u05d4' (\u05e1\u05e4\u05e8) \u00e8 un libro di preghiere (noto come siddur in ebraico) usato nelle funzioni ebraiche nelle sinagoghe e privatamente tra gli ebrei chassidici, pi\u00f9 precisamente dai membri della comunit\u00e0 Chabad-Lubavitch. Si basa sul \"siddur\" chiamato \"Torah Ohr\" curato da Shneur Zalman di Liadi (1745-1812), fondatore del movimento Chabad, e segue gli insegnamenti di Rabbi Isaac Luria. Viene pubblicato sin dagli anni quaranta dalla casa editrice Kehot, che appartiene al movimento stesso."}
{"id": "2131102", "revid": "599013", "url": "https://it.wikipedia.org/wiki?curid=2131102", "title": "Brian Hill", "text": ""}
{"id": "2131108", "revid": "767487", "url": "https://it.wikipedia.org/wiki?curid=2131108", "title": "Gladstone (Missouri)", "text": "Gladstone \u00e8 una citt\u00e0 degli Stati Uniti d'America, nella Contea di Clay dello Stato del Missouri.\n\u00c8 un sobborgo della cintura urbana di Kansas City. Al censimento del 2000 possedeva una popolazione di 26.365 abitanti."}
{"id": "2131109", "revid": "1516566", "url": "https://it.wikipedia.org/wiki?curid=2131109", "title": "Della Porta", "text": ""}
{"id": "2131112", "revid": "190171", "url": "https://it.wikipedia.org/wiki?curid=2131112", "title": "Sistema vassallatico-beneficiario", "text": ""}
{"id": "2131115", "revid": "339392", "url": "https://it.wikipedia.org/wiki?curid=2131115", "title": "Vassaticum", "text": ""}
{"id": "2131121", "revid": "793215", "url": "https://it.wikipedia.org/wiki?curid=2131121", "title": "Formica di Langton", "text": "La formica di Langton \u00e8 un automa a stati finiti bidimensionale con un insieme di regole molto semplice ma in grado di creare figure molto complicate. \u00c8 stato inventato nel 1986 da Chris Langton.\nRegole.\nLe celle di una griglia sono colorate ognuna di bianco o nero. La \"formica\" sta su uno di essi.\nLa formica pu\u00f2 spostarsi in ognuna delle 4 direzioni cardinali, seguendo le seguenti regole:\nQueste due semplici regole portano ad un comportamento sorprendentemente complesso: se avviate su una griglia completamente bianca, dopo un periodo di apparente caos la formica comincia a costruire un motivo ricorrente di 104 passi che si ripete all'infinito. Altre configurazioni iniziali sembrano convergere a simili schemi ripetitivi, suggerendo che questa cosiddetta \"autostrada\" sia un attrattore della formica di Langton; tuttavia, nessuno \u00e8 riuscito a dimostrare che ci\u00f2 valga per ogni configurazione iniziale.\n\u00c8 stato invece dimostrato che la formica di Langton \u00e8 Turing-equivalente.\nQuesto automa pu\u00f2 anche essere visto come un automa cellulare, in cui ai colori bianco e nero che riempiono la griglia vengono aggiunti altri 8 colori per la cella dove si trova la formica; essi codificano il colore di quella cella e la direzione della formica (e sono gli unici che danno origine a comportamenti dinamici).\nPossibili versioni estese.\nUn'estensione semplice del concetto di formica di Langton \u00e8 quella in cui vengono utilizzati pi\u00f9 di due colori, che la formica cambia in modo ciclico. Per indicare schematicamente estensioni di questo tipo, \u00e8 sufficiente specificare, per ognuno dei colori, una lettera che indichi quale direzione la formica prenda in corrispondenza: D o S. Secondo questo schema, la formica di Langton \"classica\" segue la regola SD.\nAlcune di queste formiche di Langton \"estese\" producono configurazioni che si ripetono sempre simmetricamente. Uno dei pi\u00f9 semplici esempi \u00e8 dato dalla formica DSSD. Una condizione sufficiente perch\u00e9 ci\u00f2 accada \u00e8 che la regola della formica, sia composta da coppie consecutive di lettere uguali (eventualmente dopo avere spostato l'ultima lettera all'inizio).\nUniversalit\u00e0 della formica di Langton.\nNel 2000, Gajardo ed altri sono riusciti a descrivere una configurazione che calcola il valore di un qualsiasi circuito booleano sfruttando la traiettoria di una singola formica di Langton. Ci\u00f2 implica che \u00e8 possibile simulare una macchina di Turing utilizzando la traiettoria della formica come computazione, ovvero che la formica di Langton, vista come meccanismo di calcolo formale, \u00e8 turing-equivalente.\nNote.\n2.nell'aggiornamento 20w 14infinito di Minecraft viene inserito un blocco chiamato la formica di Langton che la simula perfettamente."}
{"id": "2131125", "revid": "36426", "url": "https://it.wikipedia.org/wiki?curid=2131125", "title": "Esame del fondo oculare", "text": "L'esame del fondo oculare (o del \"fundus oculi\") od oftalmoscopia, \u00e8 un esame oculistico diagnostico del \"fundus oculi\" utilizzato per studiare le strutture interne al bulbo oculare: corpo vitreo, retina (e specialmente la sua zona centrale, detta macula) e nervo ottico. L'esecuzione dell'esame richiede quasi sempre la dilatazione della pupilla. L'esame del \"fundus oculi\" \u00e8 quindi un atto diagnostico medico che viene eseguito dal medico specialista in oculistica. Spesso viene effettuato nel corso di una consulenza per aiutare medici specialisti non oculisti (ad esempio internisti, neurologi, pediatri e altre figure professionali) a raggiungere una corretta diagnosi di patologie sistemiche.\nAnatomia.\nIl fondo dell'occhio \u00e8 la superficie interna dell'occhio, posta di fronte al cristallino, e comprende la retina, il disco ottico, la macula, la fovea, e il polo posteriore. Il colore del fondo varia da specie a specie. Nei primati il colore della retina varia da blu a verde, giallo, e arancione. Solo nell'essere umano (purch\u00e9 si tratti almeno di un soggetto biondo e leggermente pigmentato) il fundus \u00e8 di colore rosso.\nFinalit\u00e0.\nCon l'esame del fondo oculare si pu\u00f2 valutare lo stato delle strutture interne del bulbo oculare e in particolare la retina e la testa del nervo ottico.\n\u00c8 perci\u00f2 possibile diagnosticare l'occlusione delle arterie della retina, il distacco della retina e altre malattie che comportano conseguenze sull'apparato circolatorio e in particolare sul microcircolo, come il diabete mellito (alterazione del meccanismo con cui l'organismo regola il livello di zucchero nel sangue).\nIl fondo dell'occhio \u00e8 infatti l'unica parte del corpo umano dove \u00e8 possibile osservare direttamente la microcircolazione. Il diametro dei vasi sanguigni intorno al disco ottico \u00e8 di circa 150 pm, e con un oftalmoscopio \u00e8 possibile osservare i vasi sanguigni con diametro fino a circa 10\u00a0um.\nProcedura.\nPer avere una visione pi\u00f9 ampia l'esame si effettua dopo aver dilatato la pupilla grazie alla instillazione di speciali colliri (detti midriatici) contenenti sostanze come la fenilefrina oppure l'ibopamina.\nIn Italia sono in commercio soluzioni di collirio con concentrazione di fenilefrina variabile dal 10% al 36%. Con tali soluzioni la midriasi ha inizio nel giro di 10-15 minuti e si ottiene un massimo in un arco di tempo compreso fra i 45 e i 60 minuti. L'effetto \u00e8 correlato alla concentrazione usata e al numero di gocce instillate dall'oculista. L'effetto midriatico in linea di massima scompare completamente nel giro di 4-6 ore.\nPer quanto attiene il collirio a base di ibopamina al 2% (che veniva utilizzato anche in caso di ipotonia oculare), corre l'obbligo di segnalare che l'azienda farmaceutica ha cessato di produrlo dal 2009. \nIl paziente durante l'esecuzione dell'esame \u00e8 posto in ambiente scarsamente illuminato, seduto o disteso.\nLa valutazione del fondo dell'occhio \u00e8 possibile anche senza fare ricorso a colliri midriatici. Tuttavia esistono evidenze scientifiche che confermano che la dilatazione della pupilla fornisce un metodo clinico certamente pi\u00f9 efficace per la valutazione dello stato di salute intraoculare.\nStrumentazione.\nPer l'esecuzione dell'esame \u00e8 necessario utilizzare un oftalmoscopio oppure un biomicroscopio (lampada a fessura, con delle apposite lenti). Con l'oftalmoscopio diretto la luce viene proiettata direttamente nell'occhio del soggetto esaminato. Nell'oftalmoscopia indiretta l'esaminatore si viene invece a trovare tra la sorgente luminosa e l'esaminato. In questo modo si ottiene il tipico riflesso rosso della retina, che viene messo a fuoco grazie all'utilizzo di speciali lenti d'ingrandimento. La lampada a fessura o biomicroscopio permette l'esame del segmento posteriore dell'occhio (corpo vitreo e fondo oculare) ricorrendo a delle lenti addizionali che permettono di visualizzare la retina e il corpo vitreo.\n\u00c8 possibile utilizzare diversi tipi di luce per la valutazione del fondo oculare: rosso a bassa intensit\u00e0, blu, verde. Secondo alcuni Autori l'oftalmoscopia effettuata utilizzando una luce verde, probabilmente in virt\u00f9 della sua lunghezza d'onda corta, migliorerebbe la valutazione di alcune strutture del fundus e del vitreo e renderebbe l'esame delle condizioni patologiche pi\u00f9 facile (in particolare la patologia premaculare e le anomalie vascolari, ma anche altre). L'utilizzo di questo tipo di luce sembrerebbe anche pi\u00f9 confortevole per il paziente.\nL'utilizzo di una fotocamera associata all'oftalmoscopio permette di archiviare tutta una serie di immagini a colori che riproducono il fundus e le sue strutture, in particolare le strutture vascolari. Tuttavia l'esame pi\u00f9 accurato non viene eseguito mediante retinografia digitale bens\u00ec con le metodiche sopracitate, in virt\u00f9 dell'analisi tridimensionale della retina e del nervo ottico.\nOftalmoscopia con laser a scansione.\nL'oftalmoscopio a scansione laser \u00e8 uno strumento utilizzato per la valutazione del fondo della retina. \u00c8 stato progettato per catturare le immagini degli strati retinici simultaneamente a immagini confocali del fondo. La scansione del fondo viene effettuata con un raggio laser ristretto mantenendo una bassa intensit\u00e0 del fascio illuminante (il che rende pi\u00f9 accettabile l'esame per il paziente). Inoltre lo studio confocale del fondo permette la riproduzione di immagini 3D.\nL'oftalmoscopia laser a scansione (SLO) ha l'indubbio vantaggio di richiedere bassi livelli di esposizione alla luce, e di fornire un buon contrasto e una immagine digitale diretta del fondo, ma rispetto alla tecnica della fotocamera associata all'oftalmoscopio ha lo svantaggio di fornire una riproduzione monocromatica (scala di grigio) delle immagini del fondo stesso.\nNegli ultimi anni si \u00e8 diffusa una nuova tecnica che permette una rappresentazione fedele e a colori del fondo oculare, grazie alla combinazione di immagini scattate con una luce laser blu, verde e rossa. Le immagini ottenute, ricostruite digitalmente grazie a un computer dotato di apposito software, sono di qualit\u00e0 tale da fornire una registrazione accurata dei deficit e delle patologie del fondo del paziente."}
{"id": "2131129", "revid": "1573940", "url": "https://it.wikipedia.org/wiki?curid=2131129", "title": "Teatro Principessa Grace", "text": "Il Teatro Principessa Grace (in francese Th\u00e9\u00e2tre Princesse Grace) \u00e8 il teatro principale del Principato di Monaco.\nStoria.\nLa costruzione del teatro incominci\u00f2 sotto gli auspici della Soci\u00e9t\u00e9 des Bains de Mer nel 1930 per edificare un teatro e un cinema nel Principato di Monaco. I lavori furono affidati all'architetto Bosio. Il 4 febbraio 1931 fu inaugurato il cinema alla presenza del principe Luigi II e consorte. Nel 1932 fu inaugurato e nel 1983 il teatro fu intitolato alla memoria della principessa Grace Kelly."}
{"id": "2131140", "revid": "124370542", "url": "https://it.wikipedia.org/wiki?curid=2131140", "title": "Arte militare azteca", "text": "L'arte militare azteca comprende gli aspetti associati alle convenzioni militari, alle forze, agli armamenti ed all'espansione strategica condotta dalla tarda civilt\u00e0 azteca mesoamericana, ed in particolare la storia militare della Triplice alleanza azteca stretta tra le Citt\u00e0-Stato di Tenochtitl\u00e1n, Texcoco, Tlacopan ed altri centri del Messico.\nLe forze armate azteche erano tipicamente composte di grandi quantit\u00e0 di cittadini comuni (\"yaoquizqueh\") che vantavano solo un addestramento militare di base, ed un relativamente piccolo gruppo di guerrieri professionisti appartenenti alla nobilt\u00e0 (\"pipiltin\"), organizzati in societ\u00e0 guerriere e graduati secondo i loro compiti. Lo stato azteco gravitava attorno all'espansione politica ed al controllo delle altre citt\u00e0-stato, compresa l'esazione dei tributi. L'arte della guerra era la principale forza della politica azteca. La societ\u00e0 azteca si basava sulla guerra: ogni maschio azteco riceveva un addestramento militare fin dalla giovane et\u00e0, e l'unico modo che avevano i cittadini comuni (\"macehualtin\") per salire la scala sociale era quello di intraprendere una carriera militare, soprattutto grazie al fatto di catturare prigionieri (\"maltin\" ). Il sacrificio dei prigionieri di guerra rappresentava una parte fondamentale di molti riti religiosi aztechi. L'arte militare era dunque la forza che sosteneva economia e religione.\nArte militare nella societ\u00e0 azteca.\nL'aggressiva guerra azteca aveva due obbiettivi principali. Il primo era politico: la sottomissione delle citt\u00e0-stato nemiche al fine di pretendere tributi ed espandere l'egemonia politica azteca. Il secondo era religioso e socio-economico: la cattura dei prigionieri che sarebbero stati sacrificati durante le cerimonie religiose. Questo duplice obbiettivo influenzava la tattica di guerra. Molte guerre erano di puro stampo politico, e venivano condotte dal \"Tlatoani\" al fine di garantire alla nobilt\u00e0 la crescita economica, ed ai cittadini la possibilit\u00e0 di salire la scala sociale attraverso la carriera militare. La prima azione di un regnante era sempre quella di pianificare una campagna militare che sarebbe servita per dimostrare le proprie capacit\u00e0 belliche, per far capire ai popoli sottomessi che avrebbe mantenuto il pugno di ferro con i ribelli, e per recuperare sufficienti prigionieri di guerra per la cerimonia di incoronazione. Una fallimentare campagna di incoronazione era vista come un brutto presagio per il regno di un Tlatoani, e poteva portare a rivolte nelle citt\u00e0-stato sottomesse dai precedenti re. Fu questo ad esempio il caso di T\u00edzoc, avvelenato dai nobili aztechi dopo il fallimento di numerose campagne.\nFortificazioni.\nSolitamente gli Aztechi non mantenevano uno stretto controllo territoriale del loro impero, ciononostante esistono esempi di fortificazioni costruite da loro. I maggiori esempi sono rappresentati dalle roccaforti di Oztuma (\"Oztoman\") dove gli Aztechi stanziarono una guarnigione a controllare i Chontal ribelli, di Quauhquechollan (l'odierna Huauquechula) nei pressi di Atlixco dove una guarnigione garantiva una presenza militare pari a quella dei tradizionali nemici Tlaxcalteca, Chololteca e Huexotzinca, e di Malinalco nei pressi di Toluca, dove Ahuitzotl eresse fortificazioni per controllare Matlatzinca, Mazahua e Otomi, e per tenere sempre truppe al confine con i taraschi, che a loro volta fortificavano il confine.\nGuerra dei fiori.\nUn secondo tipo di guerra praticata dagli Aztechi era quella chiamata Guerra dei fiori (\"xochiyaoyotl\"). Questo genere di conflitto veniva combattuto da piccoli eserciti dopo precedenti accordi tra le parti in causa. Non era direttamente volto alla conquista dell'altra citt\u00e0-stato, ma era utile per altri motivi. Uno dei principali obiettivi era la cattura di prigionieri da sacrificare, sicuramente un lato importante delle guerre azteche. Fra' Diego Dur\u00e1n e gli storici che si basarono sul Cr\u00f3nica X affermavano che i Xochiyayoyotl erano fomentati da Tlacaelel durante la grande carestia mesoamericana del 1450-1454, sotto al regno di Motecuhzoma I. Secondo queste fonti i Tlacaelelsi accordarono con i capi Tlaxcala, Cholula, Huexotzinco e Tliliuhquitepec per dare il via a battaglie rituali che avrebbero fornito ad ognuno di loro le vittime da sacrificare agli dei per chiedere la fine della carestia. Ross Hassig (1988) specifica anche quattro principali obiettivi politici per i \"xochiyaoyotl\":\nOrganizzazione.\nL'esercito azteco era organizzato su due livelli. I cittadini comuni formavano i reparti (\"calpulli\" ) che venivano guidati dai \"tiachcahuan\" e dai \"calpoleque\" . I nobili erano organizzati in societ\u00e0 guerriere professionistiche. Oltre ai \"Tlatoani\", tra i capi militari aztechi si trovavano gli Alti Generali, i \"Tlacochcalcatl\" ed i Generali, i \"Tlacateccatl\" . I Tlacochcalcatl ed i Tlacateccatl avevano anche il compito di nominare il proprio successore prima di ogni battaglia, in modo da venire rimpiazzati immediatamente in caso morissero. Anche i sacerdoti prendevano parte alla guerra, portando sul campo di battaglia le effigi degli dei. L'immagine sotto mostra un Tlacateccatl, un Tlacochcalcatl ed altri due ufficiali (probabilmente sacerdoti) noti come \"Huitznahuatl\" e \"Ticocyahuacatl\", tutti vestiti con gli abiti \"tlahuiztli\".\nAddestramento.\nI figli dei nobili venivano addestrati presso il \"Calmecac\" e ricevevano un sofisticato insegnamento nell'arte della guerra, cos\u00ec come in altri argomenti generali quali astronomia, calendario, retorica, poesia e religione.\nI figli dei cittadini venivano invece addestrati presso il \"Telpochcalli\" dove ricevevano un insegnamento militare di base, ed alcuni apprendevano anche l'arte del commercio.\nStratificazione e gradi.\nI cittadini formavano il grosso dell'esercito. Il livello inferiore era quello dei portatori (\"tlameme\") che trasportavano armi e rifornimenti, seguiti dai giovani del \"telpochcalli\" guidati dai loro sergenti (i \"telpochyahque\" ). Venivano poi gli \"yaoquizqueh\", ed infine i cittadini che avevano catturato prigionieri, i cosiddetti \"tlamani\".\nSopra a questi gruppi veniva la classe dei nobili delle \"societ\u00e0 guerriere\". Costoro erano divisi in gradi secondo il numero di prigionieri catturati nelle precedenti battaglie; il numero di prigionieri determinava quali indumenti onorifici (chiamati \"tlahuiztli\") gli era permesso indossare. Questi tlahuiztli divennero sempre pi\u00f9 spettacolari salendo di grado, permettendo ai migliori di risaltare sul campo di battaglia.\nSociet\u00e0 guerriere.\nI cittadini che eccellevano nelle arti militari potevano essere promossi alla classe nobile, ed entrare nelle societ\u00e0 guerriere (o perlomeno tra Aquile e Giaguari). I figli dei nobili addestrati al Calmecac entravano a far parte di uno di questi gruppi salendo di grado. I guerrieri potevano passare da una societ\u00e0 all'altra quando si dimostravano all'altezza; non si sa di preciso cosa questo significasse. Ogni societ\u00e0 usava un diverso abbigliamento ed equipaggiamento, cos\u00ec come diverse pitture sul corpo ed ornamenti.\nGuerrieri Aquila e Giaguaro.\nLa societ\u00e0 pi\u00f9 numerosa era quella delle Aquile (\"quauhtin\") e dei Giaguari (\"ocelomeh\") . Indossavano le pelli degli animali da cui prendevano il nome, pelli di giaguari o piume d'aquila. Molti di questi guerrieri sono raffigurati nei vari codici o attraverso le statue. Anche la poesia azteca utilizzava spesso la metafora difrasale \"In cuauhtli, in ocelotl\" (le aquile, i giaguari) per riferirsi ai nobili in guerra. Il quartier generale di Aquile e Giaguari era il \"Quauhcalli\", la \"casa delle Aquile\", situato nella zona religiosa di Tenochtitlan.\nCuextecatl.\nL'origine di questi guerrieri viene fatta risalire agli Huastechi, associati ai Maya. Solitamente combattevano con un macuahuitl e si distinguevano dagli altri grazie agli abiti di piume ed ai cappelli conici. Vennero introdotti tra gli Aztechi in seguito alla campagna militare condotta contro gli Huastechi dall'iimperatore Ahuitzotl.\nOtomi.\nGli Otomi (\"Otontin\") rappresentavano un'altra societ\u00e0 guerriera, e prendeva il nome dal popolo degli Otomi, rinomati per la ferocia in battaglia. Nelle fonti storiche \u00e8 difficile capire se il termine \"otomitl\" (Otomi) si riferisca ai membri della societ\u00e0 azteca o al gruppo etnico che spesso si un\u00ec all'esercito azteco come alleato o mercenario.\nTosati.\nI \"Tosati\" (\"Cuachicqueh\" ) erano la pi\u00f9 prestigiosa delle societ\u00e0 guerriere. Le loro teste erano completamente rasate tranne una lunga treccia sopra l'orecchio sinistro. La testa e la faccia venivano pitturate una met\u00e0 blu, e l'altra rossa o gialla. Dovevano giurare di non fare passi indietro durante la battaglia, e se mancavano al giuramento venivano uccisi dai loro stessi commilitoni.\nCampagne e battaglie.\nUna volta che la decisione di entrare in guerra era stata presa, la notizia veniva comunicata nelle plazas chiamando l'esercito alla mobilitazione molti giorni o settimane prima. Quando le truppe erano pronte, ed ogni citt\u00e0 alleata era stata avvertita dando il proprio consenso a partecipare, iniziava la marcia. Solitamente in testa al convoglio si ponevano i sacerdoti con le effigi degli dei. Il giorno dopo partivano i nobili guidati dai Tlacochcalcatl e dai Tlacateccatl, mentre il terzo giorno si muoveva il grosso dell'esercito con i Tenochca che precedevano i guerrieri delle altre citt\u00e0 alleate (Tepanec e Texcoco) ed infine le forze provenienti da altre citt\u00e0 alleate, alcuni dei quali si univano mentre la marcia passava nelle loro citt\u00e0. Grazie all'ottima qualit\u00e0 delle vie di comunicazione del Messico centrale, l'esercito era in grado i marciare in media per 19-32 chilometri al giorno. La dimensione dell'impero azteco variava considerevolmente passando da poche unit\u00e0 a poche migliaia di persone, fino ad armate di centinaia di migliaia di guerrieri. Nella guerra condotta contro i Coixtlahuacan gli Aztechi misero in campo 200\u00a0000 guerrieri e 100\u00a0000 portatori. Altre fonti citano eserciti aztechi fino a 700\u00a0000 uomini.\nCombattimento.\nLe battaglie solitamente iniziavano all'alba. Si usavano segnali di fumo per far sapere che si iniziava il combattimento, e per coordinare gli attacchi tra differenti divisioni dell'esercito. Il segnale di attacco veniva dato da strumenti musicali quali tamburi e trombe di conchiglie (Tlapitzalli). Solitamente la prima fase era caratterizzata dal lancio di proiettili infuocati; il grosso dell'esercito era composto di cittadini comuni spesso armati di archi o fionde. Poi avanzavano i guerrieri che iniziavano il combattimento corpo a corpo e durante questa fase, prima dello scontro finale, si usavano le \"atlatl\". Queste armi erano efficaci su distanze minori rispetto a quelle di archi e propulsori, ma erano molto pi\u00f9 letali. I primi guerrieri ad affrontare il nemico erano i pi\u00f9 meritevoli delle societ\u00e0 \"Cuachicque\" e \"Otontin\", poi seguivano le Aquile ed i Giaguari, ed infine i cittadini ed i giovani non addestrati. Prima del combattimento corpo a corpo venivano rispettati i gradi militari, e gli Aztechi tentavano di circondare o perlomeno occupare i fianchi del nemico, ma una volta venuti a contatto la battaglia diventava solo un miscuglio di combattimenti singoli. Coloro che partecipavano alla loro prima battaglia venivano tenuti fuori dei giochi finch\u00e9 la vittoria non era assicurata, dopodich\u00e9 potevano tentare di catturare prigionieri tra i nemici in fuga. Si dice che, soprattutto durante le guerre dei fiori, dato che l'obbiettivo principale era la cattura dei prigionieri si tentava di prenderli vivi, magari tagliandogli i tendini o comunque rendendoli incapaci di ribellarsi. Un'altra tattica azteca consisteva nelle ritirate simulate e nelle successive imboscate: piccoli gruppi attaccavano il nemico e, messi in minoranza, fuggivano attirando i nemici nelle imboscate. Se l'esercito avversario si ritirava nella propria citt\u00e0 la battaglia proseguiva al suo interno, anche se solitamente l'obiettivo era di conquistare le citt\u00e0, e non di raderle al suolo. Una volta conquistata la citt\u00e0 il tempio principale veniva dato alle fiamme, per far sapere a tutti della vittoria azteca. Se gli avversari rifiutavano di arrendersi anche il resto della citt\u00e0 veniva bruciato, ma era raro."}
{"id": "2131149", "revid": "287204", "url": "https://it.wikipedia.org/wiki?curid=2131149", "title": "Orlando Magic 1997-1998", "text": "La stagione NBA 1997-1998 fu la 9\u00aa stagione della storia degli Orlando Magic che si concluse con un record di 41 vittorie e 41 sconfitte nella regular season, il 5\u00ba posto nell'Atlantic Division e il 10\u00ba posto della Eastern Conference.\nLa squadra non riusc\u00ec a qualificarsi per i playoff del 1998.\nPlay-off.\nNon qualificata\nStaff tecnico.\nArrivi/partenze.\nMercato e scambi avvenuti durante la stagione:"}
{"id": "2131158", "revid": "339392", "url": "https://it.wikipedia.org/wiki?curid=2131158", "title": "San Faustina Kowalska", "text": ""}
{"id": "2131165", "revid": "726373", "url": "https://it.wikipedia.org/wiki?curid=2131165", "title": "Il cielo non ha preferenze", "text": "Il cielo non ha preferenze \u00e8 un romanzo di Erich Maria Remarque scritto nel 1961.\nTrama.\nClerfayt, un corridore automobilistico, si reca in Svizzera a trovare un collega ricoverato in ospedale.\nQui incontra la giovane belga Lillian, affetta da una tubercolosi incurabile. I due si innamorano ed iniziano un viaggio per visitare luoghi che Lillian non ha mai visto.\nClerfayt vorrebbe sistemarsi con la donna, che per\u00f2 rifiuta. Tempo dopo l'uomo muore in seguito alle ferite riportate in un incidente. Lillian torna in Svizzera e dopo sei settimane muore."}
{"id": "2131168", "revid": "110157", "url": "https://it.wikipedia.org/wiki?curid=2131168", "title": "Harrington (Delaware)", "text": "Harrington \u00e8 una citt\u00e0 degli Stati Uniti, situato nella contea di Kent nello Stato del Delaware. Harrington fa parte dell'area micropolitanda di Dover, la capitale. Harrington osppita ogni anno la tradizionale Delaware State Fair nel mese di luglio. Nel 2000 la popolazione per il Censis Bureau era di 3.174 abitanti.\nGeografia fisica.\nSecondo i rilevamenti dello United States Census Bureau, il comune si estende su una superficie pari a 5,3 km\u00b2, dei quali 5,2\u00a0km\u00b2 sono occupati da terre, mentre solo 0,1\u00a0km\u00b2 sono occupati da acque, equivalenti all'1,48% dell'intero territorio.\nSociet\u00e0.\nEvoluzione demografica.\nSecondo l'ultimo censimento del 2000, a Harrington abitavano 3.174 persone, suddivise in 825 famiglie. La densit\u00e0 di popolazione era poi di 612,7 ab./km\u00b2. All'interno del territorio comunale sono presenti 1.328 edifici abitativi. Per quanto il riguarda la composizione etnica, il 75.17% degli abitanti \u00e8 bianco, il 21,64% \u00e8 afroamericano, lo 0,25% \u00e8 nativo e lo 0,44% \u00e8 asiatico. Il rimanente 2,48% \u00e8 composto da persone di altre etnie.\nPer quanto riguarda invece la composizione per fasce d'et\u00e0, il 31,3% \u00e8 al di sotto dei 18 anni, il 9,0% \u00e8 fra i 18 e i 24, il 27,7% \u00e8 fra i 25 e i 44, il 18,4% va dai 45 ai 64 anni, mentre il 13,5% degli abitanti \u00e8 al di spora dei 65 anni. L'et\u00e0 media della citt\u00e0 \u00e8 di 32 anni. Per ogni 100 donne ci sono 84,6 maschi.\nLuoghi di interesse.\nAll'interno dello spazio dedicato fiera annuale del Delaware, maggiore evento di tutto lo Stato, si trova un'altra importante struttura, questa volta sportiva, ed \u00e8 la Harrington Raceway, che ospita ogni anno una tappa del campionato di NASCAR."}
{"id": "2131171", "revid": "287204", "url": "https://it.wikipedia.org/wiki?curid=2131171", "title": "Venetia", "text": ""}
{"id": "2131172", "revid": "1821847", "url": "https://it.wikipedia.org/wiki?curid=2131172", "title": "Leopoldo Zea", "text": "Biografia.\nLaureatosi in Filosofia nel 1944 all'UNAM di Citt\u00e0 del Messico con una tesi dal titolo \"El positivismo in Mexico\" svolta sotto la supervisione di Jos\u00e9 Gaos, ottiene immediatamente la cattedra di Filosofia della Storia in sostituzione di Antonio Caso. Nel 1947 istituisce nella Facolt\u00e0 di Lettere e filosofia dell'UNAM il \"Seminario sobre la Historia de las ideas de Am\u00e9rica\". Tra il 1966 e il 1970 \u00e8 preside della Facolta di Lettere e Filosofia dell'UNAM. Nel 1986 \u00e8 nominato direttore della celebre rivista \"Cuadernos Americanos\". Nel 1988 la rivista \"Anthropos\" di Barcellona gli dedica un numero monografico. Autore di una vastissima bibliografia, \u00e8 stato anche premiato con numerosi premi per la sua prestigiosa carriera di intellettuale, in particolare sono da ricordare l'onorificenza del governo spagnolo \"Orden Alfonso X El Sabio\" e quella del governo francese \"Legione di onore\" ricevute nel 1985, il premio \"Gabriela Mistral\" nel 1987 e l\"'Orden del Libertador\" con il grado di \"Gran Oficial\" da parte del governo venezuelano nel 1997. Nel 2000 il governo messicano gli assegna la Medaglia d'Onore Belisario Dom\u00ednguez. Gli sono inoltre state conferite lauree \"honoris causa\" da parte dell'Universit\u00e0 statale di Mosca, Paris X Nanterre di Parigi, dell \"Universit\u00e0 di Montevideo\", dell'\"Universita Nazionale Capodistriaca\" di Atene, dell'\"Universit\u00e0 di Santiago del Cile\" e dell'\"Universit\u00e0 di L'Avana\". \u00c8 considerato uno dei pi\u00f9 importanti fautori dell\u00b4emancipazione filosofica e culturale dell\u00b4America Latina.\nFilosofia.\nIl pensiero filosofico di Zea pu\u00f2 essere compreso a partire di tre prospettive chiave: l\u00b4impegno e l\u00b4azione trasformatrice che sono allo stesso tempo il gesto iniziale e lo scopo di ogni attivit\u00e0 filosofica; la comprensione e l\u00b4assimilazione del passato coloniale e violento come base su cui costruire una nuova storia e un nuovo pensiero; la necessit\u00e0 di una filosofia 'nazionale\", propriamente latinoamericana, ma che possa avere la forza di \"imporsi\" nello scacchiere internazionale grazie all\u00b4ampiezza \"universale\" dei suoi problemi e delle sue idee."}
{"id": "2131174", "revid": "174925", "url": "https://it.wikipedia.org/wiki?curid=2131174", "title": "Olive nere", "text": ""}
{"id": "2131176", "revid": "767487", "url": "https://it.wikipedia.org/wiki?curid=2131176", "title": "L'ultima scintilla", "text": "L'ultima scintilla (\"Der Funke Leben\") \u00e8 un romanzo di Erich Maria Remarque pubblicato nel 1952.\nDescrive la vita di un gruppo di prigionieri detenuti in un campo di concentramento a Mellern (campo immaginario), viste dal punto di vista del prigioniero \"numero 509\".\nTrama.\n\"Numero 509\" \u00e8 un prigioniero politico del campo di concentramento di Mellern, in Germania (non \u00e8 specificato in quale regione della stessa), incarcerato nel 1933, all'apertura del campo stesso, perch\u00e9 lavorava come caporedattore in un giornale, probabilmente contrario alla dittatura. Egli alloggia nella Baracca 22 del cosiddetto \"Campo piccolo\", la divisione del campo riservata a chi non \u00e8 pi\u00f9 utile al lavoro (il campo non ha una camera a gas e i prigionieri sono condannati l\u00ec ad attendere la morte). Nella sua baracca si \u00e8 formato un gruppo di \"veterani\" molto unito, costituito da persone internate da molti anni: Assuero, il \"Cane da Pastore\", Berger, Bucher. Il campo \u00e8 comandato da Bruno Nerbauer, che si interessa solamente dei suoi guadagni (egli possiede molte fabbriche in citt\u00e0)."}
{"id": "2131182", "revid": "1711941", "url": "https://it.wikipedia.org/wiki?curid=2131182", "title": "Shlomo Ben-Ami", "text": "Opere.\nTra i testi da lui scritti:"}
{"id": "2131186", "revid": "199745", "url": "https://it.wikipedia.org/wiki?curid=2131186", "title": "Cinquefoglia tormentilla", "text": ""}
{"id": "2131194", "revid": "1573940", "url": "https://it.wikipedia.org/wiki?curid=2131194", "title": "Bufotes boulengeri siculus", "text": "Il rospo smeraldino siciliano (Bufotes boulengeri siculus )) \u00e8 un anfibio della famiglia dei Bufonidi, endemico della Sicilia.\nDescrizione.\n\u00c8 un anuro di taglia medio-grande, le cui dimensioni sono mediamente superiori, di circa 2 cm, delle specie peninsulari del gruppo \"B. viridis\". Presenta un modesto dimorfismo sessuale: le femmine possono raggiungere i 10 cm di lunghezza e un peso di 110 g, mentre i maschi non superano gli 8,6 cm e i 70 gr.\nLa livrea presenta colorazione variabile dal bianco grigiastro al marrone, con delle caratteristiche chiazze irregolari verde smeraldo.\nBiologia.\nHa abitudini crepuscolari e notturne.\u00c8 una specie terrestre, che utilizza gli ambienti acquatici solo per la riproduzione. Nei periodi post-riproduttivi i maschi tendono ad occupare le aree pi\u00f9 vicine al sito riproduttivo mentre le femmine occupano aree pi\u00f9 periferiche.\nAlimentazione.\nLa dieta di \"B. siculus\" risulta costituita in massima parte da artropodi e molluschi terrestri.\nUno studio effettuato sulla popolazione del gorgo di Santa Rosalia (Riserva naturale di Monte Pellegrino), \"locus typicus\" della specie, ha mostrato un alto numero di \"taxa\" ingeriti, indice di una dieta abbastanza generalista.\nTra le prede censite in campioni di contenuto stomacale i pi\u00f9 rappresentati sono risultati i crostacei isopodi e gli imenotteri (Formicidae spp.). Ma erano presenti in discrete quantit\u00e0 anche araneidi di grandi dimensioni (Lycosidae spp.), scolopendre, coleotteri (Curculionidae spp., Carabidae spp.), larve di lepidotteri e molluschi (Limacoidea spp.). In oltre il 50% dei campioni analizzati erano presenti inoltre resti vegetali.\nRiproduzione.\nLa stagione riproduttiva del rospo smeraldino siciliano va da gennaio a giugno ma talora si pu\u00f2 osservare, a differenza delle specie peninsulari, un secondo periodo di attivit\u00e0 da settembre a novembre. Questa modalit\u00e0 rappresenta un carattere comune alla specie nordafricana \"B. boulengeri\".\nNel periodo riproduttivo il maschio e la femmina di \"B. siculus\" migrano verso i siti di riproduzione, rappresentati da stagni e pozze d'acqua temporanee. Il maschio arrivato nelle vicinanze del sito emette un richiamo, una sorta di trillo sostenuto, che attira la femmina. Raggiunto dalla compagna si adagia sul suo dorso stringendola in una sorta d'abbraccio detto amplesso ascellare. Man mano che la femmina va deponendo le uova, disposte in cordoni gelatinosi nastriformi, il maschio le feconda con i propri spermatozoi. Dalle uova si sviluppano in meno di una settimana i girini che completano la metamorfosi in circa due mesi.\nDistribuzione e habitat.\nSpecie endemica della Sicilia, \u00e8 diffusa ampiamente in quasi tutta l'isola. Nella Sicilia nord-orientale condivide l'areale con \"Bufotes balearicus\". \u00c8 presente anche nelle isole minori Ustica, Favignana e Pantelleria.\nPopola differenti habitat in una fascia altitudinale che va da 0 a 1200 m s.l.m.\nPredilige le aree costiere, planiziali e collinari, ma \u00e8 stato rinvenuto sui Nebrodi sino a 1230 m. \u00c8 presente anche in ambienti aridi come la costa sabbiosa di Capo Passero, che rappresenta il limite meridionale del suo areale.\nTassonomia.\nIl rospo smeraldino siciliano, in precedenza attribuito alla specie \"Bufotes viridis\", \u00e8 da alcuni autori riconosciuto come specie a s\u00e9 stante (\"Bufotes siculus\"). Studi filogenetici sulle popolazioni mediterranee di \"Bufo\" spp. hanno infatti dimostrato che il taxon siciliano si differenzia, sotto il profilo dell'aplotipo mitocondriale, da quelli peninsulari ed \u00e8 invece strettamente imparentato con la specie nordafricana \"Bufotes boulengeri\", da cui si sarebbe separata circa due milioni di anni fa, in un periodo compreso tra il Medio Pliocene (3,6 Ma) e il Pleistocene (0,16 Ma). Uno studio del 2019 invece la considera solamente una sottospecie di \"Bufotes boulengeri\" che cos\u00ec comprende gli esemplari nord africani e quelli siciliani.\nAlcuni autori attribuiscono questa specie, assieme alle altre del gruppo \"B. viridis\", al genere \"Pseudepidalea\" (\"Pseudepidalea sicula\") ma tale attribuzione \u00e8 stata duramente contestata da pi\u00f9 parti e la sua adozione considerata quantomeno prematura.\nStato di conservazione.\nIl rospo smeraldino siciliano, che come \"Bufotes viridis\" era tutelato dalla Convenzione di Berna e dalla direttiva Habitat, in seguito al riconoscimento del suo status di specie endemica manca di specifiche norme di tutela.\nNonostante l'ampia diffusione della specie in quasi tutta l'isola, le popolazioni appaiono frammentate e legate, per la loro sopravvivenza, alla protezione delle relative aree di riproduzione. Alcune sottopopolazioni, quali quella dell'Etna, sono state classificate come vulnerabili."}
{"id": "2131198", "revid": "120850911", "url": "https://it.wikipedia.org/wiki?curid=2131198", "title": "Unione iberica", "text": "Unione iberica designa l'unit\u00e0 politica che contraddistinse l'intera penisola iberica nel periodo 1580\u20131640, attraverso l'unione dinastica che si realizz\u00f2 durante il regno di Filippo II di Spagna. Parti costituenti di tale unione, determinata dalla crisi dinastica portoghese, erano le corone del Portogallo, della Castiglia e dell'Aragona. L'unione comprendeva anche i rispettivi possedimenti coloniali degli Stati che ne fecero parte.\nContesto storico.\nUnire l'Iberia fu una delle ambizioni dei monarchi medievali della penisola. Sancho III di Navarra e Alfonso VII di Castiglia presero il titolo di \"Imperator totius Hispaniae\". L'unione poteva essere raggiunta in precedenza, quando Miguel da Paz, Principe delle Asturie, divenne re, ma la sua morte prematura fece abortire il progetto.\nLa storia del Portogallo dalla crisi dinastica del 1578, ai primi re del Casato di Braganza fu un periodo di transizione. L'Impero Portoghese nel Cinquecento, dopo aver aperto le nuove rotte per le Indie orientali, era all'apice della sua potenza. Nel Seicento il lucrativo commercio portoghese delle spezie e degli schiavi nelle Indie inizi\u00f2 a decadere per la concorrenza (e le azioni di pirateria) di inglesi, francesi ed olandesi. Questo provoc\u00f2 un lungo declino del regno. Inoltre gli sforzi della monarchia asburgica per combattere i protestanti portarono ad un indebolimento delle finanze portoghesi.\nFondazione.\nLa Battaglia di Alcazarquivir nel 1578 vide la morte del giovane re Sebastiano e la fine della dinastia Aviz. Il successore di Sebastiano al regno del Portogallo, il Cardinale Enrico I del Portogallo, aveva all'epoca 70 anni. La morte di Enrico fu seguita da una crisi dinastica, con tre nipoti di Manuele I del Portogallo che rivendicarono il trono: Caterina (sposata con Giovanni I di Braganza), Antonio, Priore di Crato e Filippo II di Spagna. Antonio venne acclamato re dal popolo di Santar\u00e9m il 24 luglio 1580 ed in seguito in molte altre citt\u00e0. Alcuni membri del Consiglio di Reggenza, che avevano sostenuto Filippo, ripararono in Spagna e lo dichiararono il legittimo erede al trono. Filippo II marci\u00f2 verso il Portogallo e sconfisse le truppe di Antonio nella Battaglia di Alcantara. Filippo II di Spagna venne incoronato come Filippo I del Portogallo nel 1581 (riconosciuto come re dalle \"Cortes\" di Tomar), cosicch\u00e9 inizi\u00f2 la dinastia degli Asburgo a regnare in Portogallo.\nLo status del Portogallo venne mantenuto sotto i primi due re della dinastia Asburgo, Filippo I e Filippo II. Entrambi i re diedero posizioni di prestigio ai nobili portoghesi nella corte spagnola e lo stesso regno del Portogallo mantenne la legislazione, la moneta e il governo indipendenti. Venne proposto di spostare la capitale a Lisbona. Ciononostante l'unione delle corone priv\u00f2 il Portogallo di avere una politica estera indipendente, pertanto i nemici della Castiglia diventarono anche i nemici del Portogallo. I rapporti con l'Inghilterra, un alleato storico del Portogallo gi\u00e0 dal 1386, si deteriorarono all'improvviso; venne persa Ormuz. Gli aiuti inglesi alle ribellioni contro i re di Castiglia garantirono perlomeno la continuazione dell'alleanza. Le guerre contro gli olandesi portarono ad una grave perdita degli empori commerciali in Asia, come Ceylon, Africa e Sudamerica. Nonostante i portoghesi non furono pi\u00f9 in grado di riconquistare l'intera isola di Ceylon, riuscirono a riprendere controllo della regione costiera. Il Brasile, approfittando della debolezza portoghese nel Seicento, venne parzialmente conquistato dai francesi e dagli olandesi. In particolare gli olandesi, fino alla dissoluziione dell'Unione iberica, conquistarono grandi porzioni di territorio brasiliano; l'intrusione in Brasile degli olandesi fu preoccupante e durevole per il Portogallo. Gli olandesi riuscirono anche a conquistare i possedimenti portoghesi nella costa occidentale dell'Africa.\nI Regni.\nQuesto port\u00f2 Filippo II a detenere in unione personale i seguenti regni:\nDeclino dell'Unione e rivolta del Portogallo.\nIl successore di Filippo III di Spagna, Filippo IV ebbe un diverso approccio nei confronti delle questioni portoghesi. Le tasse iniziarono a colpire i mercanti portoghesi, la nobilt\u00e0 portoghese inizi\u00f2 a perdere la sua importanza ne \"las Cortes\", e i posti di governo in Portogallo iniziarono ad essere occupati dai castigliani. In sostanza Filippo IV voleva fare del Portogallo una provincia castigliana.\nQuesta situazione degener\u00f2 in una rivolta dei nobili e dei borghesi il 1\u00ba dicembre 1640, 60 anni dopo l'incoronazione di Filippo I. Il complotto venne pianificato da Ant\u00e3o Vaz de Almada, Miguel de Almeida e Jo\u00e3o Pinto Ribeiro. Questi, insieme ad altri, uccisero il segretario di Stato Miguel de Vasconcelos ed imprigionarono la cugina del re, la Duchessa di Mantova, che govern\u00f2 il Portogallo a suo nome. Il momento era propizio, dato che le truppe di Filippo stavano combattendo nella Guerra dei trent'anni e facendo fronte ad una contemporanea rivolta in Catalogna.\nI rivoltosi avevano anche il sostegno del popolo, cos\u00ec Giovanni di Braganza venne acclamato re del Portogallo in tutto il paese. Gi\u00e0 il 2 dicembre 1640, Giovanni aveva inviato una lettera alla Camera Comunale di \u00c9vora in qualit\u00e0 di sovrano.\nGuerra di restaurazione e fine dell'Unione.\nLa successiva guerra di restaurazione portoghese contro Filippo IV consistette soprattutto in piccole schermaglie nelle vicinanze dei confini. Le battaglie pi\u00f9 significanti furono la Battaglia di Montijo il 26 maggio 1644, la Battaglia di Elvas (1659), la Battaglia di Ameixial (1663), la Battaglia di Castelo Rodrigo (1664), e la Battaglia di Montes Claros (1665); le truppe di Giovanni IV furono vittoriose in tutte queste battaglie.\nAlcune decisioni prese da Giovanni IV per rafforzare il suo esercito fecero s\u00ec che la vittoria diventasse possibile. L'11 novembre 1640, venne creato il Consiglio di Guerra per organizzare tutte le operazioni. In seguito il candidato re cre\u00f2 la \"Junta\" delle Frontiere che aveva il compito di curarsi delle fortificazioni nelle vicinanze dei confini, l'ipotetica difesa di Lisbona e le guarnigioni e i porti sul mare. Nel dicembre del 1641 venne creata una tenenza per assicurare i miglioramenti di tutte le fortezze che furono pagate con le tasse regionali. Giovanni IV organizz\u00f2 l'esercito, instaur\u00f2 le leggi militari di Sebastiano e svilupp\u00f2 un'intensa attivit\u00e0 diplomatica focalizzata nella restaurazione delle buone relazioni con l'Inghilterra.\nDopo aver vinto diverse battaglie decisive, Giovanni prov\u00f2 a riappacificarsi. La sua domanda che Filippo riconoscesse la nuova dinastia regnante in Portogallo non venne soddisfatta fino al regno di suo figlio Alfonso VI durante la reggenza di Pietro di Braganza (un altro figlio di Giovanni e successivamente re Pietro II del Portogallo).\nOrigini della Casa di Braganza.\nLa dinastia di Braganza inizi\u00f2 con Giovanni IV. I duchi della Casa di Braganza erano un ramo laterale della Casa degli Aviz. Nel Cinquecento erano gi\u00e0 una delle famiglie pi\u00f9 potenti del regno. I membri di Casa Braganza si sposavano con quelli della dinastia Aviz. Nel 1565 Giovanni di Braganza si spos\u00f2 con Caterina Aviz, nipote di re Manuele I del Portogallo. Questo legame con la famiglia reale Aviz nel Cinquecento divent\u00f2 determinate per l'ascesa dei Braganza come dinastia regnante nel Seicento. Caterina era una delle pi\u00f9 forti pretendenti al trono del Portogallo nel 1580, ma perse la lotta contro suo cugino Filippo II di Spagna. In seguito il nipote Giovanni, divent\u00f2 re Giovanni IV del Portogallo.\nGiovanni IV fu un monarca amato, mecenate delle arti e della musica, nonch\u00e9 un bravo compositore e scrittore di soggetti musicali. Raccolse una delle pi\u00f9 grandi biblioteche del mondo. Tra i suoi scritti c'\u00e8 un libello di Palestrina e sulla Musica Moderna (Lisbona, 1649). Nel frattempo gli olandesi conquistarono Malacca (Gennaio 1641) e nel Sultanato dell'Oman Mascate (1648). Nonostante ci\u00f2 nel 1654, la maggior parte del Brasile venne riconquistata. Giovanni mor\u00ec nel 1656, e la sua vedova Luisa di Guzman, fece sposare la figlia Caterina di Braganza a Carlo II d'Inghilterra nel 1661, mentre era reggente per conto del figlio Alfonso VI. La sua dote consisteva di Tangeri, Bombay e 1.000.000 sterline; la sua dote fu la pi\u00f9 consistente fatta da una regina consorte. Il successore di Giovanni IV fu Alfonso VI."}
{"id": "2131199", "revid": "547034", "url": "https://it.wikipedia.org/wiki?curid=2131199", "title": "Kawasaki KR 250-350", "text": "Le KR 250-350 sono una serie di motociclette da competizione costruite dalla Kawasaki tra il 1975 e il 1982.\nStoria.\nI primi progetti della KR risalgono al 1974: \u00e8 una 250\u00a0cm\u00b3 due tempi con un motore bicilindrico in tandem, soluzione impiegata per ridurre l'ingombro trasversale del blocco cilindri dovuto alla distribuzione a disco rotante. L'esordio nelle competizioni avvenne alla 100 Miglia di Daytona (gara sorella minore della ben pi\u00f9 nota 200 Miglia) 1975, con Yvon Duhamel e Ron Pierce. L'esordio nel Motomondiale \u00e8 al GP d\u2019Olanda di quello stesso anno: Duhamel si classific\u00f2 5\u00b0, mentre il compagno di squadra Mick Grant si dovette ritirare per problemi ai freni. Il successivo GP del Belgio segn\u00f2 un'involuzione, con scarse prestazioni e notevoli vibrazioni. I problemi della KR 250, dovuti a uno scarso raffreddamento, alla fragilit\u00e0 del basamento motore in magnesio e al manovellismo del motore (a 180\u00b0), fecero s\u00ec che il 1976 fosse dedicato alla loro risoluzione.\nIl ritorno alle competizioni della quarto di litro nipponica fu alle 100 Miglia di Daytona e Imola 1977 (pilota l'australiano Gregg Hansford), mentre per il Mondiale furono ingaggiati l'inglese Barry Ditchburn e il giapponese Akihiko Kiyohara. La moto ebbe un buon debutto, con il 2\u00ba posto di Kiyohara in Germania Ovest e il 3\u00b0 di Ditchburn al GP delle Nazioni; successivamente ritorn\u00f2 Grant, che vinse in Olanda e in Svezia, piazzandosi al secondo posto in Finlandia.\nPer la stagione 1978 alla KR 250 si affianc\u00f2 una versione di 350\u00a0cm\u00b3, ottenuta maggiorando l'alesaggio alla 250. Come piloti furono ingaggiati Kork Ballington, Gregg Hansford, Anton Mang e Jean-Fran\u00e7ois Bald\u00e9 (gli ultimi due in forma semiufficiale). Con la vittoria del sudafricano Ballington in entrambe le classi, si apr\u00ec un ciclo per le bicilindriche di Akashi, dominatrici delle medie cilindrate del Motomondiale sino al 1982, prima con Ballington e poi con Mang.\nPer quanto riguarda l'aspetto tecnico, gi\u00e0 nella versione '77 era stata introdotta la sospensione posteriore monoammortizzatore (sistema \"Uni-Trak\"), mentre dal 1980 Mang (e successivamente anche Bald\u00e9) impieg\u00f2 una nuova carenatura, pi\u00f9 profilata aerodinamicamente, costruita dalla tedesca Krauser.\nLa carriera delle KR si concluse con il ritiro della Kawasaki dal Mondiale a fine stagione 1982, dopo aver vinto 8 titoli mondiali e 72 GP (a cui va aggiunto il GP di Spagna 1983 classe 250). Furono costruiti 12 esemplari della KR 250 tipo \u201875, e 40 esemplari circa delle KR tipo \u201877."}
{"id": "2131200", "revid": "729019", "url": "https://it.wikipedia.org/wiki?curid=2131200", "title": "Stazione di Nippori", "text": "La \u00e8 una stazione ferroviaria di interscambio di Tokyo. Qui vi si incontrano tre linee della JR East, fra cui la linea Yamanote, la Linea principale Keisei delle Ferrovie Keisei e il people mover Nippori-Toneri liner.\nStoria.\nLa stazione della JR apr\u00ec il 1\u00ba aprile 1905, mentre le Ferrovie Keisei arrivarono il 19 dicembre 1931. Nel 2009 \u00e8 stata inaugurata la nuova stazione sopraelevata per la linea Keisei.\nStruttura.\nLa stazione di Nippori \u00e8 costituita da tre stazioni integrate: quella delle ferrovie JR East, quella delle Ferrovie Keisei e quella del people mover Nippori-Toneri liner.\nStazione JR East.\nLa stazione JR East possiede 6 binari (oltre a altri 4 binari privi di marciapiedi e utilizzati per i servizi delle linee Takasaki e Utsunomiya che non fermano a Nippori) in superficie.\nStazione Keisei.\nIl 3 ottobre 2009 \u00e8 stato inaugurato un nuovo binario della linea Keisei verso l'esterno di Tokyo. La linea sopraelevata possiede due marciapiedi con un solo binario centrale. Un marciapiede \u00e8 per i passeggeri che salgono sui treni Skyliner, City Liner ed Evening Liner, mentre l'altro \u00e8 per i treni metropolitani. I treni diretti a Ueno continuano a passare per i binari originari al livello inferiore.\nStazione people mover.\nIl people mover Nippori-Toneri liner ha qui il suo capolinea meridionale e la stazione \u00e8 realizzata su viadotto."}
{"id": "2131202", "revid": "149485", "url": "https://it.wikipedia.org/wiki?curid=2131202", "title": "Atl\u00e9tico El Vig\u00eda F\u00fatbol Club", "text": "L'Atl\u00e9tico El Vig\u00eda F\u00fatbol Club \u00e8 una societ\u00e0 calcistica di El Vig\u00eda, Venezuela. Milita nella Primera Divisi\u00f3n Venezolana, la massima divisione del campionato nazionale.\nFondato nel 1986 con il nome di \"Vig\u00eda F\u00fatbol Club\", ottenne la promozione in Primera Divisi\u00f3n per la stagione 2002/03 retrocedendo lo stesso anno. Rimase in Segnunda Divisi\u00f3n fino alla stagione 2006/07, anno in cui vinse il campionato ottenendo la promozione nel massimo campionato nazionale.\nStadio.\nL'Estadio Ram\u00f3n \"Gato\" Hern\u00e1ndez, precedentemente noto come Estadio 12 de Febrero, \u00e8 un impianto calcistico situato nello stato di M\u00e9rida, precisamente nella citt\u00e0 di El Vig\u00eda. Dal 2001 \u00e8 utilizzato dal club. Ha una capacit\u00e0 stimata in circa 12800 spettatori."}
{"id": "2131206", "revid": "116906949", "url": "https://it.wikipedia.org/wiki?curid=2131206", "title": "Fluorangiografia", "text": "La fluorangiografia (FAG) o fluoroangiografia \u00e8 un esame diagnostico oculistico che consente di studiare accuratamente i vasi sanguigni della retina e della coroide. Funziona iniettando in vena un mezzo di contrasto: cos\u00ec i medici oculisti possono osservare con particolare accuratezza lo stato di salute delle due strutture oculari.\nGrazie a questo esame si riescono a mettere in evidenza le aree non irrorate (ischemiche) ed eventuali lesioni provocate dalla neovascolarizzazione retinica. Pu\u00f2 essere utilizzato come una mappa: consente al medico di trattare con precisione le zone malate con uno speciale laser argon."}
{"id": "2131209", "revid": "125711946", "url": "https://it.wikipedia.org/wiki?curid=2131209", "title": "Valerio Massimo Manfredi", "text": "Biografia.\nSi \u00e8 laureato in lettere classiche all'Universit\u00e0 di Bologna ed ha una specializzazione in topografia del mondo antico all'Universit\u00e0 Cattolica del Sacro Cuore di Milano. Ha insegnato nella stessa universit\u00e0, all'Universit\u00e0 Ca' Foscari Venezia, alla Loyola University Chicago, all'\u00c9cole pratique des hautes \u00e9tudes della Sorbona di Parigi e alla Bocconi di Milano. Ha pubblicato molti articoli e saggi e ha scritto note opere di narrativa - soprattutto romanzi storici - tradotte in tutto il mondo (circa 15 milioni di copie vendute a livello internazionale). \u00c8 autore di soggetti e sceneggiature per il cinema e la televisione, collabora come antichista e come giornalista scientifico a \"Il Messaggero\" e \"Panorama\", come giornalista per \"Archeo\", \"Focus\" (edizione italiana e spagnola), \"Airone\" (in precedenza a \"Il Giornale\" e \"La Voce\") e altre riviste del settore.\nHa collaborato inoltre ad \"Archeo\", \"Gente Viaggi\", \"Traveller\", \"Soprattutto\", \"Primopiano\", \"Grazia\" e \"El Mundo\" (Spagna). La sua trilogia \"Al\u00e9xandros\" \u00e8 stata acquistata da Universal Pictures per una produzione cinematografica e Dino De Laurentiis ha realizzato \"L'ultima legione\" (con Ben Kingsley, Colin Firth, Aishwarya Rai, Thomas Sangster, regia di Doug Lefler). Ha scritto inoltre la sceneggiatura di \"Marco d'Aviano\" (attualmente in preparazione) e \"Gilgamesh\" (attualmente in preparazione). Ha adattato per il cinema \"Memorie di Adriano\" di Marguerite Yourcenar per John Boorman. Tra gli anni settanta e gli ottanta ha progettato e condotto le spedizioni \"Anabasi\" per la ricostruzione sul campo dell'itinerario della ritirata dei Diecimila. 18.000\u00a0km percorsi, 2.000 fotografie, 500 quote altimetriche.\nNumerosissime le sue partecipazioni a campagne di scavo: Lavinium, Forum Gallorum, Forte Urbano in Italia. Prestigiose quelle condotte in terra straniera: nel 1990 la ricognizione e rilievo al complesso cerimoniale di Cerro Purgatorio, T\u00facume (Peru) nella spedizione di Thor Heyerdahl; dal 1990 al 2004 le campagne di scavo ad Har Karkom, deserto del Neghev (Israele). Ricognizione, scavo e pubblicazione di numerosi siti via via individuati nel corso degli scavi. Campagna di ricognizione e rilievo con Timothy Mitford sul sito del \"Trofeo dei Diecimila\". in Anatolia orientale (2002). Ha tenuto conferenze e seminari in alcuni dei pi\u00f9 prestigiosi atenei come Il New College di Oxford, University of California a Los Angeles, Lectio Magistralis alla National University of Canberra (Australia), inoltre Lectio magistralis Universit\u00e0 dell'Avana, Cuba, Universidad de Antiochia, Medell\u00edn (Colombia), Universidad de Bilbao, Universidad Internacional Menendez Pelayo (Tenerife) e molte altre.\nNel 1999 \u00e8 stato votato \"Man of the Year\" dall'American Biographical Institute, Raleigh, Carolina del Nord; nel 2003 riceve la Nomina a Commendatore della Repubblica \"motu proprio\" del Presidente Carlo Azeglio Ciampi e il premio Corrado Alvaro Rhegium Julii e premio Librai Citt\u00e0 di Padova mentre nel 2004 riceve il Premio Hemingway per la narrativa. Nel 2001 ha fatto un ruolo di comparsa all'interno del film \"Vajont\" nel ruolo di giudice. Nel 2003 registra un documentario audio sulla figura di Alessandro Magno, usando il lavoro di ricerca svolto per la sua trilogia di romanzi di \"Al\u00e9xandros\".\nHa condotto il programma televisivo \"Stargate - Linea di Confine\" in onda gi\u00e0 dalle stagioni 2003/04 e 2004/05 sulla rete televisiva di LA7. Dall'11 novembre 2008, sempre su La7, conduce il programma di approfondimento storico \"Impero\" che analizza, attraverso i pi\u00f9 antichi reperti archeologici come le sette meraviglie del mondo, gli antichi imperi: la nascita, le cause dell'apogeo e della decadenza. Sulla stessa rete ha partecipato anche al programma \"Tetris\". Nel 2008, con il romanzo \"L'armata perduta\", vince il Premio Bancarella. Nel 2010, con il romanzo \"Archanes\", vince il Premio Scanno. Nel 2011, esce per la Mondadori l'applicazione iPad per leggere il romanzo \"Al\u00e9xandros\", con simulazioni delle battaglie, audio e altro. Nello stesso anno pubblica \"Eroi\", un volume contenente i tre suoi romanzi precedentemente pubblicati: \"Lo scudo di Talos\", \"Le paludi di Hesperia\" e \"L'armata perduta\".\nNel 2011 e 2012 ha partecipato come collaboratore e inviato speciale alla trasmissione di Rai 3 \"E se domani\", condotta in studio da Alex Zanardi. Il 6 novembre 2012 esce il primo di due volumi sull'eroe Ulisse intitolato \"Il mio nome \u00e8 Nessuno - Il giuramento\" che narra della nascita e della vita dell'eroe fino alla fine della guerra di Troia. L'anno successivo esce il secondo volume \"Il mio nome \u00e8 Nessuno - Il ritorno\" con cui vince il Premio Roma Sezione Narrativa Italiana nel 2014. Dal 2 marzo 2013 conduce, in prima serata su Rai 3, \"Metropoli\". Il 20 aprile 2013 \u00e8 ospite d'onore alla cerimonia di consegna di Laurea dell'Universit\u00e0 Ca' Foscari di Venezia in piazza San Marco.\nIl 9 settembre 2016 esce il romanzo \"Teutoburgo\". Il romanzo si conferma, per due settimane di seguito, primo nelle classifiche dei libri di autori italiani pi\u00f9 venduti (oltre centomila copie dal 9 al 29 settembre).\nDal novembre 2016 \u00e8 conduttore di \"Argo, un viaggio nella storia\", serie di documentari prodotti per il canale televisivo Rai Storia.\nVita privata.\n\u00c8 sposato con Christine Feddersen, traduttrice inglese, e ha due figli. Sua figlia Diana \u00e8 stata la disegnatrice della \"graphic novel\" intitolata \"Bagradas\", tratta da un racconto del padre.\nL'11 febbraio 2021 \u00e8 stato ricoverato presso l'ospedale Misericordia di Grosseto in seguito ad un grave incidente domestico, probabilmente causato da esalazioni di monossido di carbonio, avvenuto nella sua abitazione nel centro di Roma, dove si trovava con la scrittrice Antonella Prenner, anche lei rimasta coinvolta. Entrato in coma, si \u00e8 risvegliato cinque giorni dopo.\nOpere.\nTrilogia di Ulisse.\npoi raccolti in:"}
{"id": "2131226", "revid": "131145", "url": "https://it.wikipedia.org/wiki?curid=2131226", "title": "Laser argon", "text": ""}
{"id": "2131229", "revid": "729019", "url": "https://it.wikipedia.org/wiki?curid=2131229", "title": "Stazione di Okachimachi", "text": "La \u00e8 una stazione ferroviaria di Tokyo, si trova nel quartiere di Tait\u014d. La stazione si trova nell'area di Ameya-Yokoch\u014d, chiamato anche \"Ameyoko\", uno dei principali mercati all'aperto di Tokyo.\nStruttura.\nLa stazione \u00e8 costituita si trova in viadotto, con due marciapiedi a isola per quattro binari totali. I due esterni sono dedicati alla linea Keihin-T\u014dhoku, mentre quelli interni sono per la Yamanote. Questa disposizione permette di facilitare gli interscambi fra diversi servizi nella stessa direzione: ad esempio, per chi arriva a questa stazione, prendendo il treno rapido sulla Keihin-T\u014dhoku potr\u00e0 spostarsi pi\u00f9 rapidamente in quella direzione. La stazione \u00e8 dotata di due uscite, una a nord e una a sud."}
{"id": "2131236", "revid": "266222", "url": "https://it.wikipedia.org/wiki?curid=2131236", "title": "Garshin", "text": ""}
{"id": "2131237", "revid": "339392", "url": "https://it.wikipedia.org/wiki?curid=2131237", "title": "Michail Sergeevic Gorbacev", "text": ""}
{"id": "2131249", "revid": "318966", "url": "https://it.wikipedia.org/wiki?curid=2131249", "title": "Dottrina esoterica", "text": ""}
{"id": "2131263", "revid": "599013", "url": "https://it.wikipedia.org/wiki?curid=2131263", "title": "Ospedale Principessa Grace", "text": "Il centro ospedaliero Principessa Grace (in francese \"centre h\u00f4spitalier Princesse Grace\") \u00e8 l'ospedale del Principato di Monaco e si trova nel quartiere La Colle presso il confine di stato del principato. \u00c8 composto dall'ospedale, che \u00e8 situato nel Principato di Monaco, e da Cap Fleuri situato a Cap-d'Ail. \u00c8 specializzato in chirurgia vascolare.\nStoria.\nIl nosocomio fu inaugurato nel 1902 da Alberto I e allora aveva la capacit\u00e0 di 120 letti. Nel 1949 fu creato un reparto di medicina infantile, nel 1958 venne trasformato in policlinico in onore della principessa Grace Kelly; ironia della sorte, la stessa Kelly morir\u00e0 nella struttura il 14 settembre 1982, a seguito delle vaste ferite riportate nell'incidente occorso il giorno precedente. Nel 1963 fu costruito in collaborazione con la Francia l'edificio di Cap Fleuri a Cap d'Ail. Nel gennaio 1984 i posti letto erano 363 di cui 68 di medicina chirurgica; nel 2002 la capacit\u00e0 \u00e8 cresciuta a 518 posti letto nell'ospedale e 160 nella struttura attigua di Cap Fleuri."}
{"id": "2131264", "revid": "154326", "url": "https://it.wikipedia.org/wiki?curid=2131264", "title": "Luigi XV", "text": ""}
{"id": "2131267", "revid": "120439247", "url": "https://it.wikipedia.org/wiki?curid=2131267", "title": "Vladimir Makanin", "text": "Laureatosi all'Universit\u00e0 statale di Mosca, ha lavorato come matematico per l'esercito russo sino agli anni sessanta (precisamente sino al 1963), quando, dopo aver frequentato un intenso corso di scrittura, esord\u00ec col racconto \"Sovietskiy Pisatel\" (\"Lo scrittore sovietico\"). Il suo stile \u00e8 caratterizzato da un forte realismo, dalla psicologia intensa dei personaggi e da una profonda empatia."}
{"id": "2131268", "revid": "169529", "url": "https://it.wikipedia.org/wiki?curid=2131268", "title": "Memorial (associazione)", "text": "Memorial (\"\u041c\u0435\u043c\u043e\u0440\u0438\u0430\u043b\" in russo) \u00e8 un'associazione per la difesa dei diritti umani che ha sede a Mosca ed opera nelle ex repubbliche dell'Unione Sovietica.\nMemorial ha ottenuto lo status di partecipante al Consiglio d'Europa. Transparency International,\nL'associazione ha una sede anche in Italia, aperta il 20 aprile 2004.\nAttivit\u00e0.\nSecondo lo statuto dell'associazione, Memorial si pone come obiettivi:\nStoria.\nCon l'avvento di Vladimir Putin alla Presidenza della Russia (2000), l'atteggiamento delle autorit\u00e0 verso Memorial si sarebbe fatto repressivo e sarebbe stata ostacolata la sua attivit\u00e0.\nIl 28 dicembre 2021 la Corte Suprema della Russia ha ordinato a Memorial International di cessare l'attivit\u00e0 per violazione della legge sugli agenti stranieri, con una decisione di cui la Corte europea dei diritti umani ha chiesto la sospensione in via interinale.\nFinanziamenti.\nMemorial, secondo i suoi dipendenti, non riceve finanziamenti governativi ed esiste grazie a donazioni derivate da sponsorizzazioni, attivit\u00e0 editoriali e commerciali, nonch\u00e9 entrate da titoli, ecc. Durante la presidenza di Boris El'cin, nel Paese non esistevano meccanismi per sponsorizzare le organizzazioni per i diritti umani. Il primo tra gli sponsor stranieri della societ\u00e0 \u00e8 stata la George Soros Foundation, seguita dalla Charitable Foundation for Cultural Initiatives (Mikhail Prokhorov Foundation), la Dmitry Zimin's Dynasty Foundation for Non-Profit Programs, l'Agenzia degli Stati Uniti per lo Sviluppo Internazionale e l'Universit\u00e0 di Oxford.\nLe fonti di finanziamento erano precedentemente indicate sul sito web dell'organizzazione nella sezione \"I nostri partner e donatori\":\nNell'ultimo rapporto annuale di \"Memorial\" per il 2020, le seguenti organizzazioni sono menzionate tra partner e donatori: Commissione europea, Amnesty International, Human Rights Watch, Federazione internazionale per i diritti umani, Comitato Helsinki norvegese, Partenariato internazionale per i diritti umani, Oak Foundation, Civil Rights Defenders, UNCHR, nonch\u00e9 ambasciate e consolati di Germania, Gran Bretagna, Francia, Paesi Bassi, Svezia, Norvegia, Corea del sud.\nRiconoscimenti ed onorificenze.\nIl Parlamento europeo ha assegnato il \u00abPremio Sakharov per la libert\u00e0 di pensiero\u00bb 2009 a Ludmila Alexejeva, Oleg Orlov e Sergej Kovalev in rappresentanza di Memorial.\nGiudizio nella cultura di massa.\nL'Associazione ha ricevuto critiche in quanto accusata di essere eccessivamente sbilanciata in favore dei paesi occidentali.\nPer contro, il Centro Sakharov, Amnesty International, Civil Rights Defenders, Front Line Defenders, Human Rights Watch, Centro europeo di difesa dei diritti umani (EHRAC), Comitato contro la tortura, Federazione internazionale dei diritti umani (FIDH ), Comitato Helsinki norvegese (NHC), Consiglio del forum della societ\u00e0 civile UE-Russia, Centro per l'analisi e la prevenzione dei conflitti (CAPC) , Fondazione Heinrich B\u00f6ll, Comitato di assistenza civica , Centro Eltsin, \" OVD-Info \", PEN-Mosca, l'associazione Libert\u00e0 di parola, il movimento \"Voce\", \"Free Historical Society\", nonch\u00e9 rappresentanti di Unione europea, Germania, USA, Repubblica Ceca, l'ex presidente dell'URSS Michail Gorba\u010d\u00ebv e il caporedattore di Novaya Gazeta Dmitry Muratov e molti altri valutano all'unanimit\u00e0 \"Memorial\" e \"Memorial International\" come una delle fondamenta della societ\u00e0 civile russa e delle organizzazioni senza scopo di lucro, le cui attivit\u00e0 rendono un prezioso contributo alla preservazione della memoria dei crimini del totalitarismo ed alla prevenzione della loro perpetuazione."}
{"id": "2131279", "revid": "110157", "url": "https://it.wikipedia.org/wiki?curid=2131279", "title": "Giovanni Giacomo Della Porta", "text": " \nBiografia.\nEsponente della nota famiglia di artisti di Porlezza, nipote del Tamagnino, lavor\u00f2 in principio tra Genova e Cremona. Nel secondo ventennio del Cinquecento fu, invece, architetto del Duomo di Milano. Dal 1531 ritorn\u00f2 a Genova, dove realizz\u00f2 diverse opere, fra cui l'altare maggiore del Duomo di Genova.\nAlcuni autori, fra i quali il Vasari, gli hanno attribuito dei lavori compiuti nella Certosa di Pavia, in particolare per il sepolcro di Gian Galeazzo Visconti. Si tratterebbe, tuttavia, di notizia infondata, a causa della presenza, nel medesimo periodo, di un omonimo scultore ."}
{"id": "2131282", "revid": "190231", "url": "https://it.wikipedia.org/wiki?curid=2131282", "title": "James Tamborello", "text": ""}
{"id": "2131289", "revid": "97701", "url": "https://it.wikipedia.org/wiki?curid=2131289", "title": "Do Nascimento", "text": ""}
{"id": "2131293", "revid": "547034", "url": "https://it.wikipedia.org/wiki?curid=2131293", "title": "Heather Small", "text": "Inizi.\nLa Small \u00e8 nata e cresciuta nella periferia occidentale di Londra e ha raggiunto il suo primo gruppo, gli Hot House, quand'era solo un'adolescente. Dopo aver conosciuto il dj Mike Pickering, entr\u00f2 a far parte degli M People, gruppo house con cui ebbe un grandissimo successo negli anni novanta con 10 milioni di album venduti.\nCarriera solista.\nNel 1997, Heather Small ha partecipato al cd \"Perfect Day\" al quale contribuirono vari artisti tra i quali Tom Jones, Lou Reed, Laurie Anderson e Gabrielle. La canzone Children in Need fu scelta per rendere nota l'opera di carit\u00e0 e la relativa raccolta di fondi. Il singolo vendette pi\u00f9 d'un milioni di copie e fu al numero 1 delle classifiche del Regno Unito per 3 settimane.\nNel 1998, dopo l'uscita del \"Best of\" degli M'People, Heather e la band presero un po' di tempo per i loro progetti solisti.\nNel 2000, Heather annunci\u00f2 l'uscita dell'album \"Proud\" con il singolo portante lo stesso nome legato agli atleti britannici partecipanti ai Giochi Olimpici . Inoltre un remix del singolo \"Proud\" fu utilizzato per la prima stagione di \"Queer as Folk\". \"Proud\" \u00e8 inoltre il singolo che ha avuto pi\u00f9 successo e che ha lanciato la Small. In pi\u00f9 fu utilizzato pure come sigla dello spettacolo americano \"The Oprah Winfrey Show\", e nel 2005 Heather fece il suo debutto alla televisione americana. Un altro singolo, \"Holding on\", segu\u00ec nel novembre 2000, mentre un duetto con Tom Jones chiamato \"You Need Love Like I Do\" arriv\u00f2 come terzo estratto.\nDa l\u00ec, si prese un po' di tempo per crescere il proprio figlio e registrare un nuovo album. Occasionalmente partecip\u00f2 a programmi televisivi quali il \"Parkinson\" e \"Songs of Praise\". Lei suon\u00f2 pure tre canzoni per il concerto \"Tsunami Relief Cardiff\" al \"Millennium Stadium\" a Cardiff.\nHeather fece uscire il nuovo singolo \"Radio On\" il 17 luglio del 2006 nel Regno Unito ed il suo secondo lavoro \"Close To A Miracle\" fu pubblicato il 24 di luglio. Poco dopo usc\u00ec come secondo estratto la canzone-titolo. L'album nonostante i buoni propositi fu un flop commercialmente parlando, classificandosi al 57\u00ba posto in Gran Bretagna. Neppure i singoli fecero meglio arrivando fuori dalle prime 100 posizioni. Un breve tour nell'autunno seguente fu accolto pi\u00f9 positivamente.\nSuccesso internazionale.\nHeather ha collaborato con il tenore islandese Gar\u00f0ar Th\u00f3r Cortes in una canzone chiamata \"Luna\", con la quale raggiunsero la seconda posizione delle classifiche islandesi.\nLa Small partecip\u00f2 inoltre nel giugno 2007 all'apertura dello Spinning Field building a Manchester. In luglio seguirono delle apparizioni alla manifestazione canora Songs Of Praise nella quale cant\u00f2 \"Love Is Always There\" estratto da \"Close To A Miracle\". In pi\u00f9 lo stesso mese cant\u00f2 pure altre canzoni dei suoi album solisti e qualche successo degli M People a Kings Lynn.\nFatti recenti.\nNel 2006 ha preso parte ad un album per un'iniziativa a favore delle comunit\u00e0 omosessuali, Gay Games VII, promosso dal bassista degli Styx Chuck Panozzo.\nLa Small ha confermato che dopo il tour estivo con gli M'People avrebbe ripreso il lavoro in studio. Lei ha pure confermato la pubblicazione di una canzone per l'abolizione del commercio degli schiavi nel mondo. La Small ha dunque partecipato il 10 novembre 2007 al concerto previsto a Londra per celebrarne la ricorrenza.\nIl 26 maggio 2008 ha partecipato al concerto al Millennium Stadium di Cardiff con gli Stereophonics ed i Feeder per la celebrazione del successo gallese al Grande Slam del 2008.\nHeather Small ha pure cantato per tre serate al \"Ronnie Scott's Jazz Club\" nell'ottobre 2008.\nFino al 14 dicembre \u00e8 in tour in Inghilterra prendendo il posto di Chaka Khan per la seconda leg di \"Here Come the Girls\" insieme alle cantanti Anastacia e Lulu.\nLavoro per la carit\u00e0.\nLa Small \u00e8 membro attivo per diverse associazioni caritatevoli quali \"Beat Bullying\", \"Adopt a Child\", la \"Aiden Cox Foundation\", la \"Mencap\" e la \"St Luke's Midnight Walk\". Partecipa pure a campagne contro il razzismo ed \u00e8 ambasciatrice per Asthma UK, dato che fu lei a soffrirne quand'era una bambina."}
{"id": "2131294", "revid": "767487", "url": "https://it.wikipedia.org/wiki?curid=2131294", "title": "Life Without Soul", "text": "Life Without Soul (letteralmente traducibile \"Vita senz'anima\") \u00e8 un film muto del 1915, il secondo tratto dal romanzo \"Frankenstein, o il Prometeo moderno\" scritto Mary Shelley nel 1816. La pellicola \u00e8 andata persa. Poich\u00e9 il primo film in assoluto su Frankenstein (\"Frankenstein\" del 1910), era in realt\u00e0 un cortometraggio, questo \u00e8 in assoluto il primo lungometraggio (si tratta di 5 rulli) mai realizzato per il cinema sul personaggio creato da Mary Shelley.\nTrama.\nVictor Frawley, un giovane scienziato, annuncia alla fidanzata Elizabeth Lavenza di aver fatto un'importante scoperta che lui chiama \"la chimica della vita\". I suoi amici e la famiglia lo avvertono dei pericoli che potrebbe correre, ma lui \u00e8 impaziente di cominciare l'esperimento. La sera, Victor si addormenta mentre sta leggendo \"Frankenstein\", il romanzo di Mary Shelley e comincia a sognare. Nel sogno, rivive la storia del romanzo con lui nei panni del protagonista. Victor usa la sua pozione per creare una nuova razza forte e invincibile ma senz'anima, la cui brutalit\u00e0 comincia a spaventare lo stesso scienziato. Minacciato dal mostro, Victor crea una compagna per la sua creatura ma poi, temendone la pericolosit\u00e0 potenziale, la distrugge. Il mostro, furioso e vendicativo, uccide la sorella del suo creatore per poi rivolgere la sua furia contro Elizabeth. Victor, disperato, finisce per uccidersi. Poi si sveglia e scopre che \u00e8 stato tutto un sogno: grato per essere ancora vivo, lo scienziato si precipita in laboratorio dove distrugge la pericolosa pozione.\nProduzione.\nIl film fu prodotto dall'Ocean Film Corporation.\nVenne girato in Georgia, a Dahlonega e in Florida, a Jacksonville e a St. Augustine\nDistribuzione.\nDistribuito dall'Ocean Film Corporation, il film usc\u00ec nelle sale statunitensi nel novembre 1915."}
{"id": "2131295", "revid": "18323", "url": "https://it.wikipedia.org/wiki?curid=2131295", "title": "Ted Chiang", "text": "Biografia.\nNato a Port Jefferson nello stato di New York, si \u00e8 laureato alla Brown University: B.A. in Lettere Classiche e M.Sc.Informatica. Risiede a Bellevue, vicino a Seattle, Washington, dove lavora come \"technical writer\" per l'industria del software.\nPur non essendo un autore prolifico - ha pubblicato solo 16 racconti e un romanzo breve - Chiang ha vinto una quantit\u00e0 di premi non indifferenti, tra i quali: un Premio Nebula per \"Torre di Babilonia\" (\"Tower of Babylon\") nel 1990, il Premio John W. Campbell per miglior nuovo scrittore nel 1992, un Premio Nebula e un Premio Theodore Sturgeon Memorial per \"Storia della tua vita\" (\"Story of Your Life\") nel 1998, un Premio Sidewise per \"Settantadue lettere\" (\"Seventy-Two Letters\") nel 2000, un Premio Nebula, un Premio Locus e un Premio Hugo per la sua novella \"L'inferno \u00e8 l'assenza di Dio\" (\"Hell Is the Absence of God\") nel 2002, un Premio Nebula e un Premio Hugo per \"Il mercante e il portale dell'alchimista\" (\"The Merchant and the Alchemist's Gate\", 2007).\nChiang nel 2003 ha rinunciato alla candidatura ad un Premio Hugo del suo racconto breve \"Il piacere di ci\u00f2 che vedi: un documentario\" (\"Liking What You See: A Documentary\"), in quanto non pienamente soddisfatto del risultato finale che non riteneva conforme agli standard qualitativi del premio. \nLa rivista scientifica Nature ha pubblicato due suoi brevi racconti nella rubrica Futures: nel numero di giugno 2000 \"Catching crumbs from the table\" (pubblicato anche come \"The Evolution of Human Science\" nella successiva raccolta \"Stories of Your Life, and Others\") e nel numero di luglio 2005 \"What's expected of us\" . \n\"Stories of Your Life, and Others\", libro del 2002 che raccoglie i suoi primi 8 racconti, \u00e8 stato pubblicato nel 2008 in Italia con il titolo Storie della tua vita per le edizioni \"Stampa Alternativa &amp; Graffiti\".\nTed Chiang ha pubblicato nel settembre del 2007 un racconto breve dal titolo \"Il mercante e il portale dell'alchimista\" che si \u00e8 aggiudicato i premi Nebula e Hugo per quell'anno. Nel 2009 il suo racconto successivo, \"Respiro\", il 27 giugno dello stesso anno si \u00e8 aggiudicato il Premio Locus per la sua categoria, seguito il 10 agosto dal Premio Hugo.\nNel luglio 2010 ha pubblicato per la casa editrice Subterranean Press un romanzo breve dal titolo \"Il ciclo di vita degli oggetti software\" che dopo essersi aggiudicato il Premio Locus per la categoria gli ha valso il suo quarto Premio Hugo.\nTed Chiang \u00e8 mancino. Si dichiara ateo. Il suo nome cinese \u00e8 Chiang Feng-nan (\u59dc\u5cef\u6960)."}
{"id": "2131305", "revid": "1226", "url": "https://it.wikipedia.org/wiki?curid=2131305", "title": "Acqua piovana", "text": ""}
{"id": "2131306", "revid": "1008732", "url": "https://it.wikipedia.org/wiki?curid=2131306", "title": "Opere idrauliche", "text": "Le opere idrauliche sono strutture parzialmente o totalmente sommerse dall'acqua, associate ad un corpo idrico e costruite con lo scopo di contenere, indirizzare o interrompere il naturale flusso dell'acqua. Possono essere costruite in fiumi, mari o in qualsiasi altro corpo idrico.\nSono opere idrauliche strutture come pozzi, acquedotti, idrovore, dighe e canali artificiali.\nRegolamentazione.\nA seconda dei paesi le opere idrauliche possono avere diverse regolamentazioni e definizioni di dettaglio.\nItalia.\nIn Italia sono disciplinate dal regio decreto 25.07.1904 n\u00b0 523 che approva il \"Testo unico delle disposizioni di legge intorno alle opere idrauliche delle diverse categorie\". \nSono classificate in cinque diverse categorie in base alla loro natura ed importanza.\nIn seguito all'entrata in vigore del Capo I della legge 15 marzo 1997, n\u00b0 59 (Bassanini) e del D.Lgs. 31 marzo 1998, n\u00b0 112 in materia di decentramento amministrativo, la gestione delle opere idrauliche \u00e8 stata conferita alle regioni.\nSpagna.\nIn Spagna le opere idrauliche sono regolamentate dal \"Real Decreto Legislativo 1/2001, de 20 de julio, por el que se aprueba el texto refundido de la Ley de Aguas\", che le definisce come \"Costruzioni con natura di immobile destinate alla captazione, estrazione, dissalazione, immagazzinamento, regolazione, conduzione, controllo e approvvigionamento di acqua, come pure alla sanificazione, depurazione, trattamento e riutilizzo de las della acque reflue, e quelle che abbiano come scopo la ricarica artificiale degli acquiferi, l'azione sui letti dei fiumi, la correzione dei regimi fluviali e la protezione spondale\".\nOrganismi sovranazionali.\nA livello sovranazionale si occupa di opere idrauliche un comitato costituito all'interno dello IAHR (\"International Association for Hydro-Environment Engineering and Research\"). L'organismo cura in particolare il monitoraggio delle opere gi\u00e0 esistenti, la progettazione di nuove opere a basso impatto ambientale, la ricerca e la formazione in materia e la cooperazione internazionale."}
{"id": "2131309", "revid": "104458", "url": "https://it.wikipedia.org/wiki?curid=2131309", "title": "Kummuhi", "text": ""}
{"id": "2131310", "revid": "770685", "url": "https://it.wikipedia.org/wiki?curid=2131310", "title": "Presidenti del Consiglio nazionale (Svizzera)", "text": "Il presidente del Consiglio nazionale (in tedesco: \"Nationalratspr\u00e4sident\"; in francese: \"pr\u00e9sident du Conseil national\", in romancio: \"president dal Cussegl naziunal\") presiede il Consiglio nazionale e l'Assemblea federale in Svizzera. Il presidente \u00e8 considerato il primo cittadino della Confederazione elvetica, ma non \u00e8 capo dello Stato. Nel cerimoniale ufficiale, \u00e8 enumerato dopo i membri del Consiglio federale, prima del presidente del Consiglio degli Stati.\n\u00c8 eletto dal Consiglio nazionale per il termine di un anno, senza possibilit\u00e0 di rielezione.\nIl Presidente \u00e8 assistito da un Primo Vicepresidente e da un Secondo Vicepresidente, che si alternano a presiedere le sedute in caso di sua assenza momentanea.\nFonte: Parlament.ch\nElenco dei presidenti del Consiglio nazionale.\nFonte: Parlament.ch"}
{"id": "2131311", "revid": "128096", "url": "https://it.wikipedia.org/wiki?curid=2131311", "title": "Occitano (etimologia)", "text": "Il termine occitano deriva dalla parola \"oc\" che in lingua occitana significa \"s\u00ec\", secondo la tradizione di indicare le lingue con la parola usata per affermare (come per la lingua d'o\u00efl).\nIl termine venne usato dall'amministrazione francese, in seguito all'annessione al Regno di Francia della Contea di Tolosa e dei territori limitrofi di lingua occitana. Venne coniata nel 1298 l'espressione latina \"patria linguae occitanae\" basandosi sulla parola latina \"Aquitania\", nome della regione atlantica di origine romana. \"Occitanus\" deriva da \"aquitanus\". Infatti, in un testo del 1331 rinvenuto a Lione compare l'espressione \"lingua hoquotina\", da pronunciarsi preferibilmente \"oquitana\".\nQuesta parola ricompare nel 1309, sempre in un contesto basso-latino della Cancelleria di Parigi, \"lingue occitane\": lingua di notai, in tardo latino, mai in francese. Ricompare, altrettanto casualmente e con la medesima valenza di sotto-gergo notarile, nel 1600, sempre ad uso della cancelleria parigina.\nEcco alcuni casi di citazioni da testi italiani:\nDopo tali fugaci e casuali comparse, il termine \"occitano\" appare, altrettanto sporadicamente, in un paio di titoli di scrittori senza risonanza nel primissimo ottocento. Ma fu con l'Ottocento, che rilesse la storia del Midi francese e la deform\u00f2, che ritroviamo il termine \"occitano\": nei testi di Fabre d\u2019Olivet, \"Les Troubadours, poesies occitaniques\",nel 1802 si trovano, in francese, i termini \"occitanique, oscitanique\"; \"occitanien\", \"occitanie\" usato da Amiral de Rochegude nel 1819 nel suo \"Le Parnasse occitanien\"; e \"L'occitanienne\" di Chateaubriand."}
{"id": "2131314", "revid": "104458", "url": "https://it.wikipedia.org/wiki?curid=2131314", "title": "Luvio cuneiforme", "text": ""}
{"id": "2131316", "revid": "263402", "url": "https://it.wikipedia.org/wiki?curid=2131316", "title": "Leopoldo Zea Aguilar", "text": ""}
{"id": "2131320", "revid": "20777276", "url": "https://it.wikipedia.org/wiki?curid=2131320", "title": "Luce di Wood", "text": ""}
{"id": "2131322", "revid": "137232", "url": "https://it.wikipedia.org/wiki?curid=2131322", "title": "Psicologia evoluzionistica", "text": ""}
{"id": "2131324", "revid": "20777323", "url": "https://it.wikipedia.org/wiki?curid=2131324", "title": "Fluorescente", "text": ""}
{"id": "2131327", "revid": "2144409", "url": "https://it.wikipedia.org/wiki?curid=2131327", "title": "Tom &amp; Jerry Tales", "text": "Tom &amp; Jerry Tales (\"Tom and Jerry Tales\") \u00e8 una serie televisiva a cartoni animati prodotta dalla Warner Bros. Animation e Kids' WB e basata ai personaggi di Tom &amp; Jerry. In questa serie il rapporto tra i due cambia in ogni episodio, in qualcuno sono nemici, in altri conoscenti e in un episodio addirittura vivono insieme. La serie \u00e8 composta da 26 episodi, ognuno diviso in tre segmenti di 7 minuti ciascuno.\nEpisodi.\nStagione 1.\n23 settembre 2006\n30 settembre 2006\n7 ottobre 2006\n28 ottobre 2006\n4 novembre 2006\n11 novembre 2006\n3 febbraio 2007\n10 febbraio 2007\n17 febbraio 2007\n24 febbraio 2007\n3 marzo 2007\n28 aprile 2007\n5 maggio 2007\nStagione 2.\n22 settembre 2007\n29 settembre 2007\n6 ottobre 2007\n13 ottobre 2007\n27 ottobre 2007\n3 novembre 2007\n10 novembre 2007\n1 dicembre 2007\n8 dicembre 2007\n2 febbraio 2008\n9 febbraio 2008\n8 marzo 2008\n22 marzo 2008\nEdizioni home video.\nDVD.\nLa serie \u00e8 stata distribuita in 6 DVD:\nI volumi 1, 3 e 4 sono stati anche inclusi nei cofanetti della serie \"Cartoon NO-STOP\"."}
{"id": "2131328", "revid": "1214201", "url": "https://it.wikipedia.org/wiki?curid=2131328", "title": "Joakim Persson", "text": "Carriera.\nGiocatore.\nClub.\nPersson ha iniziato la sua carriera nelle giovanili dell'H\u00f6gaborgs BK, prima di trasferirsi al nel 1992. Ha effettuato il suo debutto professionale in Coppa di Svezia, in una sconfitta con il Landskrona BoIS.\nPersson \u00e8 stato acquistato dall'Atalanta nel 1996. \u00c8 tornato in Svezia dopo meno di due stagioni in Italia, poich\u00e9 ha giocato molto raramente nella prima squadra del club bergamasco, e a gennaio 1998 ha firmato per l'IFK G\u00f6teborg. Le cose, per lui, non sono andate molto meglio dopo questo trasferimento. \u00c8 stato considerato dai media, spesso, come una delle cause degli scarsi risultati del club. Dopo il campionato 1998, \u00e8 stato votato come il \"calciatore pi\u00f9 sopravvalutato\" dell'Allsvenskan dai suoi colleghi.\nAlla fine del campionato 1999, Persson ha lasciato il G\u00f6teborg con l'intenzione di sfuggire alla pressione che c'era su di lui ed ha firmato per l'Esbjerg, nella Superliga, ma al termine della stagione la squadra \u00e8 retrocessa. Persson \u00e8 comunque rimasto nel club e ha contribuito a far vincere il campionato alla sua squadra e ad essere quindi promossa al primo tentativo.\nNell'estate del 2002, dopo un altro campionato con l'Esbjerg, \u00e8 passato all', nella Fu\u00dfball-Bundesliga. Assieme a Andreas Jakobsson, Marcus Lantz, Peter Wibr\u00e5n, Magnus Arvidsson e Rade Prica, \u00e8 stato uno dei sei svedesi a giocare per il club del Meclemburgo. Sotto la guida del tecnico Armin Veh, \u00e8 stato impiegato da centrocampista, giocando ventisei partite nella sua prima stagione. Nel campionato successivo, il club ha inanellato quattro sconfitte di fila nelle prime quattro partite, cos\u00ec Veh ha rassegnato le dimissioni e Juri Schl\u00fcnz lo ha sostituito. Schl\u00fcnz ha convertito Persson da centrocampista a difensore e lo ha fatto diventare il leader della sua linea a quattro. Dopo soltanto una gara, in cui \u00e8 entrato a partita in corso, Persson \u00e8 stato titolare in ventisette delle ventotto partite dell'Hansa. Ha segnato la sua unica rete contro il Borussia M\u00f6nchengladbach il 1\u00ba novembre 2003. L'Hansa Rostock ha terminato la stagione al nono posto in classifica. Nel campionato seguente, Persson \u00e8 partito da titolare in trenta gare, ma non \u00e8 riuscito a salvare la squadra dalla retrocessione in 2. Fu\u00dfball-Bundesliga.\nDopo la retrocessione dell'Hansa, Persson si \u00e8 trasferito allo Stab\u00e6k, in Norvegia. Nonostante gli sia stato offerto un lungo contratto, Persson ha scelto di tornare in Svezia solo diciotto mesi dopo e ha firmato con il Landskrona prima del campionato 2007.\nNazionale.\nPersson ha totalizzato ventisette presenze e otto reti con la . Ha anche giocato per cinque volte, con una rete all'attivo, nelle altre rappresentative giovanili.\nPersson ha poi collezionato tre partite con la maglia della , con cui ha partecipato, nel 1997, alla King's Cup. Ha giocato contro e , prima di vincere la finale contro il paese ospitante, la . Persson, nella vittoria per tre a uno degli svedesi sui thailandesi, ha segnato una rete.\nAllenatore.\nDopo essersi ritirato, Persson \u00e8 diventato allenatore dell'\u00c4ngelholm, squadra che ha guidato dal 2011 al 2015 in quattro campionati e mezzo di Superettan. Il 3 luglio 2015 \u00e8 stato esonerato a causa del negativo avvio di stagione \u2013 10 punti nelle prime 15 giornate \u2013 e sostituito da Christian J\u00e4rdler.\nIn vista della stagione 2016 \u00e8 sceso in terza serie (Division 1) per allenare il Kristianstad FC, club appena nato dalla fusione di Kristianstads FF e Kristianstad BoIS. Nei quasi due anni di sua permanenza, la squadra ha conquistato un 5\u00ba posto e un 4\u00ba posto, ma durante la seconda stagione Persson \u00e8 stato esonerato a sette giornate dalla fine.\nIn occasione del campionato di Superettan 2018, Persson \u00e8 tornato a sedere su una panchina della seconda serie nazionale, quella del Varberg. I neroverdi hanno terminato la stagione al terzultimo posto, ma si sono salvati dopo un doppio spareggio contro l'Oskarshamns AIK. L'anno seguente la sua squadra si \u00e8 resa protagonista di una storica stagione, con il 2\u00ba posto nella Superettan 2019 che ha permesso al Varberg di salire per la prima volta in Allsvenskan, la massima serie del calcio svedese."}
{"id": "2131332", "revid": "188323", "url": "https://it.wikipedia.org/wiki?curid=2131332", "title": "Luce nera", "text": ""}
{"id": "2131340", "revid": "830939", "url": "https://it.wikipedia.org/wiki?curid=2131340", "title": "Oleg Olegovi\u010d Pavlov", "text": "Biografia.\nDurante il servizio militare svolto come guardia carceraria, ha subito un violento trauma cranico che lo ha costretto per oltre un mese in un ospedale psichiatrico: questo gli ha permesso di abbreviare i due anni di servizio militare. Ha dunque deciso di tornare a Mosca per approfondire le proprie conoscenze letterarie e, all'et\u00e0 di 24 anni, nel 1995, pubblica \"Kaz\u00ebnnaja skazka\", il suo primo romanzo. \u00c8 subito notato dalla critica, Ha continuato a godere di grande visibilit\u00e0 dal 1997, arrivando ad ottenere il Russkij Booker nel 2002, venendo cos\u00ec riconosciuto come uno dei maggiori autori della Letteratura russa contemporanea. Partendo da alcune lettere ricevute da Aleksandr Sol\u017eenicyn e della moglie di questi Natal'ja, ha realizzato un saggio intitolato \"L'uomo russo nel XX secolo\", sulla societ\u00e0, sulla vita e sulla psicologia dei russi. Attualmente \u00e8 ritenuto uno dei maggiori autori russi del XX e del XXI secolo."}
{"id": "2131367", "revid": "729019", "url": "https://it.wikipedia.org/wiki?curid=2131367", "title": "Armand Jean de Vignerot du Plessis", "text": "Nipote del cardinale di Richelieu, e ammiraglio delle galere nel 1642, fu inviato a Napoli che nel 1647 si era ribellata agli spagnoli proclamando la Repubblica napoletana. Dato che incroci\u00f2 la squadra di don Giovanni d'Austria al largo di Capri non pot\u00e9 scaricare le truppe che trasportava."}
{"id": "2131368", "revid": "767487", "url": "https://it.wikipedia.org/wiki?curid=2131368", "title": "A proposito della notte scorsa...", "text": "A proposito della notte scorsa... (\"About Last Night...\") \u00e8 un film del 1986 diretto da Edward Zwick con protagonisti Rob Lowe e Demi Moore. Il film si basa sull'opera teatrale di David Mamet \"Sexual Perversity in Chicago\". Nel 2014 \u00e8 stato prodotto un remake del film, \"About Last Night\", che vede Kevin Hart e Michael Ealy come protagonisti.\nIl film \u00e8 stato distribuito in Italia con il divieto ai minori di 14 anni, a causa del linguaggio forte, la nudit\u00e0 e i contenuti sessuali.\nTrama.\nDanny e Debbie si incontrano casualmente in un locale, attratti l'uno dall'altra finiscono per trascorrere la notte assieme. Quella che poteva sembrare una notte di sesso occasionale si trasforma in qualcosa di pi\u00f9 serio, Danny e Debbie inizieranno a frequentarsi fino a decidere di andare a convivere. Nonostante essere stati messi in guardia dai rispettivi amici, i due capiranno ben presto che la vita di coppia non \u00e8 tutta rose e fiori. Debbie cercher\u00e0 di far funzionare il rapporto, nonostante Danny si senta sempre pi\u00f9 spaventato dalla perdita della libert\u00e0 e troppo giovane per mettere su famiglia."}
{"id": "2131374", "revid": "71433", "url": "https://it.wikipedia.org/wiki?curid=2131374", "title": "A proposito della notte scorsa", "text": ""}
{"id": "2131376", "revid": "1632387", "url": "https://it.wikipedia.org/wiki?curid=2131376", "title": "Gabriella Giammanco", "text": "Biografia.\nLaureata in Scienze della comunicazione all'Universit\u00e0 degli Studi di Palermo con un punteggio di 110 e lode, giornalista professionista dal 2003 dopo aver collaborato con tv locali palermitane come co-conduttrice di una trasmissione di costume intitolata \"Opinion leader\", e all'ufficio stampa del comune di Palermo, viene assunta a Roma nel 2005 come redattrice per il TG4. In questa veste lavora anche al rotocalco \"Sipario\". \u00c8 dal 2008 vicepresidente della Fondazione Italia USA.\nAttivit\u00e0 politica.\nAlla prima esperienza in politica, \u00e8 stata eletta alla Camera dei deputati alle politiche del 2008, nella circoscrizione Sicilia 1, nella lista PdL. Ha fatto parte della VII commissione (cultura, scienza, istruzione) e della XI commissione (lavoro pubblico e privato). \nHa acquisito immediata notoriet\u00e0 dopo l'elezione per aver intrattenuto insieme con la collega Nunzia De Girolamo, durante una delle prime sedute parlamentari della legislatura, uno scambio di bigliettini \"galanti\" col premier Silvio Berlusconi.\nNel giugno 2011 il candidato sindaco di Bagheria, Bartolo Di Salvo, sostenuto da Il Popolo della Libert\u00e0 e Popolari di Italia Domani, annuncia la designazione della Giammanco ad assessore \"in pectore\" nella sua giunta in caso di vittoria elettorale, ma viene sconfitto al ballottaggio dal candidato di Futuro e Libert\u00e0 per l'Italia e UDC, Vincenzo Lo Meo.\nNel febbraio 2013, in occasione delle elezioni politiche, \u00e8 ricandidata alla Camera dei deputati nella circoscrizione Sicilia 1 con Il Popolo della Libert\u00e0, risultando eletta ed entra a far parte della commissione X (attivit\u00e0 produttive) dove viene eletta segretario. Il 16 novembre 2013, con la sospensione delle attivit\u00e0 de Il Popolo della Libert\u00e0, aderisce a Forza Italia. Il 26 aprile 2017 viene nominata portavoce in Sicilia di Forza Italia.\nAlle elezioni politiche del 2018 \u00e8 eletta senatrice. Il 30 maggio 2018 diventa vice-capogruppo al Senato di Forza Italia, su proposta della capogruppo Anna Maria Bernini. Alle elezioni europee del 2019 \u00e8 candidata per FI nella Circoscrizione Italia insulare ottenendo 18.482 preferenze senza tuttavia essere eletta. Il 4 agosto 2020 viene nominata capogruppo di Forza Italia presso la Commissione XIV (Politiche per l\u2019Unione europea) del Senato.\nHa presentato come prima firmataria numerosi disegni di legge. La sua attivit\u00e0 parlamentari si \u00e8 concentrata particolarmente sui temi sociali.\n\u00c8 sua la proposta di installare sistemi di videosorveglianza in asili nido e scuole dell'infanzia e nelle strutture socio-sanitarie e socio-assistenziali per anziani e disabili. La proposta mira anche a migliorare la formazione del personale e la qualit\u00e0 ricettiva di tali strutture. \n\u00c8 inoltre prima firmataria di un emendamento approvato alla legge di bilancio 2022 che ha previsto il rifinanziamento di un fondo destinato alle persone affette da disturbi dello spettro autistico.\nhttps://www.giornalelora.it/disabilita-giammanco-presentato-emendamento-per-fondo-autismo/\n\u00c8 autrice di una proposta sui reati telematici che stabilisce che il foro competente sia determinato dal luogo di residenza o domicilio della persona offesa, per evitare che le vittime di tali reati siano costrette a rinunciare loro malgrado alla tutela giurisdizionale per evitare di far fronte a spese di viaggio, di pernottamento e a tutte le altre connesse allo svolgimento del processo in un luogo lontano dalla propria abitazione.\nDa siciliana, ha elaborato una proposta che mira a recuperare i mancati trasferimenti erariali agli enti locali della regione Sicilia, prevedendo di rimuovere il cosiddetto prelievo forzoso operato nei confronti delle ex province regionali, oggi liberi consorzi comunali e citt\u00e0 metropolitane.\nIn ambito sanitario, ha proposto di introdurre la possibilit\u00e0 di realizzare un collegamento telecitofonico tra pronto soccorso o ambulatori di guardia medica e la centrale operativa della Forza di polizia pi\u00f9 vicina alla struttura in questione, per un certo e pi\u00f9 celere intervento in caso di pericolo per il personale sanitario.\nDa sempre paladina dei diritti degli animali, ha proposto modifiche al codice civile affinch\u00e9 gli animali domestici ricevano una maggior tutela e richiesto la dismissione dell'uso di animali da parte dei circhi.\nGrazie a un emendamento a sua firma approvato alla Legge di Bilancio 2022, \u00e8 stata prevista la chiusura in Italia degli allevamenti di animali da pelliccia, prevedendo un ristoro per gli allevatori. https://www.iltempo.it/politica/2021/12/22/news/stop-uccisione-animali-pelliccia-manovra-salva-volpi-visoni-manovra-bilancio-29879045/\nHa presentato un disegno di legge di modifica al Codice Antimafia, al fine di correggere le storture relative alle misure di prevenzione patrimoniale. https://www.ilgiornale.it/news/politica/misure-prevenzione-antimafia-vanno-corrette-2003539.html\nSui temi etici si pone da sempre su posizioni liberali, dichiarandosi recentemente favorevole al suicidio assistito https://www.repubblica.it/politica/2021/12/10/news/fine_vita_intervista_a_gabriella_giammanco_forza_italia-329685518/\nVita privata.\nNel settembre 2019 ha sposato, prima a Roma e poi a Marrakech, l'imprenditore Federico Angelini. In precedenza \u00e8 stata legata all'imprenditore immobiliarista Marco Mezzaroma e al giornalista Augusto Minzolini."}
{"id": "2131380", "revid": "1318658", "url": "https://it.wikipedia.org/wiki?curid=2131380", "title": "Bulat \u0160alvovi\u010d Okud\u017eava", "text": "Biografia.\nNato a Mosca da padre proveniente da Tbilisi (Georgia) e madre armena - nonostante questo legame di sangue con il Caucaso parlava solo russo -, fu privato del padre nel 1937 durante le terribili grandi purghe, poich\u00e9 questi era stato accusato di essere una spia nazista (pare che ci\u00f2 per\u00f2 non fosse vero), e della madre, che trascorse diciotto anni in Siberia, in vari lager (1937-1955). La separazione dai genitori non fu mai dimenticata. Fu costretto ad andare a vivere dai nonni a Tbilisi. Nel 1941, all'et\u00e0 di 17 anni, si arruol\u00f2 volontario nell'Armata rossa, partecipando attivamente dal 1942 alla grande guerra patriottica.\nSi laure\u00f2 presso l'Universit\u00e0 statale di Tbilisi nel 1950 e lavor\u00f2 come insegnante nella regione di Kaluga (nella Russia europea).\nNel 1956 torn\u00f2 a Mosca, dove lavor\u00f2 prima presso la casa editrice Molodaja Gvardija (\"La Giovane Guardia\"), poi per la \"Literaturnaja gazeta\", un'importante giornale che si occupava di letteratura e di attualit\u00e0. In quegli anni inizi\u00f2 a suonare la chitarra a livelli tali da potersi esibire in una serie di concerti. Okud\u017eava trov\u00f2 il successo grazie alla \"propria musica espiativa\", come fu poi definita.\nPresto divenne molto conosciuto sia nell'URSS he all'estero (peresempio, in Polonia), ma il trampolino di lancio fu il film \"Il bianco sole del deserto\", per il quale compose alcune canzoni e melodie. Negli anni settanta raggiunse l'apice della popolarit\u00e0, venendo indicato come intellettuale di spicco dell'Intellighenzia sovietica (fino ad essere citato nel romanzo \"Ada o ardore\" di Nab\u00f2kov nel 1969). Tuttavia Okud\u017eava si riteneva pi\u00f9 un poeta - ma come tale era incompreso - che un cantautore (considerava infatti di poca importanza tutta la sua opera musicale).\nNegli anni ottanta si dedic\u00f2 pi\u00f9 attivamente all'attivit\u00e0 di letterato, componendo poesie e scrivendo alcuni romanzi, tra cui \"Il povero Avr\u00f2simov\" e poi \"Il Salone\", grazie al quale vinse il prestigioso premio letterario Russkij Booker nel 1994, tre anni dopo lo scioglimento dell'URSS. Questi anni furono importanti anche perch\u00e9 la censura sovietica gli diede maggior respiro nella musica come nella letteratura.\nNel 1991 rivevette il Premio di Stato dell'Unione Sovietica, assegnato alle personalit\u00e0 pi\u00f9 importanti della nazione.\nNel 1997 mor\u00ec a Parigi, dove si era recato per un intervento chirurgico. \u00c8 sepolto nel cimitero Vagankovo assieme ad illustri personaggi, quali il poeta Sergej Esenin, Vladimir Vysockij e il pittore Vasilij Tropinin. In sua eterna memoria, un piccolo asteroide della fascia principale, scoperto nel 1981 dall'astronoma cecoslovacca Zde\u0148ka V\u00e1vrov\u00e1, \u00e8 stato battezzato 3149 Okudzhava.\nAttivit\u00e0 pubblica e opinioni politiche.\nEntr\u00f2 a far parte del Partito comunista dell'Unione Sovietica nel 1956, non appena ne ebbe la possibilit\u00e0 (i genitori erano stati riabilitati). Lasci\u00f2 il P.C.U.S. nel 1990 al momento dello scioglimento.\nSi sono conservate queste memorie di Oleg Mihajlov circa una conversazione con Oku\u017edava avvenuta nel 1964.\n\u2026 Ricordo come nel 1964 un piccolo gruppo di giovani scrittori arriv\u00f2 da Mosca a Samara (allora Kujby\u0161ev). Il clou del programma erano, ovviamente, Bulat Oku\u017edava e le sue canzoni. Io a quel tempo quasi lo veneravo (d'altronde molte canzoni nostalgicamente le amo ancora adesso). Una volta, a cena dopo il solito concerto, gli raccontai del mio amico Dmitrij L\u00e2likov (che ora non c'\u00e8 pi\u00f9). Lui, in particolare, diceva che quando nel Caucaso vennero a sapere che Kirov era stato probabilmente ucciso da Stalin, iniziarono a trattare meglio quest'ultimo. Fin troppo male aveva causato da quelle parti \u201cil bambino di Ur\u017eum\u201d. Sentii da Okud\u017eava:\n- Bisogna fucilare quest'uomo!\n- Io ero sbalordito:\n- Ma perch\u00e9?\n- Ma perch\u00e9?\nE Okud\u017eava sottovoce, ma con fermezza, mi rispose:\n- Mia mamma lavorava con Kirov\u2026\nOku\u017edava aveva un'opinione decisamente negativa di Stalin. Ecco un frammento di una sua poesia, scritta nel 1981:\n&lt;poem&gt;\n\"E dunque, generalissimo eccellente?\"\n\"I tuoi artigli oggi non sono pericolosi, \"\n\"pericoloso \u00e8 il tuo profilo dalla fronte bassa.\"\n\"Io non tengo i conti delle perdite antiche\"\n\"ma, sebbene nella mia vendetta io sia moderato\"\n\"non perdono ricordando il passato.\"&lt;/poem&gt;\nNel 1993 firm\u00f2 \u201cPis'mo 42\u201d (\"La lettera dei 42\") con la richiesta di vietare i \u201cpartiti, i fronti e le associazioni comunisti e nazionalisti\u201d, di riconoscere come illegittimi il Congresso dei deputati del popolo e il Sovet supremo e il processo agli organizzatori e ai partecipanti agli avvenimenti dell'ottobre 1993 a Mosca.\nNell'intervista dell'11 dicembre 1993 al giornale \u201cPodmoskovnye izvestia\u201d si espresse cos\u00ec sui sostenitori di Ruckoj:\n&lt;poem&gt; -Bulat \u0160alvovi\u010d, ha visto alla televisione il bombardamento della Casa bianca il 4 ottobre?\n- Eccome se l'ho guardato!\n- Lei, avendo combattuto in guerra, quale impressione ha avuto quando \u00e8 riecheggiata la prima salva? Non ha sobbalzato?\n- Per me \u00e8 stato certamente inaspettato, ma non mi sono spaventato. Vi dir\u00f2 di pi\u00f9. Con l'et\u00e0 ho iniziato a guardare con interesse qualsiasi film poliziesco. Sebbene molti siano banali e mediocri, li guardo comunque. Ho capito che per me \u00e8 importante il momento in cui, alla fine della puntata, il cattivo viene messo con le spalle al muro. E mi godo il momento. Soffro per tutta la puntata, eppure alla fine riceve quello che si merita, no? E all'improvviso ho capito che \u00e8 la stessa sensazione che ho provato quando ho visto Chasbulatov, Ruckoj e Maka\u017eov essere portati via sotto scorta. Secondo me quello era il finale del poliziesco. Ho gioito per questo. Non potevo sopportare queste persone, e non ho avuto alcuna piet\u00e0 di loro nemmeno in quella situazione. Per questo in me non si \u00e8 creata nessuna impressione troppo penosa. Anche se per me era terribile che nel nostro paese potesse accadere qualcosa del genere. E forse, quando \u00e8 riecheggiato primo colpo, mi sono reso conto che quello era l'atto finale. E dopotutto \u00e8 ancora colpa del presidente. Dopotutto ci\u00f2 avrebbe potuto essere previsto. Questi sostenitori di Barka\u0161ov avrebbero potuto essere disarmati e dispersi: si poteva fare tutto. Ma niente \u00e8 stato fatto, niente! \n- D'altra parte per\u00f2, se il presidente avesse provato a fare qualcosa prima, i democratici per primi avrebbero iniziato a prenderne le difese: soffocano la democrazia, avrebbero detto\u2026 \n- Appunto, esiste quella categoria di intellettuali libertari che intende in modo molto semplicistico la nostra situazione. Dal punto di vista della societ\u00e0 idealmente democratica, s\u00ec. Ma noi, ripeto, non abbiamo nessuna societ\u00e0 democratica. La nostra \u00e8 una societ\u00e0 bolscevica che aveva l'intenzione di creare la democrazia, ma \u00e8 ancora appesa a un filo. E quando vediamo che le forbici si avvicinano a questo filo, noi dobbiamo in qualche modo allontanarle. Altrimenti perderemo, periremo, non creeremo niente. E i libertari continueranno a farsi sentire. L\u00fbdmila Saraskina, donna tutt'altro che stupida, indignata ha affermato di vergognarsi per la crudelt\u00e0 mostrata. Che fare, che arrossisca! Ma io penso, se un ladro entrasse in casa tua e volesse uccidere la tua famiglia\u2026Cosa faresti tu? Gli diresti: ma si vergogni! Si? No,no, penso serva fermezza. Noi siamo un paese incivile.\n- Il presidente a un incontro con gli scrittori (trasmesso anche in televisione) ha avuto il coraggio di dire: \u00abPeccato che Okud\u017eava non sia venuto\u00bb\u2026\n- S\u00ec, avrei dovuto esserci, ma sono stato bloccato nel traffico e ho ritardato di un'ora\u2026 Noi ci conosciamo, di vista ovviamente, fin dall'inizio della perestrojka, ma ci siamo incontrati qualche volta. Mi fa piacere che il presidente si ricordi di me.\n- Bulat \u0160alvovi\u010d, a quale coalizione dar\u00e0 il suo voto alle elezioni?\n- Voter\u00f2 \u201cVybor Rossii\u201d (La scelta della Russia).&lt;/poem&gt;\nBen presto questa intervista fu citata dal quotidiano \u201cPodmoskv'e\u201d con notevoli omissioni e distorsioni di senso delle dichiarazioni. In particolare, sono state omesse le conclusioni riguardo a Chasbulatov e gli altri sotto scorta. Cos\u00ec \u00e8 risultato che l'intervistato avesse apprezzato gli spari. Riferendosi a questa versione, gli oppositori del poeta lo attaccarono pi\u00f9 di una volta. Lo stesso Okud\u017eava comment\u00f2 la propria intervista dicendo: \u00abNel giornale \u201cPodmoskovnye izvesti\u00e2\u201d mi sono espresso contro Hasbulatov, Maka\u0161ov e Ruckoj per i quali provo ripugnanza. Ma non contro le persone semplici.\u00bb\nQuando all'ultimo concerto all'UNESCO il 23 giugno 1995 gli chiesero della situazione in Cecenia, rispose:\n\u00abDi per s\u00e9 la guerra in Cecenia \u00e8 un fatto del tutto terribile che verr\u00e0 ricordato per moltissimi decenni, se non secoli. Tanto pi\u00f9, penso lo sappiate, che si tratti di un piccolo popolo di neanche un milione di persone, ammettiamo perfino che sia molto patriottico e molto complesso, tuttavia bisogna fare i conti con la psicologia nazionale\u2026 Tanto pi\u00f9 di un popolo cos\u00ec piccolo. (Applausi) Ed \u00e8 stato massacrato nel corso di 50 anni nel secolo scorso\u2026Nel 1944 hanno mandato alla morte tutto il popolo. E adesso viene di nuovo sterminato. Beh, di cosa si tratta? Possibile che la potenza russa non possa consolidarsi in un altro modo? Possibile che per fare ci\u00f2 sidebbano uccidere i propri concittadini? (citazione tratta dalla registrazione del concerto pubblicata in seguito in due CD e intitolata \"Quando Parigi si svuota\").\nPoco dopo, in un articolo, M. Fedotov storpi\u00f2 la dichiarazione di Okud\u017eava aggiungendo, in particolare, i suoi pensieri personali. Questa dichiarazione alterata fu in seguito ampiamente citata come appartenente a Okud\u017eava.\nIn un'intervista alla \u201cNovaja Gazeta\u201d espresse la propria idea sulla somiglianza tra il regime nazista e staliniano:\nQualcuno pensa addirittura che i tedeschi abbiano aiutato l'Unione Sovietica a vincere: immaginatevi se essi non avessero ucciso, ma radunato i colcosiani e avessero detto loro: siamo venuti a liberarvi dal giogo. Sceglietevi la forma di governo. Se volete i kolchoz, prego. Se volete un'azienda agricola individuale, prego. Nelle fabbriche lo stesso: costruite il vostro futuro. Se avessero messo in pratica i nostri slogan, avrebbero potuto vincere la guerra. Essi hanno fatto un errore spaventoso con la propaganda. Con la loro eccezionale crudelt\u00e0 provocarono l'ira del popolo.\nMa i nostri sistemi erano simili. Due sistemi identici si intrecciano perfettamente. Agirono esattamente come avremmo agito noi. In questo sta il loro errore. Semplicemente il nostro paese si \u00e8 dimostrato pi\u00f9 forte, spietato e perseverante."}
{"id": "2131381", "revid": "75435", "url": "https://it.wikipedia.org/wiki?curid=2131381", "title": "Concepimento verginale", "text": ""}
{"id": "2131384", "revid": "69794", "url": "https://it.wikipedia.org/wiki?curid=2131384", "title": "Termine occitano", "text": ""}
{"id": "2131387", "revid": "287204", "url": "https://it.wikipedia.org/wiki?curid=2131387", "title": "Courage Competition", "text": ""}
{"id": "2131388", "revid": "1305772", "url": "https://it.wikipedia.org/wiki?curid=2131388", "title": "NIS", "text": ""}
{"id": "2131393", "revid": "767487", "url": "https://it.wikipedia.org/wiki?curid=2131393", "title": "Dressed for Success", "text": "Dressed for Success \u00e8 un singolo del duo svedese Roxette, pubblicato nel 1988 come primo estratto dall'album \"Look Sharp!\".\nIl brano, scritto da Per Gessle, \u00e8 stato un discreto successo in Europa ed in Canada, dove ha ottenuto un disco d'oro."}
{"id": "2131398", "revid": "287204", "url": "https://it.wikipedia.org/wiki?curid=2131398", "title": "I fossili di Leonardo e il pony di Sofia", "text": "I fossili di Leonardo e il pony di Sofia: Riflessioni di un grande naturalista \u00e8 un saggio di divulgazione scientifica di \nStephen Jay Gould.\nQuesta raccolta di saggi mostra come grandi scoperte si celino dietro piccoli particolari, paragonando con efficacia il cammino della conoscenza umana a quello delle specie animali, un cespuglio della vita ricco di rami frondosi e ben intricato. \nL'autore riesce a farci gustare la bellezza di questo cespuglio passando dai fossili dei cavalli alla terminologia dei bivalvi, dalla dieta di Worms alle pitture del Paleolitico, dalle improbabili affinit\u00e0 dei vertebrati con i crostacei alla teoria della cefalizzazione, con una scioltezza da narratore navigato e mantenendo alto e vivo l'interesse per tutto il volume.\nContenuto.\nIl libro si suddivide in 21 capitoli:"}
{"id": "2131400", "revid": "149485", "url": "https://it.wikipedia.org/wiki?curid=2131400", "title": "Campionato mondiale di hockey su ghiaccio Under-20 2009", "text": "Il 33\u00ba Campionato mondiale di hockey su ghiaccio U-20 \u00e8 stato assegnato dall'International Ice Hockey Federation al Canada, che lo ha ospitato nella citt\u00e0 di Ottawa nel periodo tra il 26 dicembre 2008 e il 5 gennaio 2009. Questa \u00e8 la prima volta che il torneo viene ospitato della capitale, mentre \u00e8 l'ottavo Campionato mondiale disputato nel paese nordamericano, dopo le edizioni 1978, 1986, 1991, 1995, 1999, 2003 e 2006. Il torneo ha fatto registrare il record assoluto di spettatori presenti nei palazzetti per la categoria U20, 453.282 persone, nonch\u00e9 quarto risultato di sempre nelle competizioni IIHF. Nella finale il ha sconfitto per il secondo anno consecutivo la per 5-1 e si sono aggiudicati il quinto titolo consecutivo, eguagliando la striscia vincente durata dal 1993 al 1997.\nCampionato di gruppo A.\nPartecipanti.\nAl torneo prendono parte 10 squadre:\nGironi preliminari.\nLe dieci squadre partecipanti sono state divise in due gironi da 5 cinque squadre ciascuno: le compagini che si classificano al primo posto nel rispettivo girone si qualificano direttamente alle semifinali. La seconda e la terza classifica di ciascun raggruppamento disputano invece i quarti di finale. La quarta e la quinta giocano infine un ulteriore girone al termine del quale le ultime due classificate vengono retrocesse in Prima Divisione.\nGirone per non retrocedere.\nLe ultime due classificate di ogni raggruppamento si sfidano in un girone all'italiana di sola andata. Le prime due classificate guadagnano la permanenza nel Gruppo A, mentre le ultime vengono retrocesse in Prima Divisione. Le sfide tra squadre provenienti dallo stesso girone si disputano, ma tutte le squadre ereditano i punti e la differenza reti delle partite precedentemente giocate. Pertanto Germania e Finlandia partono da 3 punti in virt\u00f9 delle vittorie rispettivamente su Kazakistan e Lettonia.\nClassifica finale.\nRiconoscimenti.\nRiconoscimenti individuali\nAll-Star Team\nPrima Divisione.\nIl Campionato di Prima Divisione si \u00e8 svolto in due gironi all'italiana. Il Gruppo A ha giocato a Herisau, in Svizzera, fra il 14 e il 20 dicembre 2008. Il Gruppo B ha giocato ad Aalborg, in Danimarca, fra il 15 e il 21 dicembre 2008:\nSeconda Divisione.\nIl Campionato di Seconda Divisione si \u00e8 svolto in due gironi all'italiana. Il Gruppo A ha giocato a Miercurea-Ciuc, in Romania, fra il 15 e il 21 dicembre 2008. Il Gruppo B ha giocato a Logro\u00f1o, in Spagna, fra il 10 e il 15 gennaio 2009:\nTerza Divisione.\nPer problemi organizzativi la Terza Divisione non si \u00e8 svolta e pertanto e sono rimaste in Seconda Divisione anche per l'edizione 2010."}
{"id": "2131404", "revid": "339392", "url": "https://it.wikipedia.org/wiki?curid=2131404", "title": "Maria Cristina di Francia", "text": ""}
{"id": "2131409", "revid": "767487", "url": "https://it.wikipedia.org/wiki?curid=2131409", "title": "Il mostro di Frankenstein", "text": "Il mostro di Frankenstein \u00e8 un film muto del 1920 diretto da Eugenio Testa. \u00c8 il terzo film tratto dal romanzo \"Frankenstein, o il Prometeo moderno\" (1816) di Mary Shelley e il primo di produzione italiana. Si ritiene che sia andato perduto. Viene ritenuto il primo film horror italiano di sempre.\nTrama.\nSecondo Mereghetti:\nIl Barone Frankenstein cerca la formula per dare la vita alla materia che \u00e8 morta. Dopo vari tentativi porta alla vita un corpo composto da parti di pi\u00f9 cadaveri: la creatura si riveler\u00e0 una vera e propria calamit\u00e0.\nDistribuzione.\nIl film ebbe la sua prima proiezione a Roma il 4 luglio 1921. "}
{"id": "2131410", "revid": "729019", "url": "https://it.wikipedia.org/wiki?curid=2131410", "title": "Nguy\u1ec5n V\u0103n Thi\u1ec7u", "text": "Biografia.\nNato in un villaggio costiero, nel Vietnam centrale, Thieu era il figlio di un piccolo proprietario terriero e da giovane si un\u00ec ai Viet Minh, guidati da Ho Chi Minh, il cui scopo era quello di liberare il Vietnam dal colonialismo francese; lasci\u00f2 il movimento nel 1946. Thieu inizialmente frequent\u00f2 l'Accademia della Marina Mercantile, ma qualche tempo dopo venne trasferito all'Accademia Militare Nazionale di Dalat nel 1949.\nNel 1951, dopo la laurea, riusc\u00ec a diventare tenente dell'esercito vietnamita organizzato dai francesi e che appoggiava l'imperatore B\u1ea3o \u0110\u1ea1i il quale aveva a sua volta accettato di collaborare con la potenza coloniale osteggiando di conseguenza i Viet Minh; a partire dal 1955, dopo il ritiro dei francesi, Thieu fu nominato tenente colonnello dell'esercito della neonata Repubblica del Vietnam del Sud.\nNel 1963, Thieu partecip\u00f2 al colpo di Stato che rovesci\u00f2 il governo dell'allora capo di Stato Ng\u00f4 \u0110\u00ecnh Di\u1ec7m, e nel 1967 venne eletto Presidente del Vietnam del Sud con il 38% dei consensi, mantenendo questa carica fino a pochi giorni prima la caduta di Saigon avvenuta nel 1975. In poco tempo il neo-presidente impose al paese un duro regime: fu istituita la polizia segreta che perseguit\u00f2 gli avversari politici, cre\u00f2 un partito politico che egemonizz\u00f2 il potere esecutivo e svuot\u00f2 il parlamento di ogni funzione e soprattutto, mise in posti chiave dell'esercito e del governo uomini a lui estremamente fedeli (molti di questi erano anche suoi parenti), in modo da scongiurare il pericolo di un golpe ai suoi danni. Il regime di Thieu si caratterizz\u00f2 per nepotismo e corruzione, anche a discapito dell'efficienza militare e amministrativa, causando una forte opposizione, di destra e di sinistra non comunista (nota come terza forza). Il numero esatto dei prigionieri politici nel viet-nam durante gli anni '70 non \u00e8 noto, secondo Amnesty International, su dati raccolti grazie ad organizzazioni caritatevoli cristiane e buddiste, doveva aggirarsi sulle 200.000 unit\u00e0, di cui tra la met\u00e0 e i due terzi comunisti.\nNel 1971, Thieu si candid\u00f2 per la rielezione, ma la sua reputazione di tiranno e corrotto suscit\u00f2 l'indignazione dei suoi avversari politici che cercarono di osteggiarlo rifiutandosi di partecipare al suffragio. Come candidato unico, Thieu in questo modo fu facilmente rieletto, beneficiando di un elevato (e sospetto) 94% delle preferenze.\nPoco prima dell'abbandono del Vietnam del Sud da parte degli USA e della vittoria dei comunisti del Vietnam del Nord, nel 1975, Thieu si dimise e lasci\u00f2 il paese per Taiwan. Nel 1979 si stabil\u00ec nel Surrey, in Inghilterra e poi a Boston negli anni novanta. Mor\u00ec nel 2001 all'Ospedale Beth Israel di Boston."}
{"id": "2131411", "revid": "281779", "url": "https://it.wikipedia.org/wiki?curid=2131411", "title": "Capitale circolante", "text": ""}
{"id": "2131413", "revid": "599013", "url": "https://it.wikipedia.org/wiki?curid=2131413", "title": "Dan O'Sullivan", "text": ""}
{"id": "2131419", "revid": "6923", "url": "https://it.wikipedia.org/wiki?curid=2131419", "title": "Team Pescarolo", "text": ""}
{"id": "2131420", "revid": "217830", "url": "https://it.wikipedia.org/wiki?curid=2131420", "title": "Gran Premio motociclistico del Pacifico 2002", "text": "Il Gran Premio motociclistico del Pacifico 2002 corso il 6 ottobre, \u00e8 stato il tredicesimo Gran Premio della stagione 2002 e ha visto vincere nella MotoGP la Honda di Alex Barros, nella classe 250 la Aprilia di Toni El\u00edas e nella classe 125 la Honda di Daniel Pedrosa."}
{"id": "2131424", "revid": "1602064", "url": "https://it.wikipedia.org/wiki?curid=2131424", "title": "Tony George", "text": "Proprietario dell'Indianapolis Motor Speedway dal 1989 al 2019, ricopre anche la carica di presidente della \"Hulman &amp; Co.\", produttori di bevande ed alimenti.\nGeorge \u00e8 il nipote di Tony Hulman, che acquist\u00f2 il circuito di Indianapolis dopo la seconda guerra mondiale per riportarlo agli antichi fasti. \u00c8 stato un pilota nella categoria Indy Lights, dove nella stagione 1989 ha chiuso al 12\u00ba posto finale con 5 gare nelle prime 10 posizioni.\nSua madre Mari Hulman George \u00e8 il presidente del circuito ed ha l'incarico di pronunciare la celebre frase \"Ladies and gentlemen, start your engines\" ad ogni partenza della 500 Miglia di Indianapolis.\nNel 1996 ha dato il via al campionato Indy Racing League."}
{"id": "2131431", "revid": "108559", "url": "https://it.wikipedia.org/wiki?curid=2131431", "title": "Armand Jean du Plessis de Richelieu", "text": ""}
{"id": "2131436", "revid": "2062065", "url": "https://it.wikipedia.org/wiki?curid=2131436", "title": "Andretti Autosport", "text": "L'Andretti Autosport (Andretti Green Racing fino al 2008) \u00e8 una scuderia automobilistica statunitense di propriet\u00e0 di 5 soci, tra cui l'ex pilota di Formula 1 Michael Andretti, che gareggia nella IndyCar Series e nel campionato di Formula E, ed ha gareggiato nella A1 Grand Prix e nella American Le Mans Series aggiudicandosi in totale 12 campionati fra Cart, IndyCar Series e Indy Light.\nStoria.\nCorse americane.\nDal 2009 il team cambier\u00e0 il nome in Andretti Autosport. Dal 2010 il team non si ripresenter\u00e0 nell'ALMS visti gli scarsi risultati ottenuti, mentre in Indy Car continuer\u00e0 con 4 Dallara, ma potrebbero diventare 5, a Indianapolis, dove potrebbe correre anche Michael Andretti per cercare di vincere la corsa che non ha mai vinto. Alla fine del 2010 Kim Green ha ceduto tutte le quote del team a Michael Andretti e dal 2011 il team partecipa alla Indy Car con il nome di Andretti Autosport. Nel 2012 schiera quattro macchine nella Indy Car Series e conquista il titolo con Ryan Hunter-Ray. Per la stagione 2022 ingaggia ex pilota di Formula 1 Romain Grosjean\nFormula E.\nDal 2014 il team prende parte anche al nuovo campionato, la Formula E, competizione riservata a monoposto a trazione elettrica. Il team Andretti utilizzer\u00e0 il motore elettrico della Renault. Dal stagione 2018-2019 il team \u00e8 affiancato dalla casa tedesca BMW.\nA fine della stagione 2021 la BMW lascia la Formula E, ma resta come fornitrice di propulsori per il team per un altro anno.\nFormula 1.\nNell'ottobre del 2021, il team Andretti avvia una trattativa volta a rilevare la maggioranza delle azioni societarie del team di Formula 1 Alfa Romeo-Sauber. Tuttavia, in seguito all'esito negativo delle trattative, l'accordo fra i due team salta. In seguito ci sono anche dei tentativi per comprare lo storico team Williams Racing ma non vanno a buon fine.\nIl 18 febbraio 2022, Mario Andretti ha annunciato che suo figlio, Michael, ha presentato una domanda alla FIA, l'organo di governo della Formula Uno, per entrare nella serie nel 2024 con il nome Andretti Global. Pochi giorni dopo Andretti annuncia di avere un accordo formale con la Renault per avere i loro motori."}
{"id": "2131438", "revid": "1335892", "url": "https://it.wikipedia.org/wiki?curid=2131438", "title": "Rumina (divinit\u00e0)", "text": "Rumina era una dea della religione romana che proteggeva le donne allattanti (\"rumis\" o \"ruma\" era parola arcaica per indicare la mammella d'un animale: cf. Plinio N.H. 15,77). Il suo tempio era ai piedi del Colle palatino, adiacente al fico ruminale, un albero di fico in cui si credeva che la fatidica lupa avesse allattato i fondatori di Roma: Romolo e Remo. \nIn onore della dea si offriva principalmente latte."}
{"id": "2131443", "revid": "182193", "url": "https://it.wikipedia.org/wiki?curid=2131443", "title": "Reynard", "text": "La Reynard \u00e8 una casa inglese fondata da Adrian Reynard nel 1973 con sede a Bicester che produceva telai di vetture monoposto per varie serie automobilistiche tra cui la Formula 1, la Formula 2, la Formula 3000 Internazionale e la Formula Indy.\nStoria.\nAlla fine degli anni ottanta la Reynard entra nella nascente F3000 Internazionale confrontandosi con le altre case presenti (March, Lola e Ralt), riuscendo in breve tempo ad equipaggiare la maggioranza dei team storici. Le auto Reynard erano caratterizzate dalla facilit\u00e0 di messa a punto e da un basso costo di gestione. \nNel 1990 aveva anche iniziato la fortunata avventura negli Stati Uniti d'America che la porter\u00e0 a vincere 6 titoli Champ Car (di cui due grazie ad Alessandro Zanardi) e ben 156 gare, ottenendo anche 91 pole position. Nel 1995 e nel 1996 si aggiudic\u00f2 anche la 500 Miglia di Indianapolis, nel primo caso con alla guida Jacques Villeneuve. Con la scissione dalla Champ, sue vetture gareggiarono con validi risultati anche nella nuova nata Indy Racing League.\nMeno fortunata fu l'avventura in Formula 1, dapprima con la Pacific, quindi con la BAR; gli investimenti non ripagati da successo contribuirono a propiziare il declino della casa, che nel 2001 dichiara fallimento.\nSue vetture continuano a correre nei prototipi anche se sotto altre denominazioni e propriet\u00e0 intellettuale. Dopo il fallimento Dereck Walker rilever\u00e0 il progetto della vettura Indy garantendone i ricambi agli altri team.\nNel 2009 \u00e8 stato annunciato il ritorno al mondo delle competizioni di una \"nuova\" Reynard."}
{"id": "2131445", "revid": "731511", "url": "https://it.wikipedia.org/wiki?curid=2131445", "title": "Katsuyuki Nakasuga", "text": "Vincitore di dieci titoli giapponesi nella classe Superbike nel 2008, 2009, 2012, 2013, 2014, 2015, 2016, 2018, 2019 e 2021, tutti su Yamaha.\nCarriera.\nPer quanto riguarda le competizioni del motomondiale la sua prima presenza \u00e8 stata registrata nella stagione 2002.\nCorre come wild card il Gran Premio motociclistico del Pacifico 2002 e i GP del Giappone nel 2003 e nel 2004, sempre con la Yamaha e sempre nella classe 250. Va a punti solo nella prima partecipazione, con un 31\u00ba posto a fine stagione.\nLa sua carriera si \u00e8 svolta principalmente nel campo delle competizioni nazionali giapponesi di velocit\u00e0 e ha conquistato sei titoli nelle Superbike, nel 2008, nel 2009 e dal 2012 al 2015.\nNella stagione 2011 sostituisce l'infortunato Jorge Lorenzo nel GP di Malesia (gara poi cancellata a seguito del decesso di Marco Simoncelli) ed in quello della Comunit\u00e0 Valenciana, ottenendo 10 punti.\nNel 2012 disputa il Gran Premio del Giappone in qualit\u00e0 di wildcard a bordo di una Yamaha, concludendo al 9\u00ba posto, e, nuovamente chiamato dalla Yamaha per sostituire l'infortunato Ben Spies, il Gran Premio di Valencia, nel quale, a seguito di una gara rocambolesca tra asciutto e bagnato e con numerosi ritiri, arriva al traguardo ottenendo un sorprendente 2\u00ba posto, ottenendo quindi il suo primo podio in carriera nel motomondiale e riportando il Giappone sul podio un anno e mezzo dopo l'ultimo podio giapponese, ovvero il 2\u00ba posto di Y\u016bki Takahashi in Moto2 nel Gran Premio di Francia. La classifica finale del 2012 vede Katsuyuki al 18\u00ba posto con 27 punti, a pari punti con Danilo Petrucci e Colin Edwards.\nNel 2013 corre in Giappone in qualit\u00e0 di wildcard a bordo di una Yamaha, ottenendo cinque punti.\nNel 2014 corre in Giappone in qualit\u00e0 di wildcard a bordo di una Yamaha, ottenendo quattro punti.\nNel 2015 vince la 8 Ore di Suzuka, avvicendandosi alla guida della Yamaha YZF-R1 con Pol Espargar\u00f3 e Bradley Smith. Nello stesso anno corre in MotoGP in Giappone in qualit\u00e0 di wildcard a bordo di una Yamaha, concludendo la gara con un ottimo ottavo posto che gli vale il ventitreesimo posto in classifica finale.\nNel 2016 vince nuovamente la 8 Ore di Suzuka, avvicendandosi alla guida della Yamaha YZF-R1 con Pol Espargar\u00f3 e Alex Lowes. Nello stesso anno corre nuovamente nel motomondiale in Giappone in qualit\u00e0 di wildcard a bordo di una Yamaha, totalizzando 5 punti che gli valgono il ventitreesimo posto in classifica piloti.\nNel 2017 vince nuovamente la 8 Ore di Suzuka, avvicendandosi alla guida della Yamaha YZF-R1 con Alex Lowes e Michael van der Mark. Nello stesso anno corre nuovamente nel motomondiale in Giappone in qualit\u00e0 di wildcard a bordo di una Yamaha, totalizzando 4 punti.\nNel 2018 viene nuovamente iscritto alla 8 Ore di Suzuka, programmando di avvicendarsi alla guida della Yamaha YZF-R1 con Alex Lowes e Michael van der Mark ma infortunatosi il giorno precedente la gara, non partecipa ma viene comunque considerato vincitore. Nello stesso anno corre nuovamente nel motomondiale in Giappone in qualit\u00e0 di wildcard a bordo di una Yamaha, totalizzando 2 punti. In questa occasione \u00e8 costretto a rinunciare all'utilizzo del suo numero di gara abituale (il 21) in quanto gi\u00e0 in uso da Franco Morbidelli, ripiega cos\u00ec sul numero 89."}
{"id": "2131449", "revid": "1833487", "url": "https://it.wikipedia.org/wiki?curid=2131449", "title": "Mezzomarinaro", "text": "Il mezzomarinaro, mezzo marinaro, mezzo marinaio, gaffa, gancio d'accosto o alighiero, \u00e8 uno strumento della navigazione marittima formato da una lunga asta di legno, d'alluminio o di fibra di vetro che termina con un uncino, utilizzato per avvicinare il natante alla costa (o molo) durante la manovra di ormeggio, oppure per recuperare cime od oggetti ad esse collegati.\nUtilizzo.\nCon l'uncino si agganciano le cime o gli appigli (ad esempio un corpo morto) utili a far forza per avvicinare o allontanare l'imbarcazione, specialmente in direzione laterale.\nEtimologia Marina velica.\nIl termine \"mezzomarinaro\", nato dalla traduzione del latino \"mesonauta\" e del greco tardo \"\u03bc\u03b5\u03c3\u03bf\u03bd\u03b1\u03cd\u03c4\u03b7\u03c2\", prima di assumere il significato attuale era, al tempo della marina velica, utilizzato per indicare il mozzo, ovvero il ragazzo che apprendeva il mestiere di marinaio assolvendo nello stesso tempo gli incarichi pi\u00f9 umili di bordo.\nRoyal Navy.\nNella Royal Navy il grado \"midshipman\", la cui traduzione italiana \u00e8 mezzomarinaio \u00e8 equivalente, secondo la comparazione dei gradi delle varie marine militari membri della NATO, come stabilito dal documento ufficiale STANAG 2116, ovvero, l'accordo sulle norme sui codici per i gradi del personale militare, al Guardiamarina della Marina Militare Italiana."}
{"id": "2131456", "revid": "228587", "url": "https://it.wikipedia.org/wiki?curid=2131456", "title": "Courage", "text": ""}
{"id": "2131458", "revid": "599013", "url": "https://it.wikipedia.org/wiki?curid=2131458", "title": "Hideyuki Nakaj\u014d", "text": "Carriera.\nPer quanto riguarda le gare del motomondiale, esordisce nel 1992, grazie ad una wild card ottenuta per gareggiare nel Gran Premio motociclistico del Giappone in classe 125 con una Honda; non riesce per\u00f2 a concludere la gara.\nDa quel momento rimarr\u00e0 sempre fedele alla stessa casa motociclistica. Nel motomondiale 1993 ottiene un'altra wild card e in questo caso giunge al traguardo in ottava posizione cosa che alla fine della stagione lo fa piazzare al 28\u00ba posto nella classifica generale.\nDalla stagione 1994 le sue partecipazioni ai gran premi diventano pi\u00f9 assidue e si piazza all'11\u00ba posto in classifica.\nNel 1995 \u00e8 invece 9\u00ba, suo miglior piazzamento in carriera; da quel momento le sue apparizioni nelle gare del mondiale tornano ad essere solo con lo status di wild card, grazie ai piazzamenti ottenuti nei singoli gran premi riesce per\u00f2 ad apparire nelle varie classifiche annuali: nel 1997 \u00e8 22\u00ba; nel 1999 20\u00ba (in questa occasione ottiene anche il suo miglior risultato con un secondo posto, sempre nel GP del Giappone); nel 2000 25\u00ba e nel 2002 \u00e8 28\u00ba.\nNel suo palmar\u00e8s sono anche da citare i 5 titoli nazionali giapponesi ottenuti sempre in classe 125 tra il 1998 e il 2004."}
{"id": "2131460", "revid": "721282", "url": "https://it.wikipedia.org/wiki?curid=2131460", "title": "Luca Tommassini", "text": "Biografia.\nAll'et\u00e0 di nove anni decide di studiare danza e si iscrive alla scuola diretta da Enzo Paolo Turchi. A 12 anni inizia a lavorare nel mondo dello spettacolo, dividendosi tra televisione, teatro e cinema. A 17 anni lavora come primo ballerino alla trasmissione \"Festival\" condotta da Pippo Baudo, nella quale balla al fianco dell'amica Lorella Cuccarini, conosciuta ai tempi della scuola di danza. Ha poi lavorato in molte trasmissioni televisive, ballando al fianco di Lorella Cuccarini e Heather Parisi. Dopo queste esperienze decide nel 1993 di trasferirsi negli Stati Uniti.\nEntra quindi a far parte del corpo di ballo di Madonna per il suo tour \"The Girlie Show\" del 1993, e in seguito per il video della canzone \"Human Nature\" nel 1994 e per il film \"Evita. \"Successivamente lavora anche per altre star internazionali come Diana Ross (Super Bowl XXX), Prince, Janet Jackson, Whitney Houston, Kylie Minogue e Michael Jackson (apparendo nel video di \"Blood on the Dance Floor\", 1997), e con star italiane come Claudio Baglioni e Lorella Cuccarini. Ha recitato anche in alcuni film statunitensi, tra cui \"Piume di struzzo\", nel 1996.\nVita privata.\nTra il 1991 ed il 1992 ebbe una relazione sentimentale di un anno con Heather Parisi. Tommassini \u00e8 dichiaratamente bisessuale. \nCoreografo.\nDa coreografo ha curato la carriera solista di Geri Halliwell nelle coreografie di molti suoi videoclip come \"It's Raining Men\" e \"Mi Chico Latino\", fino a dirigerla come regista nel videoclip del singolo \"Ride it\" (2004). Sempre da coreografo ha lavorato con Kylie Minogue, Holly Valance e Rachel Stevens. Nel suo curriculum di coreografo c'\u00e8 anche molta televisione: ha lavorato in \"Carr\u00e0mba! Che sorpresa\" di Raffaella Carr\u00e0 del 2002, \"Uno di noi\" di Gianni Morandi e Lorella Cuccarini, \"Stasera pago io\" di Fiorello, il Festival di Sanremo 2004 e molti altri. Ha curato le coreografie di molti artisti per eventi internazionali come i Grammy Award e gli MTV Video Music Awards. Nel 2008 \u00e8 stato direttore artistico e coreografo agli MTV Europe Music Awards a Liverpool, lavorando con Katy Perry, Kid Rock e molti altri artisti presenti alla manifestazione. \u00c8 coreografo, consulente artistico e autore nel programma \"Non Perdiamoci Di Vista\" in onda su Rai 3 con Paola Cortellesi. Ha partecipato in veste di giurato e coreografo al reality \"Popstars\" dal quale si \u00e8 formata la girl-band delle Lollipop.\nIn Italia ha lavorato molto con Paola &amp; Chiara. Oltre a curare le loro coreografie ha diretto il videoclip del brano \"Hey!\". Quando Giorgia ha deciso di cambiare immagine, si \u00e8 rivolta a Tommassini, che ha diretto molti suoi videoclip dandole un'immagine pi\u00f9 sexy: da menzionare i video di \"Marzo\", \"Spirito libero\", \"L'eternit\u00e0, La gatta\" e \"La La Song\". Lavora nuovamente con l'amica Lorella Cuccarini nel musical \"Sweet charity\" e nel videoclip della canzone \"Un'onda d'amore\" per la sigla del programma Mediaset \"La sai l'ultima?\". Nell'aprile 2008 torna a lavorare con Ambra Angiolini, 12 anni dopo aver ballato con lei nel programma Mediaset \"Non dimenticate lo spazzolino da denti\", per le coreografie dello show condotto da Ambra su MTV \"Stasera niente MTV\".\nPer la stagione 2008-2009 firma il musical \"Hair\" come coreografo con David Parsons, oltre a essere consulente d'immagine. Collabora, inoltre, al programma televisivo \"The X Factor\" curando le esibizioni dei talenti in gara fino all'edizione del 2018. Ha iniziato a collaborare con Elisa nel 2008, curando le scenografie dello show \"Mechanical Dream\" svoltosi all'Arena di Verona il 20 settembre 2008, e in sole altre tre date in Italia. \u00c8 stato regista e coreografo anche del \"Heart A-live tour\", che \u00e8 partito il 14 aprile 2010 da Conegliano (TV), e che ha proseguito in tutta Italia fino alla fine di maggio. Ha lavorato anche con Marco Mengoni facendo da regista al suo \"Re Matto Tour\". Nel 2011 ha curato il look di Anna Tatangelo, ed \u00e8 stato regista del suo videoclip \"Bastardo\" e del tour \"Progetto B\".\n\u00c8 coreografo dei film per il cinema; \"Come tu mi vuoi\" e \"Iago\", entrambi diretti da Volfango De Biasi, e di \"Questo piccolo grande amore\", tratto dall'omonima canzone di Claudio Baglioni, con la regia di Riccardo Donna. Dal 2012 collabora con Eros Ramazzotti facendo da consulente artistico del \"NOI Tour\" e del videoclip \"La nostra Stagione\" e \"Fino all'estasi\". Nel settembre del 2015 \u00e8 tra i concorrenti della quarta edizione del game-show di Rai 2 \"Pechino Express,\" in coppia con Paola Barale formando la squadra degli \"Artisti\". Si \u00e8 ritirato dopo la quarta tappa per problemi di salute. Nella puntata pomeridiana del 17 febbraio 2018 di \"Amici di Maria De Filippi\", la conduttrice annuncia che Luca Tommasini sar\u00e0 il nuovo direttore artistico del serale del programma.\nVideografia.\nRegista.\nSpot pubblicitari.\nMusical"}
{"id": "2131461", "revid": "834", "url": "https://it.wikipedia.org/wiki?curid=2131461", "title": "Side", "text": "Side fu un'antica citt\u00e0 dell'Anatolia meridionale, nella regione della Panfilia. Fu fondata nel VII secolo a.C. dai profughi anatolici in fuga dopo il crollo dell'Impero ittita, che colonizzarono la regione (Sidetici).\nLa citt\u00e0 entr\u00f2 presto nell'orbita della Lidia prima e dell'Impero persiano poi, per essere infine occupata da Alessandro Magno nel 333 a.C.\nDivenuta citt\u00e0 ellenistica, nel 67 a.C. fu conquistata da Pompeo e divenne parte dell'Impero romano.\nIl declino di Side inizi\u00f2 nel IV secolo e fu dovuto a incursioni di armati, vere e proprie invasioni e terremoti. Nel X secolo Side fu definitivamente abbandonata.\nSide \u00e8 la patria dello storico Filippo di Side (V secolo)."}
{"id": "2131467", "revid": "729019", "url": "https://it.wikipedia.org/wiki?curid=2131467", "title": "Poliangioite microscopica", "text": "La poliangioite microscopica anche detta vasculite da ipersensibilit\u00e0 o vasculite leucocitoclastica \u00e8 una vasculite necrotizzante che colpisce le arteriole di piccolo calibro non granulomatosa associata a glomerulonefrite necrotizzante nel 90% dei casi e a positivit\u00e0 per i p-ANCA nel 75%\nClinica.\nL'insorgenza della malattia \u00e8 spesso subdola ed i primi sintomi sono facilmente riferibili alla glomerulonefrite; nel 12% di casi si ha emottisi e, pi\u00f9 raramente, mononevriti. Possono essere colpiti anche il tratto gastro-intestinale e la cute.\nDiagnosi differenziale.\nVa fatta principalmente nei confronti della poliarterite nodosa classica da cui si differenzia per:"}
{"id": "2131468", "revid": "115993087", "url": "https://it.wikipedia.org/wiki?curid=2131468", "title": "Kaftan", "text": "Il kaftan (in italiano, \"caffettano\" o \"caffetano\") \u00e8 un abito da donna dell'Africa occidentale; negli Stati Uniti viene anche indossato dalle donne afroamericane in determinate occasioni.\nIn francese l'abito viene chiamato boubou. \u00c8 il tipico abito elegante in Senegal, Mali e Ghana; anche il suo uso in ambienti pi\u00f9 o meno formali dipende dal tessuto in cui \u00e8 realizzato.\nViene anche impiegato come abito nuziale, abbinato spesso a un \"foulard\" avvolto sulla testa, nel tradizionale colore bianco o, in alternativa, porpora o lavanda, i colori regali africani; il caffettano \u00e8 anche adoperato nei funerali (colore nero), e in altre cerimonie.\n\"Buba\", simile ad una camicia, indica la parte superiore della veste. L'uomo aggiunge \"fila\" (cappello) e \"sokoto\" (pantaloni), mentre le donne \"gele\" (cravatta) \"iro\" (involucro)."}
{"id": "2131469", "revid": "93556", "url": "https://it.wikipedia.org/wiki?curid=2131469", "title": "Orlando Magic 1998-1999", "text": "La stagione NBA 1998-1999 fu la 10\u00aa stagione della storia degli Orlando Magic che si concluse con un record di 33 vittorie e 17 sconfitte nella regular season, il 2\u00ba posto nell'Atlantic Division e il 3\u00ba posto della Eastern Conference.\nNei playoff del 1999 venne eliminata al primo turno dai Philadelphia 76ers per 3 partite a 1.\nPlay-off.\nPrimo turno.\nGara 1\nGara 2\nGara 3\nGara 4\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2131471", "revid": "767487", "url": "https://it.wikipedia.org/wiki?curid=2131471", "title": "Ladri di Carrozzelle", "text": "I Ladri di Carrozzelle sono un gruppo musicale rock italiano, formatosi a Roma nel 1989.\nBiografia.\nQuello dei Ladri di Carrozzelle \u00e8 stato il primo gruppo del panorama musicale italiano formato principalmente da artisti con disabilit\u00e0.\nInizi.\nLa nascita del gruppo risale al 1989 quando un gruppo di ragazzi affetti da distrofia muscolare, che in quel periodo sono in un soggiorno estivo scoprono insieme ad un loro operatore la passione comune per la musica decidono di rivedersi al ritorno a Roma. Il quartiere di Tor bella Monaca, dove la maggior parte dei ragazzi abita, \u00e8 il punto di ritrovo, e nel volgere di pochissimo tempo nasce il gruppo che oltre alla principale attivit\u00e0 concertistica si pone anche come obiettivo quello di diffondere un'immagine insolita della disabilit\u00e0 con attivit\u00e0 collaterali, quali concerti e dibattiti nelle scuole dove i \"Ladri\" aiutano gli alunni a riflettere su pace, musica e diversit\u00e0.\nFormazione.\nI musicisti che hanno partecipato al progetto nel corso degli anni sono stati una cinquantina. La prima formazione comprendeva esclusivamente persone affette da distrofia muscolare, malattia che colpisce e debilita progressivamente i muscoli; in quella formazione la batteria, nell'impossibilit\u00e0 di essere suonata da un solo musicista, \u00e8 stata divisa in quattro parti, cos\u00ec come il basso \u00e8 stato sostituito da un sintetizzatore a tastiera che ne riproduce fedelmente il suono.\nSuccessivamente, a causa del progredire della malattia, sono stati necessari dei nuovi inserimenti, e in seguito gli avvicendamenti sono stati costanti.\nNon esiste una formazione fissa della band: il numero cambia a seconda della situazione in cui i \"Ladri\" sono impegnati, da un minimo di 5 ad un massimo di 15.\nMusica.\nDal 1989 i Ladri di Carrozzelle hanno realizzato una quindicina di CD tra cui alcuni live, registrati ai loro concerti in cui propongono, oltre alle loro canzoni, anche delle reinterpretazioni di brani famosi del panorama rock-pop nazionale e internazionale.\nNel 1992 il loro primo promo cd Distrofichetto a cui segue nel 1993 il primo album Chi non salta, entrambi pubblicati dall'etichetta Anagrumba che distribuir\u00e0 anche il successivo cd singolo Diversi da chi (1996).\nNel 1995 partecipano al concerto del 1\u00ba maggio, tenutosi a Roma, davanti a 150.000 persone.\nIl secondo album, pubblicato nel 1997, \u00e8 Cambio di rotta a cui fanno seguito, nel 1998, il singolo Regina Coeli e il loro primo live \"In concerto?\"; nel 1999 esce il singolo Anima mia, e un disco per il tour nelle scuole dal titolo Scuolatour.\nIl loro lavoro discografico prosegue nel 2000 con Sparta (e dintorni). L'intensa attivit\u00e0 concertistica trova spazio nel secondo album dal vivo, del 2003, Live?\nNel 2005 pubblicano \"Come un battito d'ali\" e il cd singolo Equilibrio instabile.\nNel 2006 \u00e8 la volta di Ladrenalina presentato in anteprima durante il concerto del 1\u00ba maggio a piazza San Giovanni,\nNel 2007 arriva Prendila comoda, presentato durante un lunghissimo tour nelle scuole\nTra il 2008 e il 2010 si apre una nuova fase per i ladri di carrozzelle, grazie all'incontro con la Cooperativa Arcobaleno di Frascati, si apre l'attivit\u00e0 ad ogni forma di patologia, non solo fisica ma anche psichica e psichiatrica.\nLa nuova formazione porta i ladri di carrozzelle a pubblicare un nuovo disco nel 2011 dal titolo SMS - Solo Musica Sbrock, perch\u00e9 \"Sbrock\" diventa la musica e l'attivit\u00e0 live dei ladri di carrozzelle, un mix esplosivo di leggerezza, ottimismo e buonumore che coinvolge il pubblico in tutta la penisola e anche nei concerti all'estero.\nA Natale 2016 esce il nuovo disco \"Completamente fuori\" quattordici brani ricchi di allegria e di ironia in perfetto stile \"sbrock\", un disco completamente fuori come i componenti della band.\nNel 2019, in contemporanea con l'uscita in tv del programma O anche no, esce sui mercati digitali l'ep che contiene 3 canzoni, tra cui la sigla del programma.\nLaboratori.\nAttualmente i ladri sono un'attivit\u00e0 laboratoriale della cooperativa Arcobaleno di Frascati finalizzata alla musica dal vivo destinata a persone con disabilit\u00e0. Si cerca di diffondere la cultura musicale nei partecipanti, promuovere l'integrazione sociale e far emergere talenti inespressi attraverso una formazione specifica e permettere l'esibizione su un palco. Per raggiungere questi obiettivi la cooperativa si avvale di strumenti musicali appositamente modificati e di un metodo efficace e innovativo di insegnamento.\nPartecipazioni di rilievo.\nI Ladri di Carrozzelle hanno all'attivo oltre mille concerti, non solo in Italia, fra cui da segnalare la presenza nel 1995 e nel 2006 al Concerto del Primo Maggio di Roma e nel 2016 a quello di Bologna.\nNel 2000 la partecipazione allo spettacolo del Giubileo a Tor Vergata in mondovisione e davanti a due milioni di persone. Significativo l'impegno intrapreso dal 1992 nelle scuole dove propongono spettacoli di sensibilizzazione per gli studenti di ogni ordine e grado.\nInnumerevoli le partecipazioni televisive e radiofoniche, e gli articoli pubblicati sulle principali testate italiane\nNel 2017 aprono la serata finale del Festival di Sanremo con il loro brano \"Stravedo per la vita\".\nNel 2019 partecipano alla realizzazione del programma televisivo \"O anche No\", di cui cantano anche la sigla."}
{"id": "2131483", "revid": "290948", "url": "https://it.wikipedia.org/wiki?curid=2131483", "title": "Storia della chimica industriale", "text": ""}
{"id": "2131492", "revid": "305330", "url": "https://it.wikipedia.org/wiki?curid=2131492", "title": "Universal serial bus", "text": ""}
{"id": "2131498", "revid": "287204", "url": "https://it.wikipedia.org/wiki?curid=2131498", "title": "Orlando Magic 1999-2000", "text": "La stagione NBA 1999-2000 fu l'11\u00aa stagione della storia degli Orlando Magic che si concluse con un record di 41 vittorie e 41 sconfitte nella regular season, il 4\u00ba posto nell'Atlantic Division e il 9\u00ba posto della Eastern Conference.\nLa stagione, con l'arrivo del nuovo allenatore Doc Rivers, vide la partenza degli ultimi giocatori che raggiunsero le NBA Finals 1995: dopo l'addio di Shaquille O'Neal e Dennis Scott nelle stagioni precedenti, furono ceduti anche Anfernee Hardaway (ai Phoenix Suns), Nick Anderson (ai Sacramento Kings) e Horace Grant (ai Seattle SuperSonics).\nLa squadra non riusc\u00ec a qualificarsi per i playoff del 2000.\nPlay-off.\nNon qualificata\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2131505", "revid": "35804", "url": "https://it.wikipedia.org/wiki?curid=2131505", "title": "FIFI Wild Cup", "text": "La FIFI Wild Cup \u00e8 stata una competizione calcistica, alternativa alla Coppa del mondo FIFA, organizzata dalla FIFI (\"Federation of International Football Independents\"). Riservata alle selezioni di calcio delle nazioni non riconosciute dalla FIFA, l'unica edizione disputata si \u00e8 svolta a St. Pauli, un distretto di Amburgo, nel nord della Germania, tra il 29 maggio ed il 3 giugno 2006, ovvero una settimana prima dell'inizio ufficiale del organizzato proprio in terra tedesca. Tutte le gare sono state giocate al Millerntor-Stadion di St. Pauli. La vittoria finale and\u00f2 a .\nQuesto torneo, sponsorizzato da un consorzio di gioco d'azzardo on-line che aveva visto nel torneo la via per farsi pubblicit\u00e0, permise ad entit\u00e0 politiche non riconosciute di giocare in una competizione internazionale. Alla coppa parteciparono cinque nazioni: Groenlandia, Tibet, Zanzibar, Gibilterra, e Cipro del Nord. Partecip\u00f2 anche la squadra della FC St. Pauli, che rappresentava il distretto di St. Pauli in Amburgo, dietro lo pseudonimo di \"Repubblica di St. Pauli\".\nQuando cominci\u00f2 il torneo, l'organizzatore Jorg Pommeranz dichiar\u00f2 che la FIFI aveva dovuto combattere con pezzi grossi come la FIFA e l'ambasciata Cinese in Germania. Ufficialmente la Cina invi\u00f2 una lettera alla FIFI, chiedendo di disinvitare il Tibet, ma la FIFI rifiut\u00f2. Quindi la FIFA dichiar\u00f2 di avere il diritto di cancellare gli incontri, ma la FIFI si oppose nuovamente. Richiese inoltre pi\u00f9 lavoro ottenere i permessi per far entrare i giocatori nordciprioti in Germania.\nNel 2010 si sarebbe dovuta disputare in Groenlandia un'ulteriore edizione della FIFI Wild Cup, ma ci\u00f2 non avvenne a causa dello scioglimento prematuro della FIFI.\nSquadre partecipanti.\nHanno partecipato alla manifestazione sei selezioni di calcio non affiliate alla FIFA:"}
{"id": "2131507", "revid": "1305772", "url": "https://it.wikipedia.org/wiki?curid=2131507", "title": "Mandolin Wind", "text": "Mandolin Wind \u00e8 una canzone di Rod Stewart. Il titolo, non facile da tradurre, si potrebbe rendere con \"aria di mandolino\". Nel brano, di ispirazione country, compaiono sia il banjo che il mandolino. Quest'ultimo caratterizz\u00f2 in maniera suggestiva \"Maggie May\", canzone che rese noto Rod Stewart al grande pubblico."}
{"id": "2131511", "revid": "729019", "url": "https://it.wikipedia.org/wiki?curid=2131511", "title": "Arsenal de l'A\u00e9ronautique", "text": "L'Arsenal de l'A\u00e9ronautique, semplicemente conosciuta come Arsenal, era un'azienda aeronautica statale specializzata in velivoli militari creata nel 1936 dal governo francese con sede a V\u00e9lizy-Villacoublay. Negli anni antecedenti allo scoppio della seconda guerra mondiale, svilupp\u00f2 una serie di tecniche avanzate applicate a velivoli da combattimento, ma nessuno di questi vennero prodotti in quantit\u00e0 sufficiente per essere in grado di essere utilizzati contro l'invasione tedesca.\nAlla fine del conflitto l'azienda venne trasferita a Ch\u00e2tillon-sous-Bagneux, quindi privatizzata nel 1952 assumendo la nuova denominazione Soci\u00e9t\u00e9 Fran\u00e7aise d'Etude et de Constructions de Mat\u00e9riel A\u00e9ronautiques Sp\u00e9ciaux, abbreviata in SFECMAS."}
{"id": "2131519", "revid": "124958671", "url": "https://it.wikipedia.org/wiki?curid=2131519", "title": "Automotrice FS ALe 540", "text": "Le automotrici ALe 540 sono un gruppo di elettromotrici leggere delle Ferrovie dello Stato italiane costruite in tre serie tra il 1957 e il 1960&lt;ref name=\"tT265c/T1\"&gt;&lt;/ref&gt;.\nLa nascita del gruppo , inizialmente non previsto dai piani di sviluppo delle FS, avvenne in conseguenza della decisione di abolire la 3\u00aa\u00a0classe sui treni delle amministrazioni ferroviarie europee, decretata nel 1955 dall'Union Internationale des Chemins de Fer (UIC), che indusse le FS ad adattare per il servizio di sola 1\u00aa\u00a0classe le ultime sette unit\u00e0 del gruppo ALe 660 allora in costruzione.\nNon essendoci il tempo per riprogettare gli ambienti interni, poco razionali perch\u00e9 pensati per un veicolo a due classi, le elettromotrici di prima serie () nacquero praticamente identiche alle , essendo l'unica differenza il numero di posti (54 di 1\u00aa\u00a0classe contro 18 di 1\u00aa\u00a0classe e 48 di 2\u00aa\u00a0classe).\nL'inconveniente della disposizione poco razionale dei posti fu risolto con le elettromotrici di seconda serie () realizzando un unico arioso salone al posto dei tre ambienti separati ereditati dalle ALe 660. Oltre a questo furono introdotte importanti innovazioni meccaniche con l'adozione di nuovi carrelli a passo accorciato e nuovi motori di trazione con sospensione ad asse cavo.\nCon le elettromotrici di terza serie () fu introdotta una cassa semi-aerodinamica di nuovo disegno (anticipatrice delle future ALe 601), mentre l'arredamento interno e le parti elettrica e meccanica rimasero uguali a quella della seconda serie.\nL'impostazione stilistica delle prime due serie \u00e8 molto simile a quella dell'ALe 840 con il caratteristico frontale a bulbo in cui grandi pannelli frontali rimovibili celano l'intercomunicante e i mantici di accoppiamento tra le unit\u00e0. Come nella ALe 840 le porte di salita sono le tradizionali porte a libro a 4 ante ad apertura pneumatica ma pi\u00f9 spostate verso le due estremit\u00e0. La terza serie \u00e8 molto simile invece alle elettromotrici ALe 601 della prima serie, di cui in realt\u00e0 sono le progenitrici.\nI carrelli sono a due assi e portano due motori di trazione con sospensione baricentrica nella prima serie e appoggiate su asse cavo nelle successive. La sospensione primaria degli assi \u00e8 con molle elicoidali, mentre quella secondaria \u00e8 con molle a balestra; nella seconda e terza serie la sospensione secondaria \u00e8 modificata con balestre triple.\nI motori elettrici a corrente continua (con eccitazione in serie), all'avviamento vengono collegati tutti in serie e poi commutati in parallelo a gruppi di due (in serie tra loro) per la maggiore velocit\u00e0. L'avviamento \u00e8 di tipo reostatico con avviatore automatico e tre gradi di shuntaggio poi elevati a cinque.\nLa velocit\u00e0 massima in origine era di in ragione del tipo di servizio svolto per treni veloci di categoria elevata; venne abbassata a , in seguito all'avvento delle ALe 601, ed anche a causa di una certa delicatezza del sistema di trasmissione ad ingranaggi che ne rendeva onerosa la manutenzione, e le elettromotrici vennero impiegate per servizi viaggiatori locali.\nIl sottogruppo ALe 540.023-030 anticipa in molti aspetti le ALe 601. Secondo i primi piani delle FS esso avrebbe dovuto essere successivamente commesso in un cospicuo numero di unit\u00e0 e costituire la parte del parco destinata all'estensione dei servizi ad alta velocit\u00e0. Tuttavia, lo sviluppo degli studi su carrelli di nuova concezione e altre considerazioni che condussero al progetto delle ALe 601 e rimorchi fecero abbandonare l'idea.\nStoria.\nLa nascita delle fu determinata da circostanze estranee ai progetti delle Ferrovie dello Stato che nel 1955, mentre era in corso la costruzione della prima delle 22 coppie di elettromotrici e rimorchiate pilota ordinate nel 1954, si trovarono di fronte alla decisione dell'Union Internationale des Chemins de Fer (UIC) di abolire la terza classe sui treni delle amministrazioni ferroviarie europee a partire dal 3 giugno 1956&lt;ref name=\"tT265a/R21\"&gt;.&lt;/ref&gt;.\nIn questa circostanza le FS presero la decisione di dotare della sola prima classe una parte delle elettromotrici della commessa in corso e pertanto furono costruite solo 15 coppie di , mentre le restanti 7 furono allestite con ambienti di sola prima classe a 54 e 60 posti cambiando la disposizione delle poltrone da quattro a tre per fila, andando a costituire le unit\u00e0 della prima serie del nuovo gruppo ALe 540 e le relative rimorchiate .\nLe entrarono in servizio nel 1957 senza modifiche alla disposizione degli ambienti, mantenendo in particolare il modulo destinato alle ritirate e al deposito valigie che sulle aveva la funzione di separare le due classi.\nMentre le coppie non furono pi\u00f9 replicate dopo le prime quindici unit\u00e0, rimanendo gruppi a s\u00e9 stanti fino al ritiro del servizio, nel 1956 e 1957 fu ordinata in due lotti la seconda serie di elettromotrici simili esternamente alle , ma dotate di un nuovo tipo di carrelli a passo pi\u00f9 corto con la sospensione dei motori ad asse cavo invece che baricentrica e con gli interni riprogettati spostando a ridosso della cabina di guida posteriore il modulo con le ritirate e il deposito valigie che non aveva pi\u00f9 senso come separatore in un ambiente di sola 1\u00aa classe, ottenendo un unico arioso salone per i viaggiatori&lt;ref name=\"tT265a/20-21\"&gt;.&lt;/ref&gt;.\nOltre alle 15 elettromotrici di seconda serie , i lotti ordinati nel 1656 e nel 1957 comprendevano&lt;ref name=\"tT265d/57\"&gt;.&lt;/ref&gt;:\nSempre nel 1957 fu ordinato un ultimo lotto di che, con la comparsa di una nuova testata semiaerodinamica con terzo faro di profondit\u00e0 superiore, segn\u00f2 una loro ulteriore evoluzione che anticip\u00f2 l'ormai prossimo avvento delle elettromotrici ALe 601.\nIl lotto ordinato nel 1957 comprendeva:\nCaratteristiche.\nElettromotrici.\nLe trenta elettromotrici sono suddivise in tre serie costituite dalle unit\u00e0&lt;ref name=\"tT265b/37\"&gt;.&lt;/ref&gt;:\nElettromotrici ALe 540.001-007 (prima serie).\nLa cassa delle unit\u00e0 di prima serie era identica a quella delle elettromotrici , ma con l'allestimento interno di sola 1\u00aa classe&lt;ref name=\"tT265b/37-38\"&gt;.&lt;/ref&gt; che, nell'impossibilit\u00e0 di riprogettare gli interni per le vicende che determinarono la nascita del gruppo, mantenne la suddivisione in tre ambienti a 18, 30 e 6 posti, funzionale per separare la 1\u00aa dalla 2\u00aa classe sulle , ma irrazionale per un rotabile di sola 1\u00aa classe.\nL'arredamento era identico a quello degli ambienti di 1\u00aa classe delle , con poltroncine simili a quelle degli elettrotreni, illuminazione a lampade fluorescenti e, in origine, alzacristalli elettrici. Gli impianti di riscaldamento e i servizi ausiliari erano gli stessi delle .\nLa disposizione interna comprendeva i seguenti locali:\nLa meccanica, identica a quella delle , montava gli stessi carrelli con i motori di trazione a sospensione baricentrica delle ALe 840, ma con il rapporto di trasmissione portato a 25/58 per ottenere un maggiore sforzo di trazione all'avviamento&lt;ref name=\"tT265b/33-36\"&gt;.&lt;/ref&gt;.\nAnche i circuiti di comando e trazione erano gli stessi delle , modificati rispetto a quelli delle con l'introduzione di un ulteriore grado di indebolimento di campo con i motori in parallelo, portando a undici il numero delle velocit\u00e0 economiche e consentendo di mantenere la velocit\u00e0 massima di nonostante il rapporto di trasmissione accorciato.\nElettromotrici ALe 540.008-022 (seconda serie).\nNonostante l'aspetto esteriore molto simile alla serie precedente, con l'introduzione del nuovo carrello e dei motori di trazione con trasmissione ad albero cavo, le rappresentarono il passo pi\u00f9 importante nell'evoluzione della seconda generazione delle elettromotrici FS, costituita dalle , e &lt;ref name=\"tT265b/34\"&gt;.&lt;/ref&gt;&lt;ref name=\"tT265e/13\"&gt;.&lt;/ref&gt;.\nCon l'ordinazione nel 1956 del primo lotto di di seconda serie ci fu finalmente il tempo di riprogettarne gli interni, realizzando un unico e arioso salone al posto dell'anomala suddivisione in tre ambienti ereditata dalle .\nLa cassa era distinguibile da quella, quasi identica, della serie precedente per la diversa sistemazione di alcuni finestrini a seguito della revisione degli interni e per l'imperiale pi\u00f9 alto di 50\u00a0mm (differenza percepibile solo in composizioni con serie eterogenee) per il maggior diametro delle ruote del carrello &lt;ref name=\"tT265b/38-41\"&gt;.&lt;/ref&gt;.\nGli impianti di illuminazione e di riscaldamento e i servizi ausiliari erano identici alla serie precedente.\nLa nuova disposizione interna comprendeva i seguenti locali:\nL'innovazione pi\u00f9 importante si ebbe nella parte meccanica con l'adozione del nuovo carrello , caratterizzato dalla struttura generale e dalle sospensioni primaria e secondaria derivate dal carrello sperimentale provato sull'elettromotrice e dall'abbandono della sospensione baricentrica dei motori, adottata sui carrelli delle , a favore del ritorno alla trasmissione ad asse cavo delle elettromotrici anteguerra ALe 883, opportunamente migliorata per eliminare le cause che ne avevano determinato l'abbandono. Il progetto di questa trasmissione anticip\u00f2 la soluzione adottata pochi anni dopo sul carrello , impiegato estensivamente sulle elettromotrici e sugli elettrotreni ETR 250 ed ETR 300 riqualificati.\nI carrelli furono equipaggiati con i nuovi motori , che si differenziavano dai utilizzati sulla serie precedente per l'aggiunta degli avvolgimenti compensatori della reazione d'indotto e per la carcassa irrobustita ed adattata per ricavarvi la sede per l'albero cavo.\nI circuiti di trazione e comando rimasero sostanzialmente gli stessi della prima serie; l'unica differenza degna di nota fu l'adozione fin dall'origine dell'interruttore extrarapido al posto del separatore D'Arbela per la protezione del circuito di trazione.\nElettromotrici ALe 540.023-030 (terza serie).\nSulle otto unit\u00e0 della terza serie furono abbandonate le testate aerodinamiche a forma di bulbo a favore di un nuovo frontale semi-aerodinamico pi\u00f9 facile da realizzare e che richiedeva mantici di intercomunicazione di minori dimensioni, ottenendo una cassa, pi\u00f9 corta di 570\u00a0mm rispetto alle serie precedenti, il cui disegno anticipava a grandi linee l'aspetto estetico delle future ALe 601&lt;ref name=\"tT265b/41\"&gt;.&lt;/ref&gt;.\nIl mantice di intercomunicazione era celato dietro a un portellone frontale, diviso orizzontalmente in due parti, di aspetto gradevole ma difficile da maneggiare per l'estrazione del mantice, il cui spostamento non era pi\u00f9 assistito da servomotori elettrici come sulle serie precedenti.\nL'allestimento interno e le parti elettrica e meccanica rimasero identici a quelli della seconda serie.\nRimorchiate.\nLa costruzione delle successive serie di elettromotrici fu affiancata dalla realizzazione di rimorchiate pilota con caratteristiche analoghe per quanto riguarda la cassa e gli impianti di riscaldamento e illuminazione&lt;ref name=\"tT265d/53\"&gt;.&lt;/ref&gt;.\nGeneralmente l'impianto di riscaldamento elettrico era alimentato alla tensione di linea di attraverso la condotta REC, mentre l'impianto di illuminazione prendeva energia dalle batterie di bordo, a loro volta ricaricate dal gruppo rotante motore-dinamo delle motrici per mezzo di un'apposita conduttura elettrica interconnessa sulle testate.\nRimorchiate Le 600.001-007.\nLe rimorchiate pilota , inizialmente previste come e pertanto identiche alle Le 800 salvo per il numero di posti (60 di 1\u00aa classe contro 80 di 2\u00aa classe), furono costruite nel 1957 assieme alle elettromotrici di prima serie .\nI carrelli erano del tipo , identici al tipo delle elettromotrici , ma privi dei motori di trazione e dei cinematismi di trasmissione del moto alle sale&lt;ref name=\"tT265d/56-57\"&gt;.&lt;/ref&gt;.\nLe rimorchiate pilota avevano una capacit\u00e0 di 60 posti a sedere di sola 1\u00aa\u00a0classe e comprendevano i seguenti ambienti interni&lt;ref name=\"tT265d/D55\"&gt;.&lt;/ref&gt;&lt;ref name=\"tT265c/T3\"&gt;&lt;/ref&gt;:\nRimorchiate Le 540.001-005.\nLe rimorchiate pilota furono costruite tra il 1958 e il 1959 con le elettromotrici di seconda serie , con le quali avevano in comune la struttura della cassa con il frontale a bulbo.\nI carrelli erano del tipo , identici al tipo delle elettromotrici , ma privi dei motori di trazione e dei cinematismi di trasmissione del moto alle sale.\nLe rimorchiate pilota avevano una capacit\u00e0 di 54 posti a sedere di sola 1\u00aa\u00a0classe ed erano dotate in origine di un comparto ristoro con un piccolo ambiente cucina, disattivato verso la fine degli anni sessanta del ventesimo secolo.\nGli ambienti interni avevano la seguente disposizione&lt;ref name=\"tT265d/D56\"&gt;.&lt;/ref&gt;:\nRimorchiate Le 760.001-010 (prima serie).\nLe rimorchiate pilota di prima serie furono costruite tra il 1958 e il 1959 con le elettromotrici di seconda serie , con le quali avevano in comune la struttura della cassa con il frontale a bulbo.\nI carrelli erano del tipo , identici al tipo delle elettromotrici , ma privi dei motori di trazione e dei cinematismi di trasmissione del moto alle sale.\nLe rimorchiate pilota di prima serie avevano una capacit\u00e0 di 76 posti a sedere di sola 2\u00aa\u00a0classe e comprendevano i seguenti ambienti interni:\nRimorchiate Le 760.011-020 (seconda serie).\nLe rimorchiate pilota di seconda serie furono costruite tra il 1959 e il 1960 con le elettromotrici di terza serie , con le quali avevano in comune la struttura della cassa con il frontale semi-aerodinamico.\nI carrelli erano del tipo , identici al tipo delle elettromotrici , ma privi dei motori di trazione e dei cinematismi di trasmissione del moto alle sale.\nL'allestimento interno era identico a quello delle rimorchiate di prima serie ."}
{"id": "2131524", "revid": "718859", "url": "https://it.wikipedia.org/wiki?curid=2131524", "title": "Litierse", "text": "Litierse, figlio di Mida e principe di Frigia, \u00e8 un personaggio della mitologia greca, noto per la sua esperienza e superiorit\u00e0 nella mietitura. \nSecondo la leggenda egli sfidava chiunque transitasse per la Frigia a batterlo nella sua abilit\u00e0; se avessero perso sarebbero stati uccisi dal principe; venne sconfitto da una sola persona, che lo uccise: Eracle.\nInsieme ad Eracle \u00e8 il protagonista del dialogo \"L'ospite\" nell'opera di Cesare Pavese \"Dialoghi con Leuc\u00f2\"."}
{"id": "2131530", "revid": "184925", "url": "https://it.wikipedia.org/wiki?curid=2131530", "title": "The Fotta Maker", "text": ""}
{"id": "2131534", "revid": "525063", "url": "https://it.wikipedia.org/wiki?curid=2131534", "title": "Funtana", "text": ""}
{"id": "2131536", "revid": "1272592", "url": "https://it.wikipedia.org/wiki?curid=2131536", "title": "Tempesta (Magic)", "text": "Tempesta (\"Tempest\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 14 ottobre 1997, \u00e8 il primo set di tre del \"blocco di Tempesta\", che comprende anche \"Fortezza\" ed \"Esodo\".\nAmbientazione.\n\"Tempesta\" \u00e8 ambientata nel piano dimensionale di Rath. Gerrard Capashen, capitano della nave volante Cavalcavento, cerca di raggiungere la Fortezza dell'evincaro dominante, l'oscuro signore che governa su questo piano tempestoso: Volrath. Costui infatti ha rapito Sisay per attrarre nella propria roccaforte la nave e il suo equipaggio. Gli altri membri della ciurma sono il secondo ufficiale Tahngarth, Hanna, navigatore della nave, la guaritrice samita Orim, il mozzo goblin Squee, la gatta guerriera Mirri, Crovax, un nobiluomo maledetto, Ertai, un arrogante mago apprendista, e Starke, un traditore al servizio di Volrath.\nCaratteristiche.\n\"Tempesta\" \u00e8 composta da 350 carte, stampate a bordo nero, cos\u00ec ripartite:\nIl simbolo dell'espansione \u00e8 composto da una nuvola tempestosa, e si presenta in bianco e nero indipendente dalla rarit\u00e0 delle carte.\n\"Tempesta\" \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\n\"Tempesta\" fu presentata in tutto il mondo durante i tornei di prerelease il 4 ottobre 1997, in quell'occasione venne distribuita una speciale carta promozionale: il \"Wurm Manto-di-Fango\". A partire da questa espansione, ad ogni torneo di prerelease che anticipa l'uscita di un nuovo set di carte, viene donata ai giocatori una carta promozionale appartenente alla nuova espansione.\nNovit\u00e0.\n\"Tempesta\" propone nuove tematiche e meccaniche di gioco, come le creature \"Tramutante\" e \"Licide\", e nuove abilit\u00e0 definite da parole chiave."}
{"id": "2131538", "revid": "93556", "url": "https://it.wikipedia.org/wiki?curid=2131538", "title": "Minerva (F 551)", "text": "Nave Minerva \u00e8 stata un'unit\u00e0 navale della Marina Militare Italiana capoclasse della omonima classe di corvette.\nServizio.\nLa nave, \u00e8 stata costruita dai Cantieri Navali di Riva Trigoso, varata il 25 marzo 1986 e consegnata alla Marina Militare il 10 giugno 1987 nella sede di La Spezia per essere assegnata alla base di Augusta, svolgendo prevalentemente attivit\u00e0 di pattugliamento e di sorveglianza e difesa costiera impiegata particolarmente nel Canale di Sicilia dove ha effettuato missioni di Vigilanza Pesca (Vi.Pe.) e Controllo Flussi Migratori.\nLa nave ha ricevuto la Bandiera di combattimento il 22 ottobre 1988, consegnata a Venezia da parte del Gruppo ANMI di Mestre.\nL'unit\u00e0 ha preso parte alle operazioni SHARP GUARD e SHARP FENCE per la repressione dei traffici illeciti in Adriatico nel corso delle guerre jugoslave e al controllo dell'esodo dall'Albania.\nLa nave era alla dipendenza organica della Squadriglia Corvette del COMFORPAT il Comando delle forze da pattugliamento per la sorveglianza e la difesa costiera, prendendo parte alle attivit\u00e0 addestrative/formative del COMFORPAT come le sessioni di Scuola Comando Navale (S.S.C.N.), quelle per l'abilitazione alla guardia in plancia operativa (A.G.P.O.), i tirocini a favore di aeromobili ed elicotteri (Tir.Aer. e Tir.Eli) e i tirocini di manovra per gli Ufficiali (Tir.M.Uff.).\nIn seguito al F.O.M. n\u00b0 33 del 15 agosto 2012, dal 30 settembre 2012 l'unit\u00e0 \u00e8 stata posta in posizione di Ridotta Tabella di Disponibilit\u00e0 (R.T.D.) per essere posta successivamente in disarmo dal 15 maggio 2015 in seguito all disposizione del CSMM del 13 maggio 2015 e resa disponibile per la radiazione dal Quaderno del Naviglio Militare dello Stato.\nIl 25 giugno 2015 \u00e8 stato siglato dal Comandante Marittimo di MariSicilia, contrammiraglio Nicola De Felice, l'atto formale di cessione alla Fincantieri dell'unit\u00e0 insieme all'unit\u00e0 gemella Sibilla. Le due unit\u00e0 navali hanno definitivamente lasciato a rimorchio la base navale di Augusta alla volta di Genova, dove sono state sottoposte a lavori di trasformazione e adeguamento per essere successivamente consegnate alla Guardia Costiera del Bangladesh.\nNome.\nIl nome Minerva ricorda la divinit\u00e0 romana figlia di Giove e di Meti, considerata la divinit\u00e0 vergine della guerra giusta, della strategia, della saggezza, dell'ingegno, delle arti utili (architettura, ingegneria, scienza, matematica, geometria, artigianato e tessitura), nonch\u00e9 inventrice del telaio e del carro corrispettivo nella mitologia greca di Atena. I Romani ne celebravano la festa dal 19 al 23 marzo, i primi cinque successivi alle Idi di marzo, che prendevano il nome di \"Quinquatria\". Il culto di Minerva era tenuto sul Campidoglio e faceva parte della Triade Capitolina, insieme a Giove e Giunone. Nella Roma attuale si pu\u00f2 visitare la Piazza della Minerva, nei pressi del Pantheon.\nStoria.\nLa precedente unit\u00e0 che aveva portato il nome Minerva era stata una corvetta della classe Gabbiano costruita nei cantieri C.R.D.A. di Monfalcone, entrata in servizio nella Regia Marina nel 1943 che al termine della seconda guerra mondiale entr\u00f2 a far parte della Marina Militare Italiana dove prest\u00f2 servizio fino al 1969."}
{"id": "2131541", "revid": "1245083", "url": "https://it.wikipedia.org/wiki?curid=2131541", "title": "Urania (F 552)", "text": ""}
{"id": "2131544", "revid": "1245083", "url": "https://it.wikipedia.org/wiki?curid=2131544", "title": "Danaide (F 553)", "text": ""}
{"id": "2131548", "revid": "1245083", "url": "https://it.wikipedia.org/wiki?curid=2131548", "title": "Sfinge (F 554)", "text": ""}
{"id": "2131551", "revid": "154326", "url": "https://it.wikipedia.org/wiki?curid=2131551", "title": "Maria Clotilde Adelaide di Borbone", "text": ""}
{"id": "2131557", "revid": "1245083", "url": "https://it.wikipedia.org/wiki?curid=2131557", "title": "Driade (F 555)", "text": ""}
{"id": "2131562", "revid": "1245083", "url": "https://it.wikipedia.org/wiki?curid=2131562", "title": "Chimera (F 556)", "text": ""}
{"id": "2131565", "revid": "1245083", "url": "https://it.wikipedia.org/wiki?curid=2131565", "title": "Fenice (F 557)", "text": ""}
{"id": "2131567", "revid": "56620", "url": "https://it.wikipedia.org/wiki?curid=2131567", "title": "Sibilla (F 558)", "text": ""}
{"id": "2131572", "revid": "767487", "url": "https://it.wikipedia.org/wiki?curid=2131572", "title": "Viaggiari", "text": "Viaggiari \u00e8 un EP del gruppo musicale siciliano degli Agricantus, pubblicato dall'etichetta discografica Ludos nel giugno del 1995.\nSeconda esperienza discografica nella quale vede il gruppo abbandonare la musica pura etno del disco precedente verso un percorso musicale contaminato da strumenti elettronici misti a strumenti etnici (etnotrance)."}
{"id": "2131574", "revid": "318966", "url": "https://it.wikipedia.org/wiki?curid=2131574", "title": "Labinstica", "text": ""}
{"id": "2131576", "revid": "1543377", "url": "https://it.wikipedia.org/wiki?curid=2131576", "title": "Shulchan Aruch HaRav", "text": "Shulchan Aruch HaRav (ebraico:\u05e9\u05d5\u05dc\u05d7\u05df \u05e2\u05e8\u05d5\u05da \u05d4\u05e8\u05d1 codice dell'Halakha - Legge ebraica - del Rabbi\"; anche \"Shulkhan Arukh HaRav\") \u00e8 una codificazione dell'Halakha scritta da Rabbi Shneur Zalman di Liadi, conosciuto nel suo tempo con l'appellativo di \"HaRav\" (\"Il Rabbi\") e dopo come l\"'Alter Rebbe\" (Vecchio Rebbe).\nIn giovane et\u00e0 a Rabbi Shneur Zalman fu chiesto dal suo insegnante, Rabbi Dovber di Mezeritch, di ricodificare lo \"Shulchan Aruch\" di Rabbi Yosef Karo - che incorporava i relativi commentari ed i successivi responsa - in modo che i laici fossero in grado di studiare l'Halakha. L'opera quindi riporta l'Halakha \"decisa\", come anche i rispettivi ragionamenti che le sottostanno.\nLo \"Shulchan Aruch HaRav\" \u00e8 oggi usato dai chassidim come base per la pratica religiosa quotidiana. L'opera \u00e8 considerata autorevole in tutto l'ebraismo e relative citazioni si trovano anche in stimate fonti non chassidiche, come la \"Mishnah Berurah\" ed il \"Ben Ish Chai\". \"Shulchan Aruch HaRav\" \u00e8 inoltre uno dei tre libri su cui Shlomo Ganzfried bas\u00f2 le sue decisioni nello \"Kitzur Shulchan Aruch\" dell'Halakha.\nSebbene largamente accettata, l'opera all'inizio ebbe una stampa limitata. Molta parte del testo fu persa durante un incendio a Lyubavichi e solo sezioni di alcune copie rimasero intatte. La casa editrice \"Kehot Publication Society\" (2002) ha recentemente pubblicato un'edizione bilingue; in tale volume appaiono annotazioni che sottolineano quando le decisioni di Rabbi Shneur Zalman di Liadi variano da quelle emesse da Yosef Karo nel suo \"Shulchan Aruch\"."}
{"id": "2131582", "revid": "1573940", "url": "https://it.wikipedia.org/wiki?curid=2131582", "title": "Palazzo Agostino Calvi Saluzzo", "text": "Il palazzo Agostino Calvi Saluzzo \u00e8 un edificio sito in via di Canneto il Lungo al civico 21 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nNasce nel XVI secolo dalla trasformazione di alcuni lotti medievali della famiglia Maruffo. Appartiene ai Saluzzo - con notizie dal 1544 - fino al 1653 quando Gio Bernardo Veneroso vi subentra per la vendita fallimentare dei beni di Stefano Saluzzo.\nFu residenza di Gerolamo Veneroso e Gian Giacomo Veneroso, entrambi dogi della Repubblica di Genova rispettivamente nel 1726 e nel 1754.\nIntorno al 1840 (propriet\u00e0 Raggio) si aggiunge una sopraelevazione che conclude la trasformazione da palazzo nobiliare a casa di appartamenti.\nL'atrio, oggi parzialmente occupato da botteghe, presenta uno scalone voltato aperto sul cavedio retrostante con portali caposcala in ardesia decorati da busti marmorei. Lungo via di Canneto il Lungo e vico Veneroso sono visibili elementi che ne testimoniano l'origine medievale."}
{"id": "2131584", "revid": "339392", "url": "https://it.wikipedia.org/wiki?curid=2131584", "title": "Cantieri del Tirreno", "text": ""}
{"id": "2131585", "revid": "964734", "url": "https://it.wikipedia.org/wiki?curid=2131585", "title": "Criptobotanica", "text": "La criptobotanica \u00e8 una disciplina considerata pseudoscientifica che studia varie piante sconosciute, che secondo la comunit\u00e0 scientifica non esistono o sono estinte, delle quali si trovano riscontri nella mitologia, nella letteratura o in alcuni resoconti di viaggio. \nCome la criptozoologia, questo campo \u00e8 considerato una pseudoscienza e i criptobotanici la considerano una branca della normale botanica. "}
{"id": "2131586", "revid": "547034", "url": "https://it.wikipedia.org/wiki?curid=2131586", "title": "Onda cilindrica", "text": "In fisica un\u2019onda cilindrica \u00e8 un tipo di onda che si sviluppa nello spazio in modo simmetrico rispetto ad un asse, cio\u00e8 tale che:\nformula_1\nper qualsiasi angolo formula_2 di rotazione intorno all'asse. Queste onde si possono avere sotto forma elettromagnetica vicino per esempio ad un'antenna o ad un dipolo oscillante.\nVoci correlate.\nOnda"}
{"id": "2131592", "revid": "306444", "url": "https://it.wikipedia.org/wiki?curid=2131592", "title": "Shneur Zalman di Liadi", "text": ""}
{"id": "2131596", "revid": "177531", "url": "https://it.wikipedia.org/wiki?curid=2131596", "title": "Singstar", "text": ""}
{"id": "2131597", "revid": "1573940", "url": "https://it.wikipedia.org/wiki?curid=2131597", "title": "Palazzo Fieschi-Crosa di Vergagni", "text": "Il palazzo Fieschi-Crosa di Vergagni \u00e8 un edificio sito in via di Canneto il Lungo al civico 27 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nRicostruito nel XVI secolo dalla famiglia Fieschi, su una \"domus\" preesistente, alla fine del Settecento apparteneva ancora alla stessa famiglia.\nIl palazzo fu iscritto in tre rolli a nome dell'Appiani principe di Piombino e governatore dello Stato dei Presidii nella et\u00e0 di Filippo II re di Spagna; come alloggio di secondo bussolo, fu annoverato tra le dimore pi\u00f9 degne dell'epoca.\nIl portale ad arco con medaglioni imperiali e l'atrio monumentale sono soltanto il primo segnale di un imponente palazzo che conserva al suo interno molti ambienti originari fra cui un locale decorato a stucchi di raffinata eleganza manierista. Se la grande facciata a piani differenziati non \u00e8 complessivamente percepibile per la ristrettezza della via, l'edificio acquista maggior respiro su piazza Valoria (diradamento del 1544-1546) su cui prospetta anche il basso avancorpo che delimita il giardino.\nLa famiglia Crosa di Vergagni, dal XX secolo proprietaria del palazzo, l'ha completamente restaurato."}
{"id": "2131603", "revid": "20780728", "url": "https://it.wikipedia.org/wiki?curid=2131603", "title": "Lloyd Triestino di Navigazione", "text": ""}
{"id": "2131604", "revid": "7", "url": "https://it.wikipedia.org/wiki?curid=2131604", "title": "Edizioni Discografiche Meazzi", "text": ""}
{"id": "2131606", "revid": "1543377", "url": "https://it.wikipedia.org/wiki?curid=2131606", "title": "Godo", "text": "Godo (\"G\u00f3do\") \u00e8 una frazione del comune di Russi, nella provincia di Ravenna. Il centro abitato ha una popolazione di persone, mentre nel territorio della frazione vivono abitanti.\nStoria.\nProbabilmente ex-accampamento di varie truppe visigote, da cui prender\u00e0 infatti il nome. Fondato durante le incursioni dei visigoti ai danni dell'Impero romano d'Occidente.\nMonumenti.\nPieve di Santo Stefano in Tegurio.\nLa prima menzione della chiesa si trova in un documento dell'anno 963, nel quale viene citata coi nomi di \"San Stefano in Tegurio\" e \"Tugurio a Vado Gothorum\" (Tegurio era il nome dell'attuale fiume Montone, che all'epoca scorreva presso Godo, a differenza del percorso odierno). Si ritiene che sia stata edificata nell'VIII secolo.\nNel tempo il nome assunse la forma di \"San Stefano del Godo\".\nL'aspetto attuale dell\u2019edificio \u00e8 il risultato della ricostruzione successiva ai bombardamenti della Seconda guerra mondiale.\nSport.\nBaseball.\nLa frazione \u00e8 rappresentata nel massimo campionato italiano di baseball, la Italian Baseball League, dalla De Angelis Baseball Godo.\nSul \"diamante\" dello stadio Antonio Casadio di Via Rivalona sono stati disputati due ottavi di finale del campionato mondiale di baseball 2009 il 15 settembre 2009 (Taipei-Australia 5-4) e il 18 settembre 2009 (Canada-Antille Olandesi 19-2).\nInfrastrutture e trasporti.\nFerrovie.\nIl centro abitato sorge in prossimit\u00e0 della ferrovia Ravenna-Castel Bolognese e della Ravenna-Faenza ed \u00e8 provvisto di una propria stazione ferroviaria."}
{"id": "2131611", "revid": "110157", "url": "https://it.wikipedia.org/wiki?curid=2131611", "title": "Tsing Ma Bridge", "text": "Tsing Ma Bridge \u00e8 un ponte sospeso realizzato nella Repubblica popolare cinese a Hong Kong per conto del \"Highways Department, Hong Kong Government\" su progetto e ingegneria dello Studio di Ingegneria inglese \"Mott MacDonald Hong Kong Limited\" dal Consorzio \"Anglo Japanese Construction JV\". Il ponte, aperto al traffico nel 1997, prende il nome delle due sponde che collegano l'isola e la penisola di Hong Kong (Tsing e Ma). L'impalcato del ponte prevede sia il traffico stradale (tre corsie per ogni senso di marcia) che il traffico ferroviario (doppio binario). I due binari ferroviari sono alloggiati all'interno dell'impalcato (come se fossero in galleria) conferendo cos\u00ec una maggior sicurezza nei confronti del vento. Infatti anche con fortissimi venti (tifoni) il traffico ferroviario \u00e8 sempre garantito. Il ponte ha una campata centrale di 1.377 m e un'altezza dei piloni di 206 m. Esso \u00e8 il settimo ponte sospeso pi\u00f9 grande del mondo per luce libera ma \u00e8 il maggiore al mondo a sopportare contemporaneamente sia il traffico stradale (sei corsie) che quello ferroviario (due binari)."}
{"id": "2131614", "revid": "110157", "url": "https://it.wikipedia.org/wiki?curid=2131614", "title": "Habibi (Agricantus)", "text": "Habibi \u00e8 il nono album registrato in studio del gruppo musicale Agricantus.\nIl disco comprende brani inediti e altri che sono la versione \"live\" di brani precedenti.\nTesti e musiche sono degli Agricantus, tuttavia l'album non viene riconosciuto nella discografia ufficiale."}
{"id": "2131616", "revid": "938", "url": "https://it.wikipedia.org/wiki?curid=2131616", "title": "Union vald\u00f4taine", "text": ""}
{"id": "2131617", "revid": "1745361", "url": "https://it.wikipedia.org/wiki?curid=2131617", "title": "Palazzo Bendinelli Sauli", "text": "Il palazzo Bendinelli Sauli \u00e8 un edificio sito in via San Lorenzo al civico 12 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nCollocato a ridosso della cattedrale di San Lorenzo, il palazzo sorge su un'area urbana dalla lunga e importante frequentazione, enclave della famiglia Sauli gi\u00e0 nel XIV secolo.\nAmpliato da Bendinelli Sauli sulla scia di un rinnovo architettonico favorito dalla demolizione del vicino sacello di San Genesio (1562-1567), l'edificio viene arricchito nella facciata dalla decorazione a fresco di Lazzaro Calvi e all'interno da Lazzaro Tavarone.\nUn secolo dopo Giulio Sauli (eletto doge della Repubblica di Genova nel biennio 1656-1658) avvia un poderoso processo di ristrutturazione che termina con la ricostruzione del 1686, successiva allo storico bombardamento francese.\nAlla met\u00e0 del XIX secolo, dopo l'ampliamento di piazza San Lorenzo e il primo tronco della \"carrettiera Carlo Alberto\" (1838-1859), l'edificio viene unito ad alcune unit\u00e0 immobiliari contigue, tra cui l'antica residenza del notaio Pier Gerolamo Scaniglia, affrescata da Valerio Castello e Domenico Piola.\nIl vasto isolato, divenuto in parte sede della Banca di Sconto (poi Nazionale), e in parte residenza del proprietario Angelo Solari, restituisce nuova identit\u00e0 all'architettura urbana della piazza, senza celare i caratteri originari sul retrostante vico del Filo.\nIl complesso intervento degli ingegneri Tommaso Carpinieri e Ignazio Gardella senior si impegna infatti a ridisegnare il prospetto del palazzo Sauli su via San Lorenzo per conservarne e adeguarne l'imponente accesso, oltre che i ricchi affreschi della residenza padronale al piano nobile (Domenico Piola, \"Concilio degli Dei\"; Lorenzo De Ferrari. \"Venere presenta Enea a Giove\" e Paolo Gerolamo Piola, \"Pallade incorona la Magnificenza\").\nMentre sulla piazza si colloca una facciata neorinascimentale con grandi finestre racchiuse da archi decorati a stucchi e un alto portico da cui ammirare la facciata della cattedrale, che adesso appare pi\u00f9 imponente per la scalea imposta dal riordino delle quote stradali."}
{"id": "2131619", "revid": "938", "url": "https://it.wikipedia.org/wiki?curid=2131619", "title": "Renouveau vald\u00f4tain", "text": ""}
{"id": "2131624", "revid": "767487", "url": "https://it.wikipedia.org/wiki?curid=2131624", "title": "Amiche per sempre (film)", "text": "Amiche per sempre (\"Now and Then\") \u00e8 un film del 1995 diretto da Lesli Linka Glatter.\nTrama.\nNel 1991 quattro amiche d'infanzia si rincontrano nella loro citt\u00e0 natale in occasione del parto di una di loro, e ricordano la loro ultima estate passata insieme nel 1970."}
{"id": "2131625", "revid": "287204", "url": "https://it.wikipedia.org/wiki?curid=2131625", "title": "James Lang (calciatore)", "text": " il primo giocatore professionista della storia.\nCarriera.\nLa sua carriera cominci\u00f2 con il Glasgow Eastern, da cui pass\u00f2 al Clydesdale F.C., con il quale disput\u00f2 la prima finale di Scottish Cup, e successivamente al Third Lanark.\nDopo essersi messo in mostra nei match tra Glasgow e Sheffield, nel 1876 fu invitato a giocare con lo Sheffield Wednesday F.C.. Non venne pagato direttamente dal club ma fu assunto da una ditta di propriet\u00e0 di uno dei direttori.\nL'anno dopo torn\u00f2 al Third Lanark con cui nel 1878 venne sconfitto in finale di Scottish Cup. Nell 1879 torna allo Sheffield Wednesday. In questo periodo divent\u00f2 un giocatore importante per la squadra pur avendo perso la vista ad un occhio a causa di un incidente in un cantiere navale.\nSi separ\u00f2 dallo Sheffield nel 1886 a causa proprio dell'avanzamento del professionismo: il club era ancora ad un livello amatoriale e scelse cos\u00ec di passare al Burnley, pi\u00f9 orientato verso il professionismo.\nCollezion\u00f2 due presenze in Nazionale, una nel 1876 e una nel 1878, segnando due reti.\n\u00c8 morto nell'estate del 1929 all'et\u00e0 di 78 anni."}
{"id": "2131632", "revid": "287204", "url": "https://it.wikipedia.org/wiki?curid=2131632", "title": "Predatori e prede", "text": "Predatori e prede \u00e8 un saggio scritto da Christopher McGowan, curatore della Sezione Paleontologica del Royal Ontario Museum di Toronto, in Canada, e docente di zoologia all'Universit\u00e0 di Toronto. \nTra i suoi numerosi saggi, in Italia \u00e8 apparso \"Dinosauri e draghi sputafuoco. Le \"lucertole terribili\" dalle favole alla scienza\".\nIn questo saggio l'autore ci porta nel mondo delle dinamiche messe in atto dai predatori per attaccare e dalle prede per difendersi e contrattaccare, con esempi di tutti gli ordini di esseri viventi, vegetali e animali.\nContenuto.\nI capitoli:\nEpilogo - \"In un giardino della campagna inglese\""}
{"id": "2131637", "revid": "318966", "url": "https://it.wikipedia.org/wiki?curid=2131637", "title": "Manuela Tirone", "text": ""}
{"id": "2131646", "revid": "212348", "url": "https://it.wikipedia.org/wiki?curid=2131646", "title": "Punicorum libri XVII", "text": ""}
{"id": "2131651", "revid": "767487", "url": "https://it.wikipedia.org/wiki?curid=2131651", "title": "Caroline Lavelle", "text": "Ha finora composto tre album e contribuito a produzioni di album di numerosi artisti.\nCarriera.\nDopo aver studiato al prestigioso Royal College of Music di Keningston (Londra), cominci\u00f2 a suonare in un gruppo di Musica neo-barocca, chiamato \"Humoresque\".\nSuccessivamente incontr\u00f2 Frankie Gavin, membro della band irlandese De Dannan, che la invit\u00f2 a suonare col gruppo; Caroline rimase nella band fino ai primi anni novanta, al fianco di Mary Black e Dolores Keane.\nNel 1992 ha contribuito al brano \"Home Of The Wale\" dei Massive Attack e partecip\u00f2 come violoncellista all'album Us di Peter Gabriel. Il produttore William Orbit apprezz\u00f2 il suo stile e la contatt\u00f2 per produrre il suo album di debutto, Spirit, la cui uscita \u00e8 datata 1995.\nLa sua versione della canzone Moorlough Shore venne usata come sigla per l'acclamata fiction EZ Streets di Paul Haggis.\nNello stesso anno partecip\u00f2 come cantante e violoncellista nella canzone Come To Me di Vangelis, proveniente dal suo album Voices e cominci\u00f2 il suo rapporto di collaborazione come violoncellista con l'artista canadese Loreena McKennitt.\nNel 1997 contribu\u00ec come violoncellista all'album The Bends dei Radiohead.\nNel 2001 pubblic\u00f2 il suo nuovo album Brilliant Midnight, del quale usc\u00ec un anno dopo anche una versione extra con 3 tracce inedite, tra le quali spicca \"Home of the Wale\", il brano registrato 9 anni prima con i Massive Attack e utilizzato nella colonna sonora del film \"The Eye - Lo sguardo\", di Ewan McGregor e Ashley Judd. \nSempre nel 2001 la sua canzone \"Anxiety\", contenuta nell'album \"Brilliant Midnight\", fu usata come colonna sonora del film \"Radio Killer\" di John Dahl. Si nota sempre nel 2001 la collaborazione come violoncellista con il gruppo Alternative Rock inglese Muse, per l'album Origin of Symmetry.\nL'ultimo album uscito, A Distant Bell, \u00e8 datato 2004.\nAttualmente Caroline vive nel sud dell'Inghilterra. .\nHa partecipato al \"Ancient Muse Tour\" di Loreena McKennitt, con la quale ha proseguito il rapporto di collaborazione cominciato nel 1995, partecipando agli album \"A Winter Garden\" e \"Books Of Secrets\" e a numerosi concerti.\nAltre collaborazioni importanti sono state quelle con Hector Zazou, come cantante oltre che violoncellista, e con la band irlandese The Chieftains."}
{"id": "2131652", "revid": "1573940", "url": "https://it.wikipedia.org/wiki?curid=2131652", "title": "Haematopus", "text": "Haematopus \u00e8 un genere di uccelli caradriiformi, unico genere della famiglia Haematopodidae.\nAbitano le coste di tutto il mondo, tranne le regioni polari e alcune zone tropicali di Africa e Asia sudorientale. Fanno eccezione due specie (\"Haematopus finschi\" e \"Haematopus ostralegus\") le quali nidificano nell'entroterra.\nDescrizione.\nSono uccelli di medio-grandi dimensioni, rumorosi e appariscenti, con forti e lunghi becchi rossi o arancioni; il piumaggio varia da tutto nero, a nero-bruno o nero nella parte superiore del corpo e bianco in quella inferiore, con l'eccezione di \"Haematopus unicolor\" che pu\u00f2 avere il piumaggio nero o macchiettato; hanno zampe robuste che variano in colorazione dal grigio-verde al rosso. Presentano un leggero dimorfismo sessuale: le femmine sono pi\u00f9 pesanti e hanno becchi pi\u00f9 lunghi dei maschi.\nLa dieta varia a seconda della zona in cui vivono e della forma del becco. Le specie che vivono in vicinanza di estuari si cibano principalmente di gasteropodi, bivalvi e vermi policheti, mentre quelle che vivono sulle coste rocciose di gasteropodi, mitili, patelle e chitoni. Becchi lunghi e robusti permettono loro di spaccare o forzare le conchiglie dei molluschi, le specie invece con becchi pi\u00f9 corti e appuntiti sono specializzati nella cattura degli anellidi. Possono nutrirsi anche di granchi, echinodermi e pesci. Le specie dell'entroterra mangiano vermi e larve di insetti.\nSono uccelli solitamente monogami, sebbene siano stati riportati casi di poligamia tra \"Himantopus ostralegus\". Le coppie sono molto unite e sono molto fedeli al sito in cui hanno costruito il nido per la prima volta, possono tornare nello stesso luogo anche per venti anni. Durante il periodo riproduttivo, che avviene una volta all'anno nei mesi estivi, diventano molto territoriali. Il nido \u00e8 una piccola fossa nel terreno che pu\u00f2 essere rinforzata, generalmente piazzata in un punto con una buona visibilit\u00e0. La femmina depone da una a quattro uova, in media tre per le specie dell'emisfero boreale e due per quelle dell'emisfero australe. Il periodo d'incubazione e di 24-39 giorni, durante i quali la femmina si occupa maggiormente della cova, mentre il maschio difende il territorio.\nTassonomia.\nIl genere comprende le seguenti specie:"}
{"id": "2131653", "revid": "33689", "url": "https://it.wikipedia.org/wiki?curid=2131653", "title": "Conone l'ortolano", "text": "\u00c8 venerato il 5 marzo. Nei racconti agiografici la sua figura \u00e8 spesso sovrapposta a quella di san Cono il taumaturgo.\nBiografia.\nStando alle parole dello stesso Conone, egli era originario di Nazaret, in Galilea, ed era un diretto appartenente della famiglia di Cristo. Il suo soprannome derivava probabilmente dallo stile di vita che conduceva: eremita, Conone possedeva un piccolo campo di legumi, che utilizzava come unico sostentamento.\nLa tradizione colloca il suo martirio in Panfilia, nell'attuale Turchia, durante le persecuzioni contro i cristiani scatenate dall'imperatore Decio (249-251), sebbene altre fonti affermino che Conone venne martirizzato a Cipro.\nAlcune testimonianze riferiscono che, condotto davanti al prefetto romano di Panfilia, il santo rispose coraggiosamente, vantandosi della sua origine e della stretta parentela con Cristo stesso. Come racconta il Martirologio Romano, Conone \"fu costretto a correre, con i piedi trafitti da chiodi, davanti ad un carro\", finch\u00e9, caduto a terra, accecato dal dolore e dalla stanchezza, avrebbe reso lo spirito dopo un'ultima preghiera."}
{"id": "2131655", "revid": "254401", "url": "https://it.wikipedia.org/wiki?curid=2131655", "title": "Palazzo Sinibaldo Fieschi", "text": "Il palazzo Sinibaldo Fieschi \u00e8 un edificio sito in via San Lorenzo al civico 17 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nAssociato spesso al celebre Vincenzo Scamozzi, per un progetto non realizzato ma illustrato nel suo \"Dell'idea dell'architettura universale\", questo palazzo, completato da Bartolomeo Massone per Sinibaldo Fieschi nel 1618, compare gi\u00e0 nel rollo del 1614. La famiglia Negrone ne acquis\u00ec la propriet\u00e0 nel XVIII secolo e la pass\u00f2 poi ai De Mari.\nIl piccolo atrio collegato direttamente al cortile crea un effetto di grande trasparenza, dalla strada al cuore del palazzo. Da qui parte lo scalone che, con volte decorate a stucchi, serve ancora tre dei sei piani oggi ripartiti in circa venti appartamenti.\nMaestosa \u00e8 la facciata che, prospettando sulla piazza della cattedrale di San Lorenzo, fu arricchita da quadrature in rilievo e da un rivestimento a fasce bicrome, proprio delle case medievali, oltre che da un imponente portale. I mascheroni posti sopra le finestre richiamano quelli di palazzo Doria-Tursi in via Balbi, sede del municipio genovese.\nL'arretramento della facciata per la nuova carrettiera ha tagliato la volta di un salotto con \"Aurora e Cefalo\" di Domenico Piola e Antonio Haffner, mentre l'altro del Piola era dedicato ad \"Apollo, Mercurio e le Muse\". Nel catasto del 1907 il palazzo risulta ancora di un proprietario unico, Pietro Elena."}
{"id": "2131656", "revid": "287204", "url": "https://it.wikipedia.org/wiki?curid=2131656", "title": "Sebastian Telfair", "text": "\u00c8 cugino di Stephon Marbury.\nCarriera.\nViene scelto nel Draft NBA 2004 come 13\u00aa scelta dai Portland Trail Blazers.\nDecide di indossare la maglia numero 31 in ricordo del luogo di origine, cio\u00e8 la 31\u00aa strada di Coney Island (New York). Di Coney Island \u00e8 anche il suo celebre cugino, Stephon Marbury. Nella sua prima stagione non riesce a farsi vedere mentre nell'anno successivo conquista il posto da titolare fin quando non si infortuna al pollice. Rimane fuori 12 partite, ma quando ritorna il suo posto \u00e8 stato preso stabilmente da Steve Blake.\nNella stagione 2006-07 viene ceduto ai Boston Celtics insieme al centro Theo Ratliff e la 2\u00aa scelta del Draft NBA 2008 in cambio della guardia Dan Dickau, del centro/ala grande Raef LaFrentz e della 7\u00aa scelta del Draft NBA 2006.\nCon i \"Celtics\" cambia numero di maglia prendendo il numero 30 perch\u00e9 il 31 \u00e8 un numero ritirato dalla franchigia di Boston. Non disputa una buona stagione e l'anno successivo viene ceduto ai Minnesota Timberwolves insieme a Al Jefferson, Gerald Green, Ryan Gomes, Theo Ratliff e due prime scelte in cambio di Kevin Garnett.\nNella stagione 2007-08 con i \"Timberwolves\" cambia ancora numero di maglia prendendo il 3, perch\u00e9 il 31 appartiene gi\u00e0 a Ricky Davis. Gioca finalmente a un livello buono, giocando 75 partite di cui 43 da titolare. L'anno successivo firma un contratto per altre tre stagioni.\nIl 20 luglio 2008 viene ceduto ai Los Angeles Clippers insieme a Craig Smith e Mark Madsen in cambio di Quentin Richardson.\nIl 17 febbraio 2010 viene ceduto ai Cleveland Cavaliers in uno scambio a 3 squadre.\nIl 27 luglio 2010 torna nuovamente ai Minnesota Timberwolves in seguito ad uno scambio con i Cleveland Cavaliers che comprende anche Delonte West (poi tagliato dai Wolves) in cambio di Ramon Sessions, Ryan Hollins e una futura scelta al secondo giro.\nNel dicembre 2011 firma un contratto biennale per i Phoenix Suns.\nNel febbraio 2013 nel giorno della \"trade deadline\" viene mandato ai Toronto Raptors in cambio di Hamed Haddadi e una seconda scelta assoluta al Draft NBA del 2014."}
{"id": "2131658", "revid": "1318658", "url": "https://it.wikipedia.org/wiki?curid=2131658", "title": "Mele Kalikimaka", "text": "Mele Kalikimaka (The Hawaiian Christmas Song) \u00e8 una tradizionale e moderna canzone natalizia statunitense, composta nel 1949 da Robert Alex Anderson.\nIl titolo della canzone, la quale parla di un Natale alle isole Hawaii, si riferisce all'approssimativa pronuncia hawaiiana dell'augurio \"Merry Christmas\" (\"Buon Natale\" in inglese).\nUna delle prime esecuzioni del brano fu ad opera di Bing Crosby e le Andrews Sisters nel 1950.\nIl brano annovera inoltre tra i propri interpreti: Bette Midler, Chris Isaak, KT Tunstall, i Blue Hawaiians ecc. \nLa versione della cantautrice KT Tunstall \u00e8 contenuta nel suo EP, \"\".\nIn Italia il brano \u00e8 stato reinterpretato da Mina nel 2010 per l'album \"Piccola strenna\" e utilizzato come colonna sonora del film \"La banda dei Babbi Natale\".\nSempre nel 2010 le Puppini Sisters hanno registrato e pubblicato il brano nell'album \"Christmas with The Puppini Sisters\".\nTesto.\nLa canzone descrive un Natale un po' fuori dagli schemi, ovvero sotto il caldo sole, il cielo limpido le palme delle isole Hawaii. Si sottolinea come \"Mele Kalikimaka\" sia il modo per augurarsi in quei luoghi un \"buon Natale\"."}
{"id": "2131659", "revid": "170423", "url": "https://it.wikipedia.org/wiki?curid=2131659", "title": "Mark Madsen", "text": ""}
{"id": "2131663", "revid": "729019", "url": "https://it.wikipedia.org/wiki?curid=2131663", "title": "Battaglia di Carham", "text": "La battaglia di Carham fu combattuta ta le truppe del regno di Scozia e quelle della Northumbria a Carham, sul fiume Tweed, nel 1018 o forse nel 1016. A volte viene chiamata battaglia di Coldstream, dalla citt\u00e0 di Coldstream.\nLa battaglia fu vinta da M\u00e1el Coluim II e da Eogan II di Strathclyde contro Uchtred l'Ardito, earl di Northumbria. C'\u00e8 chi pensa che questa battaglia assicur\u00f2 alla Scozia il controllo sul Lothian. Molti altri studiosi pensano invece che il possesso del Lothian era stato riconosciuto a Kenneth di Scozia nel 973 da re Edgardo d'Inghilterra. Sembra che nel 1029 re Canuto il Grande d'Inghilterra, dopo aver invaso la Scozia, abbia riconosciuto il potere di Malcolm sul Lothian. Per molti questo sarebbe per\u00f2 stato il riconoscimento dell'occupazione \"de facto\" del Lothian da parte degli Scozzesi risalente al 973.\nDopo la battaglia di Carham gran parte dell'odierna Scozia fu sotto il controllo dei sovrani scozzesi anche se i Vichinghi continuarono ad occupare il Ross, il Caithness, il Sutherland e le isole Ebridi. I Lord del Galloway rimasero semi-indipendenti. Il termine Scozia fu usato per indicare ci\u00f2 che oggi \u00e8 in realt\u00e0 la Scozia a sud del Forth and Clyde Canal. Il regno a nord di questa linea che andava da est a ovest continu\u00f2 a essere chiamata Scotia ancora per molto tempo. Fu solo dal tempo di re Davide I che gli abitanti del sud-est del regno cominciarono a identificarsi come Scozzesi."}
{"id": "2131667", "revid": "339392", "url": "https://it.wikipedia.org/wiki?curid=2131667", "title": "Luigi Augusto di Borbone-Maine", "text": ""}
{"id": "2131668", "revid": "767487", "url": "https://it.wikipedia.org/wiki?curid=2131668", "title": "Responsa", "text": "I Responsa (latino: plurale di \"responsum\", \"risposte\") comprendono un \"corpus\" di decisioni scritte e direttive date da studiosi giuristi in risposta a domande poste loro.\nIl \"responsum\" \u00e8 una formula con valore legale emessa nell'antica Roma dal Pontefice. Durante il periodo dalle origini alla monarchia e nella prima repubblica esso \u00e8 legato alla sfera del sacro e ha un carattere di tipo magico-religioso. Il cittadino che non sa come comportarsi di fronte a una vertenza legale si rivolge al pontefice che, valutando i casi precedenti, risponde cos\u00ec alla domanda del richiedente. Sia la domanda sia la risposta sono formulate utilizzando uno schema rituale fisso che nasce fin dall'origine della citt\u00e0: ci\u00f2 che conta \u00e8 proprio il rispetto di tale ritualit\u00e0 che fa s\u00ec che l'oggetto della vertenza e la sua drammatizzazione e verbalizzazione diventino una tipicizzazione simbolica possibilmente applicabile e consultabile successivamente. In questo periodo il ruolo religioso del pontefice e, soprattutto, la sua conoscenza della tradizione precedente, fanno s\u00ec che egli assuma in Roma un ruolo preponderante e quasi esclusivo nella gestione dei rapporti orizzontali tra cittadini. Il \"responsum\" \u00e8 orale e tramandato oralmente all'interno della classe gentilizia romana che \u00e8 poi l'unica che pu\u00f2 ricoprire incarichi religiosi: tale conoscenza del \"mos\" e dello \"ius\" precedente, essendo, quindi, appannaggio della sola classe gentilizia, \u00e8 pressoch\u00e9 segreta e avvolge la figura del pontefice di un'aura mistica e quasi magica. Il \"responsum\", comunque, non contiene principii generali a cui attenersi, ma specifiche risposte a ben precise esigenze pratiche avanzate sul momento. Il legame con la sfera religiosa \u00e8 dovuto anche al comune obiettivo che rituale religioso ed emanazione del \"responsum\" hanno: ottenere la \"pax deorum\" e la coesione tra cittadini, quindi un'armonia sociale non turbata da violenze e contese che spesso in questo periodo imperversano nell'intero Lazio. Il responso, quindi, deve essere coerente con la tradizione religiosa al fine di non irritare la divinit\u00e0 rendendo, cos\u00ec, la solvenza della vertenza tra cittadini pienamente legale.\nSuccessivamente alla lotta patrizio/plebea e all'emanazione delle leggi delle XII tavole il pontefice vede decisamente diminuito il proprio ruolo legislativo: egli, infatti, deve attenersi non solo alla tradizione orale del \"mos\" di suo esclusivo appannaggio, ma anche alle \"leges\" scritte che contengono, a differenza del \"responsum\", principi generali applicabili i pi\u00f9 casi. Nonostante ci\u00f2, comunque, il \"responsum\" rimane lo strumento legislativo preponderante rispetto alle \"leges\", pur perdendo sempre pi\u00f9 la propria connotazione religiosa.\nDal III secolo a.C. l'emanazione di \"responsa\" non appartiene pi\u00f9 solo al pontefice, ma anche al giurista, esperto laico di leggi appartenente alla nuova \"nobilitas\" di commistione patrizio-plebea. Anche la composizione sociale della classe pontificia, comunque, cambia dopo l'emanazione delle XII tavole e l'affermazione del ceto plebeo: dal 300 a.C., infatti, anche i plebei possono accedere alla classe pontificia e tale composizione rispecchia perfettamente la composizione dell'\u00e9lite romana.\nNell'Ebraismo.\nNella letteratura rabbinica, i Responsa sono conosciuti come \"She'elot u-Teshuvot\" (ebraico: \u05e9\u05d0\u05dc\u05d5\u05ea \u05d5\u05ea\u05e9\u05d5\u05d1\u05d5\u05ea \"domande e risposte\") e comprendono un corpo di decisioni scritte e direttive emesse da poskim (\"decisori della legge ebraica\").\nNell'Islam.\nUso simile dei \"responsa\" (in arabo \"fatw\u0101\", pl. \"fat\u0101w\u0101\") viene fatto dall'Islam. Qui il muft\u012b (stessa radice di \"fatw\u0101\") \u00e8 membro di una classe di studiosi islamici (\"ulam\u0101\", sing. \"\u0101lim\") che compone la base religiosa musulmana."}
{"id": "2131669", "revid": "287204", "url": "https://it.wikipedia.org/wiki?curid=2131669", "title": "Rasheed Clark", "text": "Biografia.\nRasheed \u00e8 nato a Filadelfia, Pennsylvania il 10 aprile 1975. Ha frequentato il Peirce College dal 1994 al 1996, studiando \"Business Administration\", la Philadelphia University dal 1996 al 1998, dove ha studiato finanza e poi la Drexel University, tra il 2001 e il 2004 presso la quale si \u00e8 laureato con un master in insegnamento. Attualmente vive e lavora a Philadelphia.\nSpesso cita la sorella Jama e la madre Elizabeth quali fonti della sua ispirazione.\nNel 1998 Rasheed Clark inizi\u00f2 a scrivere un racconto la cui protagonista, una donna, durante un viaggio in autobus racconta al suo vicino di posto la storia della sua famiglia. Il racconto venne per\u00f2 respinto dall'editore, cos\u00ec Clark decise di pubblicarlo a sue spese. Il racconto, che \u00e8 diventato il suo primo romanzo con il titolo di \u201cStories I Wouldn't Tell Nobody But God\u201d, \u00e8 la storia dei suoi amici, Sista, Day, Brian e Nikki e della loro vita tra trionfi e tragedie.\n\u201cStories\u201d \u00e8 stato pubblicato nel marzo del 2006 ed \u00e8 diventato ben presto uno dei best seller dell'anno, ricevendo anche un confronto positivo con \u201cWaiting To Exhale\u201d di Terry McMillan. Nel 2007, Clark ha firmato un contratto per portare \u201cStories I Wouldn't Tell Nobody But God\u201d sul grande schermo.\nA partire dalla pubblicazione di \"Stories I Wouldn't Tell Nobody But God\" Clark \u00e8 stato riconosciuto \"Autore del giorno\" l'11 settembre 2006 da Infini Promoters e poi come \"Autore del mese\" da Sexy Ebony BBW African American Book Club nel gennaio 2007.\n\"Stories I Wouldn't Tell Nobody But God\" \u00e8 rimasto nella lista dei best seller degli anni 2006, 2007 e 2008. \"Cold Summer Afternoon\" sta godendo dello stesso successo.\nClark ha inoltre ricevuto sei nomination all'Infini Literary Awards, tra cui Best Family &amp; Relationship Book, Best Book Introduction, Best Male Author, Best Fiction, Book Of The Year and Best Drama. Nel 2008, per la pubblicazione di \u201cCold Summer Afternoon\u201d ha ottenuto otto nomination."}
{"id": "2131670", "revid": "254401", "url": "https://it.wikipedia.org/wiki?curid=2131670", "title": "Palazzo Orazio e Gio Francesco De Franceschi", "text": "Il palazzo Orazio e Gio Francesco De Franceschi \u00e8 un edificio sito in via San Lorenzo al civico 19 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nVasto palazzo rinascimentale, non riconoscibile come tale dal prospetto su via di San Lorenzo, per l'allineamento richiesto dall'apertura della \"carrettiera Carlo Alberto\". Le consistenti modifiche del XIX secolo non hanno comportato la perdita dello scalone ornato da loggioni salvo che nella prima rampa, n\u00e9 dell'atrio originario.\nI fratelli Orazio e Gio. Francesco De Franceschi fecero costruire il palazzo nella prima met\u00e0 del XVI secolo con partecipazione di Antonio Cantone. Presente in due rolli rimase alla famiglia fino al 1839, anno in cui pass\u00f2 ad Isabella Sertorio, prima di essere acquistato dalla famiglia Casaretto.\nDall'ingresso, incorniciato da un maestoso portale tardorinascimentale, si accedeva alla scalone loggiato e al piano nobile che conteneva la sala, la galleria e tre salotti, due dei quali su strada San Lorenzo.\nDopo l'intervento dell'architetto Domenico Cervetto, nel 1840, il palazzo risulta composto da due corpi suddivisi in appartamenti, uno verso San Lorenzo, l'altro verso Canneto, mentre l'accesso viene spostato sulla nuova strada."}
{"id": "2131674", "revid": "2074952", "url": "https://it.wikipedia.org/wiki?curid=2131674", "title": "Kevin Love", "text": "Biografia.\nNato a Santa Monica, California, \u00e8 il secondo di tre figli di Karen e Stan Love, ex giocatore in NBA, e nipote di Mike Love, uno dei membri e fondatori dei Beach Boys. \u00c8 cugino di secondo grado dei membri dei Beach Boys Carl Wilson, Dennis Wilson e Brian Wilson. Sua zia \u00e8 Kathleen McCartney, triatleta che vinse l'Ironman 70.3 nel 1982 e che \u00e8 membro dell'Hall of Fame statunitense di Triathlon. Trasferitasi la famiglia in Oregon, il padre fece appassionare Kevin al basket mostrandogli diversi video sulla rivalit\u00e0 Lakers-Celtics e altri video istruttivi di pallacanestro di giocatori illustri come David Robinson, Charles Barkley, Michael Jordan e Hakeem Olajuwon. Stan si prese cura anche della preparazione atletica e tattica del figlio sin da quando questi era piccolo.\nProvenendo da una delle localit\u00e0 balneari pi\u00f9 famose degli Stati Uniti, \u00e8 soprannominato \"Beach Boy\", anche perch\u00e9 suo zio Mike ha fatto parte dello storico complesso dei Beach Boys.\nHa sempre indossato la maglia n. 42 (tranne con i Cleveland Cavaliers, numero ritirato per Nate Thurmond) in onore di Connie Hawkins, come ha dichiarato dopo la scomparsa di quest'ultimo.\nCaratteristiche tecniche.\nAla grande che pu\u00f2 giocare anche da centro, \u00e8 uno specialista nel tiro da 3 punti e nel raccogliere rimbalzi. Questo gli permette di mettere a referto molto spesso doppie doppie. \u00c8 anche un ottimo passatore.\nCarriera.\nHigh school.\nFrequent\u00f2 la Lake Oswego High School in Oregon, dove emerse come uno dei migliori giocatori dello stato dell'annata 1988. Il nome della squadra della scuola sono tuttora i \"Lakers\". Nella stagione da sophomore, ovvero il secondo anno, ebbe medie altissime, 25,3 punti, 15,4 rimbalzi e 3,7 assist a partita, conducendo la squadra della scuola alla finale dello stato, dove vennero sconfitti per 57-53 contro la Jesuit High School.\nQuell'estate fu al centro di controversie poich\u00e9 fu mandato via dalla per la squadra \"Portland Elite Legends AAU\" in una manifestazione organizzata dalla Nike. Love infatti aveva deciso di prendere parte alla manifestazione \"ABCD Camp\" della concorrente Reebok, nella quale prese parte anche Greg Oden. In questo torneo la sua squadra vinse 46 partite su 46 ed egli venne nominato MVP della manifestazione.\nL'anno successivo le sue prestazioni furono ancora ottime e con 28,0 punti, 16,1 rimbalzi e 3,5 assist a partita, quest'anno coronate dalla vittoria del titolo statale in una combattuta finale vinta 59-57 contro South Medford (Love 24 punti e 9 rimbalzi), della star NCAA Kyle Singler.\nNell'ultimo anno di scuola realizz\u00f2 costantemente doppie-doppie e talvolta anche triple doppie, chiuse con 33,1 punti, 17,0 rimbalzi e 4,0 assist. In una partita contro la Rex Putnam High School ruppe il tabellone facendo una schiacciata eccessivamente violenta in contropiede. Nella finale di questa stagione Love e Singler si incontrarono di nuovo, stavolta per\u00f2 la ebbe vinta Singler, nonostante i 37 punti e 15 rimbalzi dell'uomo-squadra dei Lakers. Alla fine del 2007 ricevette il premio Men's Basketball Gatorade National Player of the Year.\nChiuse la propria carriera nella high school con 2628 punti totali, stabilendo un record nello stato dell'Oregon che non veniva battuto da 50 anni. Durante la sua permanenza la sua scuola ebbe un record di 92 vittorie e 21 sconfitte.\nCollege.\nAncora al liceo, nel 2006, si accord\u00f2 verbalmente con la UCLA per trasferirsi l\u00ec al termine degli studi medi-superiori. Ricevette il permesso da parte di Walt Hazzard di indossare il suo numero 42, che era stato ritirato, per giocare a basket nella squadra dell'universit\u00e0, i Bruins. In questa esperienza di solo un anno gioc\u00f2 assieme ad un altro futuro giocatore NBA, Russell Westbrook.\nI tifosi dell'Universit\u00e0 dell'Oregon accolsero polemicamente questa notizia, poich\u00e9 pensavano che Love si sarebbe accasato in questa universit\u00e0, alma mater tra l'altro di suo padre. I fans della UO ottennero il numero di telefono di Love prima della sfida della loro squadra contro UCLA, e mandarono lui messaggi osceni e minacce di morte. Durante la partita ci furono cori ingiuriosi nei confronti della famiglia di Kevin. Questo evento, non unicum nel basket NCAA port\u00f2 a dibattito il fatto che lo sport universitario fosse divenuto troppo estremo. Love chiuse la partita con 26 punti e 18 rimbalzi, trascinando il team di Los Angeles ad una vittoria 80-75.\nNella \"2008 Pacific-10 Conference Men's Basketball Tournament\" i Bruins sconfissero gli USC Trojans di O.J. Mayo, e in seguito vinsero questo medesimo torneo, accedendo al \"2008 NCAA Men's Division I Basketball Tournament\". L'apporto di Love fu indispensabile anche in questo torneo, dove il team di UCLA venne eliminato solo in semifinale dai Memphis Tigers.\nIl 27 marzo 2008 realizza il suo career-high in NCAA, 29 punti contro Western Kentucky, mentre aveva realizzato il career-high di rimbalzi il 26 gennaio, con ben 21.\nLa stagione in NCAA di Love pu\u00f2 essere considerata molto positiva sia dal punto di vista delle statistiche (17,5 punti, 10,6 rimbalzi, 23 doppie-doppie in 39 partite), sia dai risultati dei Bruins, ma anche da quello dei trofei personali: venne nominato Giocatore dell'Anno, membro della prima squadra del All-American, e Pac-10 Freshman (che includeva le 10 migliori matricole).\nIn una conferenza svoltasi il 17 aprile 2008 Kevin Love dichiar\u00f2 di non voler proseguire ulteriormente la sua esperienza al college ma di essere eleggibile per il draft NBA 2008.\nNBA.\nMinnesota Timberwolves.\nSelezionato dai Memphis Grizzlies, \u00e8 la quinta scelta del primo giro al draft svoltosi il 26 giugno 2008, subito dopo il suo compagno a UCLA Russell Westbrook, andato invece agli Oklahoma City Thunder. Subito dopo il Draft, rientra in un maxi-scambio con i Minnesota Timberwolves che vede andare oltre a Love alla formazione dei laghi Mike Miller, Brian Cardinal, e Jason Collins, mentre alla formazione del Tennessee O.J. Mayo, fresca terza scelta al draft, Antoine Walker, Marko Jari\u0107, e Greg Buckner.\nSvolge una buona Summer League in cui \u00e8 il miglior rimbalzista in assoluto. Nel suo debutto tra i professionisti \u00e8 autore di 12 punti e 9 rimbalzi nella vittoria del TImberwolves contro i Sacramento Kings 98-96. Dopo aver perso 15 delle prime 19 partite, coach Randy Wittman viene esonerato, e la squadra passa in mano al Direttore Generale Kevin McHale. Questi da general manager aveva fortemente voluto che Love venisse coinvolto nella trade con i Grizzlies, ed entr\u00f2 in stretto rapporto con il giocatore. Sotto McHale le prestazioni della squadra migliorarono cos\u00ec come furono molto buone quelle dell'ala-centro, che tenne una doppia-doppia di media. Con grande sorpresa di allenatori e compagni di squadra, non venne convocato per l'NBA Rookie Challenge. In seguito poi all'infortunio grave del pari ruolo Al Jefferson, che tenne questo fuori per il resto della stagione da febbraio, Kevin Love increment\u00f2 il proprio minutaggio, e venne eletto Rookie del Mese di marzo 2009.\nTermina la stagione nono nella classifica dei rimbalzisti, primo tra i rookie. Con 29 doppie-doppie, detiene un record in questa categoria per un Rookie a Minnesota, e il primato in stagione di questa specialit\u00e0 sempre tra gli esordienti. Finisce sesto nella classifica per l'NBA Rookie of the Year ed \u00e8 membro del Secondo Quintetto dei Rookie.\nA seguito di un infortunio al quarto metacarpo della mano sinistra il 16 ottobre in una gara di pre-season, scontrandosi fortuitamente contro il gomito del compagno di squadra Oleksij Pe\u010derov. Rientra in dicembre, ed ha un impatto decisivo sulla sua squadra, che veniva da un record di 2 vittorie e 16 sconfitte. Da sophomore partecipa al Rookie Challenge, segnando 12 punti e collezionando 6 rimbalzi. Gioca quest'anno solo 60 partite, ma migliora praticamente tutte le sue statistiche: passa ad avere 11 rimbalzi, 14 punti, 2,3 assist e l'81,5% dalla linea del tiro libero.\nIl 13 novembre 2010, nella partita contro i New York Knicks, mette a referto 31 punti e 31 rimbalzi (pi\u00f9 5 assist). Erano ben 28 anni che nessun giocatore realizzava una \"doppia doppia\" da 30+30: l'ultimo a riuscirci fu Moses Malone nel 1982. Il 4 febbraio 2011 viene scelto personalmente dal Commissioner NBA David Stern quale sostituto di Yao Ming, gravemente infortunato, in vista dell'All Star Game 2011.\nL'8 marzo 2011 eguaglia il primato NBA dell'era moderna (dopo la fusione tra NBA e American Basketball Association del 1976): con 23 punti e 17 rimbalzi messi a segno nella trasferta contro i Dallas Mavericks raggiunge la 51\u00aa doppia-doppia consecutiva superando il precedente record detenuto sempre da Moses Malone e che resisteva dalla stagione 1978-79 (il primato assoluto \u00e8 di Wilt Chamberlain, arrivato a 247). La \"striscia\" termina con 53 doppie-doppie consecutive.\nLa stagione successiva parte in ritardo a causa del \"lock-out\", quindi le partite di regular season invece di essere le classiche 82 ne saranno 66. Kevin ne gioca 55 mettendo di media a referto 26 punti, 2 assist e 13,3 rimbalzi. \nIl 25 febbraio 2012 prende parte al Three-Point Contest vincendolo. Alla gara prendevano parte anche Kevin Durant e James Jones, battuti in finale, e Mario Chalmers, Ryan Anderson e Anthony Morrow, battuti al primo turno. Il giorno successivo prende parte anche all'All-Star Game giocando 18 minuti e mettendo a referto 17 punti e 7 rimbalzi.\nNonostante le sue ottime prestazioni non riesce a portare la squadra alla \"post-season\".\nL'anno dopo a causa di diversi infortuni riesce a giocare soltanto 18 gare con una media di 18,3 punti e 14 rimbalzi.\nLa stagione successiva inizia con ottime premesse per la franchigia del Minnesota che si \u00e8 ottimamente rinforzata con buoni acquisti. Il 16 febbraio 2014 prende parte all'All-Star Game di New Orleans partendo in quintetto base. A fine partita far\u00e0 registrare 13 punti e 9 rimbalzi in 32 minuti giocati. Love gioca un'ottima regular season riuscendo ad andare a referto di media con 26,1 punti, 12,5 rimbalzi e 4,4 assist in 36,3 minuti a partita.\nCleveland Cavaliers.\nIl 23 agosto 2014 viene ufficializzata una trade che coinvolge oltre ai Minnesota Timberwolves anche i Cleveland Cavaliers e i Philadelphia 76ers. I Cavaliers ingaggiano Kevin Love dai Timberwolves, che a loro volta firmano la prima scelta del draft 2014 Andrew Wiggins ed Anthony Bennett (prima scelta del draft 2013), provenienti dai Cavs, e Thaddeus Young dai Philadelphia 76ers. Questi ultimi hanno ufficializzato l'arrivo di Luc Mbah a Moute, Aleksej \u0160ved e una scelta al primo round del draft 2015. Sceglie la maglia numero 0. L'8 febbraio 2015 realizza un season-high di 32 punti contro i Los Angeles Lakers; il successivo 24 febbraio realizza contro i Detroit Pistons 24 punti con 8 triple, pareggiando il suo massimo in carriera. Nonostante una stagione complicata a causa dei problemi di convivenza con le altre due stelle della squadra, LeBron James e Kyrie Irving, si qualifica per la prima volta in carriera ai playoff. Durante l'ultima partita del primo turno contro i Boston Celtics, subisce una lussazione alla spalla che lo costringe a chiudere anticipatamente la stagione.\nIl 24 giugno 2015 decide di non esercitare la clausola di rinnovo del suo contratto, rimanendo cos\u00ec free agent. Il successivo 1\u00ba luglio rinnova con i Cavs, firmando un contratto quinquennale a 110 milioni di dollari.\nAutore di una regular season per lunghi tratti sottotono, e con Cleveland che sembrava intenzionata a cederlo, Love migliora nettamente nei playoff, realizzando due serie di grande spessore offensivo contro Detroit e Atlanta, e migliorando anche a livello difensivo. Dopo aver battuto anche i Toronto Raptors, i Cavs giungono in Finale contro i Golden State Warriors. Sotto 2-0 e poi 3-1, con le spalle al muro i Cavs tirano fuori tre grandi prestazioni e vanno a vincere la serie per 4-3 (prima a rimontare da 3-1 e a vincere la serie).\nL'anno successivo, il 2016-17, il californiano disputa un'ottima stagione, venendo selezionato per l'All Star Game di New Orleans. Non parteciper\u00e0 per\u00f2 per un infortunio che lo terr\u00e0 fuori per due mesi. I Cavs giungono nuovamente alle Finals, dove perdono contro i Golden State Warriors in cinque gare. Durante la \"free agency\" la squadra dell'Ohio cerca di scambiarlo per ottenere Paul George e Jimmy Butler, ma senza successo.\nNazionale.\nDurante l'estate del 2009 \u00e8 convocato per un mini-camp del Team USA a Las Vegas. L'anno successivo \u00e8 convocato da coach Mike Krzyzewski per i Mondiali di Basket 2010 in Turchia. Gioca solo 4 partite, realizzando 5,7 punti, 4,9 rimbalzi e 0,8 assist di media, ma il suo minutaggio, buono nelle prime partite, cala in quelle ultime e decisive. In finale contro i padroni di casa della Turchia, gioca solo un minuto e cattura un rimbalzo in attacco. Con i suoi compagni di squadra si laurea campione del mondo. Viene convocato per le Olimpiadi di Londra nel 2012, dove viene impiegato in tutte le partite del torneo olimpico. Vince la medaglia d'oro con una media realizzativa di 11,6 punti a partita.\nViene inserito nei proconvocati per i Mondiali del 2019 in Cina, salvo poi rinunciare alla chiamata il 24 luglio 2019."}
{"id": "2131676", "revid": "295049", "url": "https://it.wikipedia.org/wiki?curid=2131676", "title": "Personaggi di Un posto al sole", "text": "Questa voce contiene un elenco dei personaggi della soap opera \"Un posto al sole\".\nCast attuale.\nSono elencati gli attuali \"personaggi principali\", in ordine di accreditamento nella sigla iniziale, con volto, nome del personaggio e con nome e cognome dell'attore che lo interpreta. In taluni casi, i personaggi principali, prima di essere tali, sono stati per un periodo guest star o guest.\nSilvia Graziani.\nSilvia (Luisa Amatucci) \u00e8 la proprietaria di \"Caff\u00e8 Vulcano\" acquistato da Alberto. Cinefila e inguaribile romantica, da subito innamorata di Michele, rifiutata, ha relazioni con Noah, Franco e Alessandro. Scopre di essere stata adottata dai Graziani e che i suoi genitori naturali sono Teresa e Don Salvatore. Dopo anni, riesce a conquistare Michele e lo sposa, ma scopre che la figlia che aspetta \u00e8 stata concepita in una notte di desolante ubriacatura reciproca con Luciano, prima che si fidanzasse con Michele, e glielo nasconde. Scopertolo, Michele la lascia e lei si trasferisce a Milano con Luciano, che chiude con Oscar. Nata Rossella, ritorna a Napoli: lei ama Michele e Luciano ama Oscar. Torna con Michele, che la tradisce con Elena; scopertolo, scredita lei, accoltella lui e diventa un'alcolista. Ha relazioni con il poliziotto ubriaco Carlo, il medico violento Achille e il falegname rapinatore Antonio, per poi risposare Michele, con cui cresce Rossella, perdonandogli l'ennesimo tradimento con Maddalena. Dopo un tentativo di rapina e stupro, il loro matrimonio entra in crisi: Silvia s'innamora di Giancarlo, cinefilo e cliente del Vulcano, e lascia Michele, che si trasferisce a Milano, ma soffre per l'ostilit\u00e0 di Rossella.\nMichele Saviani.\nMichele (Alberto Rossi) \u00e8 figlio di Marisa, psicanalista, e di Ettore Martini, ucciso dalla camorra quando lui era un adolescente. Giornalista con gran senso di giustizia, deve molto all'incontro professionale con il caporedattore Aldo De Filippo, secondo marito della madre.\nHa avuto relazioni con Federica, Eleonora, Sara, Elena ed Emma. Si \u00e8 sposato due volte con Silvia, che lascia quando scopre la verit\u00e0 su Rossella e che lo accoltella quando scopre il suo tradimento con Elena. \nTornati definitivamente insieme cresce serenamente Rossella come padre.\n\u00c8 stato reporter, insegnante di giornalismo, direttore di un giornale e infine conduttore radiofonico a Radio Golfo99, che lascia nel 2021 per divergenze con la nuova direttrice Chiara. \u00c8 anche uno scrittore, la sua ultima pubblicazione \u00e8 un libro - inchiesta sulle lotte sindacali di Napoli. \nDopo una rapina con tentativo di stupro di Silvia, entra in crisi con la moglie. Ritornato in sintonia con la moglie, nell'ottobre 2021 scopre che lei lo tradisce con Giancarlo. A Novembre 2021 Silvia sceglie Michele e i due iniziano una nuova fase di vita insieme. Successivamente per\u00f2 Silvia rivede Giancarlo, cosa che le fa rimettere in discussione i propri sentimenti nei confronti di Michele. Scopertolo, Michele decide di lasciarla e si trasferisce a Milano cogliendo una promettente opportunit\u00e0 professionale.\nRossella Graziani.\nRossella (Giorgia Gianetiempo) nasce nel 2001, frutto di una notte di alcool e sesso fra Silvia Graziani e Luciano Simioli. Da quando Silvia torna con Michele \u00e8 lui a crescerla come padre. Legata alla famiglia, ha avuto un'infanzia serena, nonostante i periodi bui della sua famiglia, come la relazione della madre con il violento Achille. Ragazzina vivace e solare, appassionata di calcio e del gioco della carte, crescendo diventa pi\u00f9 seria e riflessiva: \u00e8 spesso in crisi con s\u00e9 stessa, entrando in conflitto con i parenti, a causa del suo desiderio di indipendenza. Si diploma e si iscrive a medicina. Ha avuto storie d'amore con Gianluca, Niko e Genny. S'infatua di Sandro, che per\u00f2 s'innamora di Claudio. Si fidanza con Patrizio, ma s'infatua anche di suo fratello Diego. Nel 2020 ritorna con Patrizio, i due per\u00f2 si lasciano in seguito al tradimento da parte di lui con Clara. Il 14 Luglio 2021 Rossella si laurea in Medicina. Comincia il volontariato in ospedale e qui conosce il dottor Riccardo Crovi, con cui inizia una relazione.\nGuido Del Bue.\nGuido (Germano Bellavia), di carattere buono e fin troppo tollerante, \u00e8 tra i personaggi pi\u00f9 comici della soap. Figlio di Donna Lucia, ha tre fratelli e un fratellastro, ucciso in carcere, ed \u00e8 il cugino di Silvia. Fallito come stilista per taglie forti, \u00e8 per anni taxista, per poi diventare vigile urbano. Ha una relazione con Roberta, per poi sposare Assunta con la quale, dopo vari problemi, diventa genitore di Vittorio. Ha vissuto per anni alla Terrazza, prima di trasferirsi nella casa del portiere. Tradito da Assunta, la lascia e inizia storie d'amore con Cinzia, Loredana e poi Mariella. Ora \u00e8 felicemente sposato con Mariella, la quale gli ha dato alla luce un figlio, Lorenzo, nato la notte del 31 dicembre 2019.\nMariella Altieri.\nMariella (Antonella Prisco) \u00e8 la seconda moglie di Guido e mamma di Lorenzo. \nVigilessa, lavora al comando con Guido. Dopo varie peripezie, spesso a carattere comico, riesce a coronare il suo sogno d'amore con Guido, ma nel 2019, a causa del tradimento di Guido con Cinzia, si lascia con Guido e va a vivere con Salvatore. Scopre quindi di essere incinta e nella notte del 31 dicembre 2019 nasce Lorenzo, il quale viene per\u00f2 presentato come figlio di Salvatore, notoriamente omossesuale. Una volta che Guido scopre di essere il padre di Lorenzo i due ritornano assieme e pochi mesi dopo coronano il loro amore convolando a nozze.\n\u00c8 molto amica del collega Salvatore e di sua sorella Bice, nonch\u00e9 di Silvia e Michele. \nPatrizio Giordano.\nPatrizio (Lorenzo Sarcinelli) \u00e8 il figlio di Raffaele e Ornella, fratello di Elisa, Diego e Viola. Da piccolo amante della danza, diventa cuoco. \u00c8 grande amico di Sandro, Rossella e Vittorio, e per un periodo lega molto anche con Nunzio. Dopo aver partecipato e vinto un talent di cucina, la sua carriera di chef prende il volo, anche se spesso ha delle aspettative fin troppo alte. Consegue un periodo di praticantato in Piemonte, presso un ristorante stellato. Attualmente lavora al Caff\u00e8 Vulcano, che \u00e8 anche un apprezzato ristorante. Fidanzato da lungo tempo con Rossella, dopo il secondo tradimento, prima con la figlia del conduttore del talent (e quasi un anno di pausa) e poi con Clara, ex compagna di Alberto Palladini, di 5 anni pi\u00f9 grande di lui e madre di Federico Palladini: con lei inizia anche una storia, che per\u00f2 dura molto poco in quanto Clara, in realt\u00e0, non lo ama davvero.\nOrnella Prati Bruni.\nOrnella (Marina Giulia Cavalli) \u00e8 la dottoressa di Palazzo Palladini, dopo l'uscita di scena di Luca De Santis. Ha una figlia, Viola, avuta dal primo marito Giorgio. Successivamente, dopo il divorzio si \u00e8 sposata con Raffaele dal quale ha avuto un altro figlio, Patrizio. Ha un carattere forte e deciso. \u00c8 amica di Giulia. Attualmente \u00e8 primario ad Interim del reparto di Chirurgia interna dell'ospedale San Filippo di Napoli. \nRaffaele Giordano.\nRaffaele (Patrizio Rispo) \u00e8 il portiere di Palazzo Palladini. \u00c8 stato sposato per vent'anni con Rita e, dopo la sua morte, si \u00e8 legato ad Ornella. Ha tre figli avuti da tre donne diverse: Elisa (da Manuela), Diego (da Rita) e Patrizio (da Ornella). Per un breve periodo ha gestito un ristorante. \u00c8 una persona solare e dal carattere profondo, che spesso si mette nei guai e fa scherzi al cognato Renato, pur trovandoselo sempre nel momento del bisogno.\nDiego Giordano.\nDiego (Francesco Vitiello) \u00e8 il figlio di Raffaele e di Rita. \u00c8 un ragazzo solare e divertente, dallo spirito scherzoso. \u00c8 stato legato sentimentalmente a Stefi, Elisa (per poi scoprire di essere suo fratello), Viola, Carmen, Sabrina e Beatrice. \u00c8 stato presente, anche se solo per un episodio, nella seconda stagione di \"Un posto al sole d'estate\". Ha avuto problemi di droga. Attualmente lavora al Caff\u00e8 Vulcano e gestisce la vendita online di un laboratorio presepistico di via San Gregorio Armeno.\nRenato Poggi.\nRenato (Marzio Honorato) \u00e8 il figlio del colonnello Costantino e ex marito di Giulia, con il quale ha avuto una figlia, Angela, e hanno adottato un bambino albanese, Niko. Ha tradito la moglie con Claudia e, dopo il divorzio, si \u00e8 legato a varie donne: Annalisa, Adriana e Nadia. \n\u00c8 tirchio e divertente: memorabile i suoi continui punzecchiamenti ironici con il cognato Raffaele e l'amico Otello, sui quali pu\u00f2 sempre contare.\nCon gli anni si \u00e8 addolcito, vestendo anche i panni di nonno, dopo essere andato in pensione come commercialista dei cantieri Palladini - Flegrei.\nGiulia Cozzolino Poggi.\nGiulia (Marina Tagliaferri) \u00e8 un'assistente sociale, lavora in un centro d'accoglienza. Ex moglie di Renato, sorella di Rita, madre di Angela. Desiderosa di avere un altro figlio, ruba un bambino e fa carte false facendolo diventare Valentino, ignorando che si tratta di Gianluca Palladini. Scopertolo, continua a tenere il bimbo per due anni, fuggendo per due volte quando teme di essere smascherata. Alberto riesce a rintracciarla in tempo e a riprendersi il figlio. Adotta Niko, assieme a Renato. Ha varie storie extraconiugali: Luca, Marcello, Arturo. Subisce un intervento per un tumore al seno, e viene stuprata da Faiello. Dopo il divorzio, si lega a Petrit, padre naturale di Niko, e con lui si trasferisce in Albania fino al 2011, quando fa ritorno a Napoli e si trasferisce alla Terrazza con la figlia. Dopo una relazione con Dennis (Corrado Tedeschi) e dopo essere stata vittima di raggiro da parte di un impostore, conosciuto in chat, poi denunciato, \u00e8 ora single, nonna in carriera.\nAngela Poggi.\nAngela (Claudia Ruffo) \u00e8 la figlia di Giulia e Renato, e sorella di Niko. Decisa e indipendente, soffre per la separazione dei genitori e inizia a drogarsi con Zeus, per poi essere molestata dal maniaco Marcello. Amica di Stefi e amante dell'equitazione, che abbandona dopo la morte del suo cavallo Fulmine, s'infatua di Cristiano che per\u00f2 \u00e8 gay. Nel 1998 s'innamora di Franco, con cui ha un piccolo flirt. Diplomata, s'iscrive a veterinaria e conosce Maurizio, che per\u00f2 inizia una relazione con Giulia. Nonostante l'opposizione di Renato, torna con Franco e va a vivere con lui che, scoperto di avere un tumore, la lascia senza darle spiegazioni. Si lega sentimentalmente ai fratelli Palladini, Alberto e Alessandro, con il quale arriva all'altare, per poi fuggire in moto con Franco, guarito. Entra nella lotta animalistica con Riccardo, lasciando Franco che inizia una storia con Gi\u00f2 mentre Angela s'innamora di Bruno, per poi tornare con Franco. Scoperta a falsificare gli esami assieme a Nina, lascia gli studi, sposa Franco e inizia a lavorare con la madre alla fondazione Zanetti. Tradisce il marito con Stefano e parte per l'Etiopia nel 2005, tornando a Napoli nel 2010 stando vicino a Stefano, paraplegico dopo un attentato in Somalia. Ritrova l'amore di Franco, con cui ha una figlia, Bianca. Violentata da Alfonso e sepolta viva da Leonardo, viene salvata da Franco, che risposa e con il quale vive alla Terrazza insieme alla loro figlia Bianca, Giulia Poggi, Clara Curcio e suo figlio Federico Palladini. \nFranco Boschi.\nFranco (Leonardo Di Carmine e attualmente Peppe Zarbo) \u00e8 un uomo all'apparenza duro e insensibile, ma dotato di grande profondit\u00e0 e senso pratico. Fratello di Anna, figlio di Pietro e Maria, esce di carcere e, in uno scontro, uccide il padre che aveva ridotto la madre in fin di vita. Meccanico, investigatore e istruttore di palestra, ha una passione per le moto e il pugilato. Dopo anni di vita sregolata (corse clandestine, incontri di boxe, rapine a mano armata), scopre di avere il cancro, da cui guarisce miracolosamente, e cambia vita. Nonostante l'opposizione di Renato, inizia una relazione con Angela e la sposa. Ha avuto relazioni con Silvia, Gi\u00f2, Katia e Giovanna. Si affeziona a Nunzio e sposa sua madre Katia, per diventarne padre putativo; successivamente risposa Angela, con la quale ha una figlia, Bianca.\nNikolin Reka Poggi.\nNiko (Luca Turco) \u00e8 il figlio adottivo di Giulia e Renato, e fratello di Angela. Il suo padre biologico \u00e8 Petrit. Amico d'infanzia di Azzurra, ha avuto storie d'amore importanti con Giada, Valeria, Benedetta, Rossella, Manuela e Micaela Cirillo, con la quale ha un figlio, Jimmy. Studia per diventare avvocato; durante il praticantato conosce le colleghe Beatrice Lucenti con la quale ha un'intensa relazione e Susanna Picardi che diventa la sua compagna. I due vanno a vivere in un mini appartamento ricavato dalla casa di Renato e si fidanzano ufficialmente. La coppia lavora nello studio Navarra insieme al compagno di Universit\u00e0 di Niko, Ugo De Carolis. Niko lascia Susanna all'altare e rompe con lei quando scopre che, a poche settimane dal matrimonio, ha baciato e dichiarato i propri sentimenti al magistrato Eugenio Nicotera, marito di Viola Bruni, per cui si era presa una sbandata non ricambiata. Superata la forte crisi esistenziale a causa della rottura con Susanna, Niko rileva lo studio Navarra che gestisce in autonomia poich\u00e9 Ugo si trasferisce a Milano con la fidanzata e Susanna lascia per diventare magistrato. Niko perdona e riallaccia un rapporto di amicizia con Susanna, che in fondo continua ad amare: le dichiara il suo amore quando \u00e8 in ospedale in fase di ripresa dopo aver subito un'aggressione e tornano a vivere insieme a Jimmy.\nBianca Boschi, Irene Sartori e Jimmy Cirillo.\nBianca (Sofia Piccirillo, in precedenza Sveva Anna Carleo) \u00e8 la figlia di Angela e Franco. Vive alla Terrazza con i genitori e la nonna ed \u00e8 appassionata di ambiente, ponendo particolare attenzione alla gestione dei rifiuti.\nIrene (Greta Putaturo) \u00e8 la figlia di Serena e Filippo, con cui condivide la passione per gli scacchi. Vive con i genitori e la sorellina Elisabetta.\nJimmy (Gennaro De Simone, in precedenza Carlo Coppola) \u00e8 il figlio di Micaela e Niko. Vive col padre mentre la madre \u00e8 a Berlino. Soffre per la mancanza della figura materna e si lega molto a Susanna. E' vittima di bullismo in svariate occasioni e si prende una cotta, poi ricambiata, per Cristina Ferri.\nAlberto Palladini.\nAlberto (Maurizio Aiello) \u00e8 un avvocato di successo e uomo senza scrupoli, il maggiore dei tre fratelli Palladini. Legato alla madre Federica, ha avuto da Sonia un figlio, Gianluca, rapito per due anni da Giulia. Sonia gli rende la vita impossibile, drogandolo, immobilizzandolo a letto e facendolo incarcerare per la sua presunta morte (in carcere verr\u00e0 anche stuprato). Ha sposato Anna e si \u00e8 trasferito nel 2002 in Argentina con Claudia dopo che Roberto \u00e8 riuscito ad impossessarsi delle imprese Palladini. Torna a Napoli nel 2011 e riprende il comando dei cantieri ma, a seguito di un ferimento, finisce in coma e poi parte per la riabilitazione, dopo aver recuperato il rapporto con Gianluca. Nel 2018, viene accusato ingiustamente dell'omicidio di Veronica Viscardi e tornato in libert\u00e0, \u00e8 per un periodo amministratore delegato dei cantieri. Ha avuto una relazione con Clara, con la quale nel 2020 ha un figlio, Federico. Vive quindi un periodo di crisi sul piano personale e lavorativo, lasciandosi con Clara e finendo in crisi economica.\nNel 2021 viene assunto da Nikolin Poggi come collaboratore del suo studio.\nFabrizio Rosato.\nFabrizio (Giorgio Borghetti) \u00e8 un imprenditore, proprietario del pastificio di famiglia \"Rosato\", di cui ha assunto il controllo dopo la morte dello zio Sebastiano. Marina, desiderosa di riabilitare il nome del padre Arturo Addezio, latitante ingiustamente accusato anni addietro di aver ucciso Nino Rosato, padre di Fabrizio, chiede a quest'ultimo di aiutarla a svelare la verit\u00e0. Fra i due nasce un sentimento, ostacolato dall'anziano zio, intenzionato invece a nasconderla: \u00e8 stato il giovane Fabrizio ad uccidere suo padre e Sebastiano ha accusato Arturo per liberarsi di lui e mantenere il controllo sul nipote. Infatti Rosato \u00e8 dipinto come un uomo debole, succube dello zio, con complessi d'inferiorit\u00e0 e un imprenditore poco brilllante. Alla fine Marina perdona Fabrizio; i due riprendono la loro relazione e Rosato diventa azionista dei cantieri Palladini-Flegrei. Desideroso di allontanare Ferri dalla compagna di cui \u00e8 geloso, ottiene da Marina la rimozione del rivale dall'incarico di amministratore delegato e ne acquista le quote della societ\u00e0. In seguito Ferri si vendica riuscendo a estromettere totalmente Fabrizio dai cantieri e tornando a ricoprire il ruolo di AD. A causa di questi eventi e dopo un grave incidente, Fabrizio si trasferisce per qualche mese a Londra con Marina, dove la coppia si sposa. Tornato a Napoli, cerca di salvare il pastificio dal fallimento e poi finisce nel tunnel dell'alcol.\nMarina Addezio Giordano.\nMarina (Nina Soldano) \u00e8 una donna perfida e senza scrupoli. Figlia dell'ex sindacalista Arturo Addezio (ormai deceduto) e dell'ex ginecologa Gina Esposito. Ex moglie di Rocco (cugino di Raffaele), s'innamora di Roberto Ferri, con il quale ha da anni una relazione complicata. Madre di Elena, ritrova il figlio Lorenzo (venduto dalla madre Gina) e si affeziona a Sandro, figlio di Roberto e Eleonora Palladini. Aiuta Roberto a far impazzire Eleonora e sposa Riccardo Ranieri, per ereditare la sua fortuna, arrivando ad ucciderlo e a cremare il corpo, pur di non permettere a Paola Nuzzi di essere riconosciuta come figlia legittima. Ha varie relazioni sentimentali: Roberto Ferri, Flavio Durante, Giorgio Sartori, Ferdinando Rizzo, Aurora Iodice, Alberto Palladini, Matteo Serra, Fabrizio Rosato. A causa di un incidente stradale, resta per mesi sfigurata e successivamente viene operata per un tumore al seno. Si impossessa dei cantieri Flegrei-Palladini e uccide involontariamente Miriam Imparato. Viene drogata e derubata da Elena, cocainomane; scopertala, denuncia la figlia e rientra ai cantieri dopo un periodo di pausa. Negli ultimi anni \u00e8 sempre rimasta ai cantieri, ma ha pi\u00f9 volte perso e riconquistato la maggioranza. Nel 2019, ritrova suo padre Arturo, che credeva morto ed era fuggito quando era piccola, ma lui muore dopo poco tempo. Inizia una relazione con l'imprenditore Fabrizio Rosato, responsabile dell'ingiusta carcerazione del padre. Dopo molte peripezie, i due si trasferiscono temporaneamente a Londra, dove si sposano nel 2021, salvo poi tornare a Napoli e occuparsi nuovamente dei propri affari.\nSerena Cirillo.\nSerena (Miriam Candurro) \u00e8 la sorella maggiore delle gemelle Manuela e Micaela. Moglie di Filippo, a cui si \u00e8 ricongiunto dopo un tradimento da parte di lui, e madre delle piccole Irene e Elisabetta; ha avuto una breve relazione con Tommaso e Leonardo Arena. Scopre di essere figlia del noto attore Gigi Del Colle, alla cui morte eredita la sua fortuna, con la quale entra in societ\u00e0 con Filippo e Roberto e realizza un suo sogno: aprire un B&amp;B.\nFilippo Sartori.\nFilippo (Michelangelo Tommaso) \u00e8 figlio illegittimo, poi riconosciuto da Roberto, fratello di Tommaso, Sandro e Cristina. Ha diversi traumi irrisolti dietro le spalle e vive tre grandi amori: uno sfortunato con Eleonora e uno idilliaco con Carmen, che termina a seguito della scomparsa del figlio Valerio, infine si sposa con Serena da cui ha anche due figlie, Irene e Elisabetta. Si separa da Serena nel 2020 a seguito di un tradimento da parte di lui, ma poi i due si riuniscono. Nel Giugno 2021, gli viene diagnosticata una patologia che pu\u00f2 portarlo addirittura alla morte e, in seguito ad un intervento, si ritrova vittima di un'amnesia che lo porter\u00e0 a dimenticare i suoi ultimi dieci anni di vita. A Novembre ritorna a ricordare la sua vita, e nasce sua figlia Elisabetta.\nRoberto Ferri.\nRoberto (Riccardo Polizzy Carbonelli) \u00e8 un uomo dal carattere deciso e senza scrupoli. Di umili origini, si arricchisce sposando Sofia, che lascia quando scopre il suo tradimento con Alessandro. Fallito il tentativo di ucciderlo, per vendetta, riesce a impossessarsi delle imprese Palladini. Ricattato da Irene Sartori (ha le prove che ha ucciso il suocero Attilio Corsani), la lascia morire di infarto non volendo riconoscere Filippo come figlio (ma in seguito lo far\u00e0). Ha un amore altalenante con Eleonora, che stupra (ingravidandola di Sandro) e poi fa impazzire con l'aiuto di Marina, con la quale la tradisce. Dopo la sua morte, sposa Marina per due volte e anche Greta, con la quale ha una figlia, Cristina. Invischiato in traffici illeciti con Sveva, subisce un\u2019aggressione a mano armata e rischia di morire. Ha storie d'amore importanti con Chiara e Paola. Scopre di avere un quarto figlio, Tommaso, avuto in giovent\u00f9 da una relazione extraconiugale con Valeria Somma, moglie di Giorgio Sartori. Negli anni istiga Marina a suicidarsi, la rinchiude in un manicomio e tenta di stuprarla. Uccide Carlo De Falco, il pagliaccio che aveva rapito Cristina, e lascia morire Miriam. Cerca di separare Sandro dal fidanzato Claudio, ma alla fine \u00e8 costretto ad accettare il loro amore. Attualmente \u00e8 Ad nonch\u00e9 socio di maggioranza dei Cantieri Flegrei-Palladini, oltre a dirigere insieme al figlio Filippo l'azienda Sailing Sea che si occupa di noleggio di imbarcazioni e yacht di lusso.\nCast di ieri.\nSono elencati i \"personaggi principali\" del passato, accreditati nella sigla iniziale, con volto, nome del personaggio e nome e cognome dell'attore che lo interpreta. In ordine di uscita dalla sigla:\nTiziana Torrisi.\nTiziana (Cristina Moglia) \u00e8 una ragazza arrivista, viziata ed egoista. Figlia di Giovanni e Piera, fidanzata di Alessandro, \u00e8 gelosa dell'interesse di lui per Anna. Investita, perde l'uso delle gambe, e Alessandro, sentendosi in colpa, decide di sposarla, ma la tata Rosa gli rivela di un tradimento passato di Tiziana con Alberto. Tiziana finge il suicidio, rischiando di morire per uno scambio di pillole, e nasconde di aver riacquistato l'uso della gambe. Scopertola, Helga lo rivela il giorno delle nozze a Alessandro, che la lascia all'altare. Disperata, colpisce il ragazzo con delle forbici e subisce un esaurimento, uscendo di scena. \u00c8 il primo personaggio del cast fisso a lasciare la soap. Tempo dopo, la contessa Federica invita Alessandro a far visita a Tiziana, ristabilita, ma il ragazzo stizzito rifiuta.\nClaudia Costa.\nClaudia (Giada Desideri) \u00e8 una ragazza superficiale all'apparenza, con aspirazioni mondane e col sogno di lavorare come modella, che viveva alla Terrazza. Amante di Renato, ha una travagliata storia d'amore con Alberto e una relazione con Lorenzo, che la costringe a prostituirsi e che uccide suo cugino Gabriele. Sconvolta, decide di farsi suora ma, anni dopo, sposa il nobile e anziano Otto, per poi scoprire, alla sua morte, di aver ereditato solo debiti. Costretta da Sonia a lasciare Napoli, si sposa in America, ma torna anni dopo e riesplode l'amore con Alberto, con il quale si trasferisce in Argentina nel 2002.\nFederica Casale Palladini.\nFederica (Ida Di Benedetto) \u00e8 la perfida contessa che sogna di riprendere il controllo sull'intero palazzo Palladini. Acerrima nemica di Anna, \u00e8 la madre di Alberto, Alessandro ed Eleonora. Non ha mai amato veramente l'ex marito Tancredi, che tradisce con Damiano e Michele. Dopo il divorzio si trasferisce con Damiano in Argentina, per poi tornare ad aiutare Alberto a liberarsi di Sonia.\nMaria Savona Boschi.\nMaria (Maria Basile) \u00e8 la madre di Franco e Anna, avuti da due uomini diversi: dal violento marito Pietro e dal suo amante, il conte Giacomo. Ha una storia con Tancredi e si trasferisce in Nuova Zelanda con lui e la figlia Anna. Ha un forte senso della famiglia.\nTancredi Palladini.\nTancredi (Roberto Bisacco) \u00e8 il conte, padre di Alberto, Alessandro ed Eleonora. \u00c8 stato sposato con Federica, dopo di che si \u00e8 legato a Maria e Isabella. Di carattere mite e molto somigliante al figlio Alessandro. Da quest'ultimo si viene a sapere della sua morte.\nSara De Vito.\nSara (Serena Autieri) \u00e8 una ragazza dotata di un gran talento musicale, apparentemente molto sicura di s\u00e9, ma in realt\u00e0 fragile e piena di paure dovute a una brutta storia riguardante la sua infanzia. Diventa una cantante famosa, grazie ad Eleonora e a Ferruccio. Ha avuto una contrastata storia con Michele. Sposa Ferruccio e viene accusata della sua morte. Rapita da Ilaria, assassina di Buffardi, viene lasciata da Michele.\nRita Cozzolino Giordano.\nRita (Adele Pandolfi) era la prima moglie di Raffaele, madre di Diego e sorella di Giulia. Di carattere solare e un po' superstizioso, era casalinga, adorava cucinare e aveva l'hobby dei tarocchi. Dopo un aborto spontaneo, lasci\u00f2 per breve periodo Napoli. Lavorava al Caff\u00e8 Vulcano. Testimone dell'omicidio di Mario Lodi, ha identificato l'assassino, Ciro Gambardella, che per vendetta l'ha assassinata nel 2000 a 41 anni.\nLuca De Santis.\nLuca (Luigi Di Fiore) \u00e8 il primo medico di Palazzo Palladini. Vedovo di Giovanna, ha avuto relazioni sentimentali con Giulia, Jasmine (uccisa il giorno del matrimonio) e Sonia (che ha sposato, trasferendosi con lei a Siena). Ha avuto problemi di alcolismo dovuto alla perdita delle sue due prime mogli, ha un carattere buono, deciso, gentile ed onesto. Era amico di Alberto e Michele. Aveva un cane, Frigo, che, alla sua partenza, ha lasciato in \"eredit\u00e0\" a Raffaele.\nSonia Campo.\nSonia (Vanna Rei e in seguito Paola Rinaldi) \u00e8 una donna calcolatrice e senza scrupoli. Dopo una relazione con Alberto, ha avuto il figlio Gianluca, che ha prima venduto, smarrito e poi usato in tutti i modi pur di sposare il Palladini. Rende la vita dell'avvocato un inferno, drogandolo di morfina, immobilizzandolo a letto; finge addirittura di morire in un incidente stradale, per far ricadere la colpa su Alberto che viene arrestato. \u00c8 mal sopportata dagli abitanti di Palazzo Palladini, eccetto Guido che inizialmente si innamora di lei. Amica di Gi\u00f2, riscopre l'amore grazie a Luca, che sposa, riuscendo ad ottenere l'affidamento di Gianluca; insieme si trasferiscono a Siena. Anni dopo, si scopre che hanno divorziato, da un dialogo di Silvia e Teresa.\nCostantino Poggi.\nCostantino (Ivo Garrani) \u00e8 un colonnello dei carabinieri, padre di Renato, dal carattere deciso e spigoloso. I due si disprezzano a vicenda, per via di vicende del passato, e solo a seguito di un incidente che li colpisce e grazie all'affetto che nutrono per Niko, riescono a riappacificarsi. Dopo essere stato per un periodo in una casa di riposo, decide di partire con un suo amico per Trieste, dove ha trovato lavoro. \u00c8 stato fra i personaggi principali meno presenti nella soap.\nAnna Boschi.\nAnna (Samuela Sardo) \u00e8 la protagonista delle prime due stagioni. Figlia di Maria e sorella di Franco, scopre di essere figlia del conte Giacomo, alla cui morte eredita l'appartamento della Terrazza, andandoci a vivere con la sua amica Silvia, entrando in contrasto con la contessa Federica. Dolce e apparentemente ingenua, vive il suo travagliato amore per Alessandro, osteggiato da Federica, nei cui scontri fuoriesce la sua determinazione. Quando Alessandro viene dato per morto, si avvicina ad Alberto e, a seguito di un incendio, resta per qualche mese sfigurata. Sposa Alberto, ma il ritorno di Alessandro la mette in crisi e tradisce il marito, restando incinta. A seguito di una caduta dalla scalinata, la gravidanza \u00e8 a rischio e lei, stanca della guerra amorosa fra i fratelli Palladini, si trasferisce in Nuova Zelanda. Dopo un aborto spontaneo, torna per qualche mese nel 1999 amando ancora Alessandro, che per\u00f2 sposa Cristina. Anni dopo, ritorna e riesce a sposare Alessandro nel 2003.\nGi\u00f2 Palumbo.\nGi\u00f2 (Gioia Spaziani), diminutivo di Gioconda, \u00e8 una ragazza con un bruttissimo passato alle spalle (subiva violenza dal padre) e una dolcezza da donare. Ha avuto storie importanti con Tommi, Franco e Paolo, che sposa e con cui ha una figlia, Stella. Violentata di nuovo da un ragazzo sulla spiaggia, lascia Napoli con Paolo e Stella. Molto amica di Sonia, Guido e Carmen.\nEleonora Palladini.\nEleonora (Giorgia Bongianni e in seguito Helene Nardini) era la pi\u00f9 giovane dei tre fratelli Palladini. Aveva due storie d'amore importanti: con Michele e con Roberto, da cui ha un figlio, Sandro, concepito a seguito di una violenza sessuale. \u00c8 stata anche legata sentimentalmente a Filippo e Fulvio. Con problemi di droga, diventa manager di Sara. Proprietaria della Star Box, era una donna dal carattere forte e fragile allo stesso tempo, \u00e8 morta assassinata nel 2005.\nAlessandro Palladini.\nAlessandro (Gianguido Baldi) \u00e8 il secondogenito dei tre Palladini, dall'animo sensibile e romantico, amante del mare e dei cantieri di famiglia. Arrivato all'altare con Tiziana, la molla scoprendo che lei fingeva di essere paraplegica. Innamorato di Anna, dopo varie peripezie, la perde quando lei lascia Napoli. Ritrova l'amore in Cristina, che per\u00f2 muore uccisa poco dopo il matrimonio. Ha relazioni importanti con Angela, Sofia e Paola. Scoperta la tresca con sua moglie Sofia, Roberto cerca di ucciderlo, per poi rubargli i cantieri Palladini. Al ritorno di Anna, finalmente la sposa e insieme si trasferiscono in Nuova Zelanda. Successivamente torna a Napoli, per cercare di riprendere il controllo dei cantieri Palladini, ma il suo piano fallisce e torna da Anna. \nEmma Contini.\nEmma (Valeria Morosini), \u00e8 una ragazza sognatrice e eterna single. Subito innamorata di Michele, riesce a conquistarlo e ad instaurare una relazione importante con lui dopo la sua separazione con Elena. Amica di Carmen e Andrea. Ha una relazione con Leone, il padre di Andrea. Lascia Michele per inseguire il suo sogno di scrittrice, assieme a Sergio. Di passaggio a Napoli nel 2008, rivede Michele e lo sprona per la sua relazione con Giorgia. \u00c8 presente nella terza stagione di \"Un posto al sole d'estate\": a Massa Lubrense, dopo una sfortunata storia d'amore, ritrova la stabilit\u00e0 con Dado.\nCarmen Catalano.\nCarmen (Serena Rossi) \u00e8 una intraprendente ragazza, amica di Gi\u00f2 e Emma. Cameriera a \"Caff\u00e8 Vulcano\", grazie alla sua splendida voce, incide un cd, prodotto dalla \"Starbox\" dei Palladini, curata da Filippo. Di carattere aperto e solare, con un sorriso conquistava tutti. Rischia la vita a causa di un colpo d'arma da fuoco. Sposa Filippo e ha da lui un figlio Valerio. A seguito della sua scomparsa, il matrimonio con Filippo termina e si trasferisce a Bologna. Ha avuto storie d'amore anche con Giuseppe, Marco, Diego e Federico.\nAssunta Salvetti.\nAssunta (Daria D'Antonio) \u00e8 la figlia di Gaetano e Immacolata, e sorella di Dolly. Apparentemente dolce, si rivela piuttosto acida ed impulsiva. Da sempre innamorata di Guido, si sposa con lui e, dopo vari problemi, riesce ad avere un figlio Vittorio. Il matrimonio naufraga per via del suo tradimento con Pasquale. Successivamente tornano insieme, ma lui la lascia.\nGiovanna Landolfi.\nGiovanna (Clotilde Sabatino) \u00e8 un commissario di polizia dal carattere forte e tenace. Aveva una turbolenta e passionale relazione con Franco. Viene ferita durante un attentato e, dopo mesi di riabilitazione, riesce a tornare a camminare.\nAlfredo Benvenuto.\nAlfredo (Mario Porfito) \u00e8 l'amico di giovent\u00f9 di Renato e Raffaele, comandante di navi e capovillaggio. Ha un carattere scherzoso, ma \u00e8 molto severo nel lavoro. Ha una figlia, Penni, avuta dalla moglie Margherita, alla quale si rilega dopo una separazione di diversi anni. \u00c8 stato fra i personaggi principali meno presenti nella soap.\nLorenzo Sabelli.\nLorenzo (Alessandro Adriano e in seguito Luca Ferrante) \u00e8 il figlio naturale di Marina, venduto da piccolo dalla nonna Gina. Fragile, anche psicologicamente, riesce a diventare avvocato di successo. Ha una relazione con Elisa Marotta.\nElena Giordano.\nElena (Valentina Pace) \u00e8 la figlia di Marina e Rocco. Di carattere libero e indipendente, ha avuto diverse storie d'amore, ma tutte senza lieto fine. Amante prima di Michele (sposato con Silvia), Andrea (fidanzato con Viola) e Roberto (sposato con Marina). Con Andrea, ha una figlia, Alice. Ricevuta una proposta di lavoro a Londra, parte con la figlia Alice. Incarcerata con l'accusa di aver ucciso Luca, ha una relazione con Caterina. Torna a Napoli, cocainomane, e droga la madre per rubarle i soldi. Dopo altre vicende, torna a Londra con la figlia Alice, per lavorare nel ristorante del fratello.\nNunzio Cammarota Boschi.\nNunzio (Vincenzo Messina e in seguito Vladimir Randazzo) \u00e8 un bambino molto vivace, con una situazione familiare piuttosto complicata. Dopo essere stato il testimone di un omicidio, si lega a Franco che successivamente ne sposa la madre, diventando a tutti gli effetti il padre del bambino. Si affeziona al nonno Nunzio Vintariello, boss di camorra.\nKatia Cammarota.\nKatia (Stefania De Francesco) \u00e8 la madre di Nunzio. Donna forte, tosta, ama il figlio pi\u00f9 di qualunque altra cosa, anche se per disperazione e povert\u00e0 ha dovuto fargli condurre una vita molto dura. Per dare un padre al figlio, si \u00e8 sposata con Franco. Lotta in tutti i modi per allontanare il figlio dal nonno Nunzio Vintariello, boss di camorra.\nGreta Fournier.\nGreta (Cristina D'Alberto) \u00e8 una ragazza dal carattere complicato e sfaccettato. Ambigua, ha subito abusi da adolescenza dal figlio del suo padrigno, che l'hanno portata a sviluppare una freddezza di fondo che nasconde la paura di essere maltrattata. Con Roberto, instaura inizialmente una relazione di sesso ma, dopo un incidente che le provoca una provvisoria cecit\u00e0, i due si legano in maniera pi\u00f9 profonda. Si sposano ed hanno una figlia, Cristina. Roberto, per\u00f2, la tradisce con Marina. Il matrimonio termina e Greta inizia una relazione con Eduardo, con il quale va a vivere assieme a Cristina. Ha una relazione anche con Lorenzo e con Ferdinando.\nMicaela e Manuela Cirillo.\nMicaela e Manuela (Gina Amarante, in precedenza interpretate da Cristiana Dell'Anna) sono le sorelle gemelle di Serena. Hanno entrambe una relazione con Niko, prima di trasferirsi a Berlino dalla madre. Manuela ha un ruolo pi\u00f9 principale rispetto alla sorella ed ha una relazione anche con Tommaso. Per andare a letto con Niko, Micaela si finge Manuela. Da questa relazione nascer\u00e0 Jimmy, che vivr\u00e0 poi con il padre.\nTeresa Diacono.\nTeresa (Carmen Scivittaro) \u00e8 la madre naturale di Silvia. Lavora come governante a casa Palladini. Era una donna un po' bigotta e piuttosto d\u00e9mod\u00e9, con gli anni e l'esperienza \u00e8 diventata molto pi\u00f9 elastica e divertente. Da giovane ha avuto una relazione con Don Salvatore, dalla quale \u00e8 nata la figlia, che per\u00f2 ha dovuto dare in adozione. Molti anni dopo si \u00e8 ricongiunta con Silvia e le due hanno instaurato un ottimo rapporto. Grazie alla figlia, Teresa ha riallacciato i rapporti con il padre Dino. Anni dopo, ha trovato il vero amore in Otello. Si trasferisce ad Indica per accudire il padre Dino. \nAndrea Pergolesi.\nAndrea (Davide Devenuto) \u00e8 un fotografo, poi diventato investigatore privato, cameriere e cuoco. Gran \"latin lover\", s'innamora di Viola, ma la tradisce con Elena, da cui avr\u00e0 una figlia, Alice. Si sposa con Arianna. Ha un rapporto conflittuale con tutta la sua famiglia d'origine.\nOtello Testa.\nOtello (Lucio Allocca) \u00e8 un vigile urbano in pensione, con un carattere decisamente pignolo e apparentemente burbero ed egoista. Single per molti anni, in giovent\u00f9 ha avuto flirt con un'attrice alle prime armi e una hostess. Ha una sorella pi\u00f9 giovane, Aida, ed \u00e8 sposato con Teresa. \u00c8 l'amministratore di Palazzo Palladini e amico di Guido. Dopo una crisi coniugale, fa pace con Teresa e la raggiunge a Indica, dove vive attualmente. \nArianna Landi.\nArianna (Samanta Piccinetti) \u00e8 un abile ex pattinatrice, poi diventata investigatore privato. Ha sconfitto due volte il cancro. \u00c8 sposata con Andrea e soffre per la sua sterilit\u00e0. Riesce ad adottare un bambino e nel 2020 parte con il marito per l'Africa per andarlo a prendere, poi la coppia si trasferisce a Londra.\nViola Bruni.\nViola (Ilenia Lazzarin), figlia di Ornella, \u00e8 una ragazza sensibile e sportiva. Studia danza classica prima alla Scala di Milano e poi al San Carlo di Napoli. Il suo sogno di diventare ballerina professionista s'infrange a causa di un infortunio. Intellettuale ed appassionata d'arte, dopo la laurea in Lettere, svolge vari lavori: guida turistica presso la cooperativa da lei fondata con altre colleghe, insegnante supplente al liceo e conduttrice radiofonica di programmi culturali a Radio Golfo 99, dove \u00e8 direttore Michele Saviani. Soffre per la separazione dei genitori, la scoperta della doppia vita dell'amato padre Giorgio Bruni e il suo suicidio. Nel corso della sua vita intreccia relazioni sentimentali, pi\u00f9 o meno importanti, con Diego, Matteo, Andrea, Edoardo, Cesare, Simone e Filippo. Nel 2009, pressata dalla madre e senza vero amore, sposa Marcello (fratello di Andrea) ma il matrimonio si conclude definitivamente dopo qualche giorno al termine della luna di miele. Le delusioni sentimentali le causano molte sofferenze, portandola anche al desiderio di diventare suora. Per un breve periodo, a seguito dell'infortunio, abusa di anfetamine che suo fratello piccolo Patrizio ingerir\u00e0 per errore. Nel 2012 si innamora del celebre magistrato anti camorra Eugenio Nicotera (Paolo Romano) che sposa nel 2016 dopo molte difficolt\u00e0 e vicissitudini, soprattutto causate dalla complicata e rischiosa professione dell'uomo di legge sottoposto a misure di protezione, fra cui un grave attentato nel 2013 che lo ha lasciato in fin di vita, prostrando dal dolore Viola. La coppia ha un figlio, Antonio Nicotera, nato nel 2017. Il personaggio di Viola compare anche nella prima stagione di \"Un posto al sole d'estate.\"\nVittorio Del Bue.\nVittorio (Amato D'Auria) nasce il 31 maggio 2002 da Assunta e Guido. Dopo la loro separazione, va a vivere con la madre a Chieti. Anni dopo, si trasferisce dal padre e crea un canale web-cam, in cui racconta le sue avventure e d\u00e0 consigli usando il nickname \"VickyBeef\". Lavora come youtuber e poi lavora in radio. Viene bocciato alla maturit\u00e0, ma poi lo passa e frequenta l'universit\u00e0. Amante delle feste e donnaiolo, \u00e8 amico di Patrizio e Rossella; si ingelosisce quando loro si fidanzano. Riesce ad avere dal padre l'appartamento tutto per s\u00e9 e lo arreda con uno stile moderno. Ha avuto una travagliata relazione con Anita e poi con Alex, che per\u00f2 lo lascia quando parte per lavoro per Madrid. Dopo il ritorno di Guido, Mariella e Lorenzo, fa ristrutturare la cantina assieme a Patrizio. Per via della crescita dei personaggi, la sua data di nascita viene anticipata al 20 ottobre 1998. Lavora in radio, dove ha abbandonato sempre di pi\u00f9 lo stampo unicamente comico e leggero della sua trasmissione per un'impostazione basata maggiormente s\u00ec sull'intrattenimento, ma anche sull'informazione. Dopo un flirt con Speranza, nel gennaio 2022 parte per lavoro in giro per l'Europa.\nSuper guest star.\nLe super guest star sono le guest star inserite in sigla, al termine dei personaggi principali. L'accreditamento avviene solo nelle puntate in cui compaiono e non prevede la presenza dell'immagine, ma solo della dicitura testuale \"e con... nel ruolo di...\". In alcuni casi, le super guest star sono poi diventate personaggi principali come Roberto Ferri, Filippo Sartori e Elena Giordano.\nGuest star.\nLe guest star sono gli attori che vengono citati nella sigla finale con la dicitura \"con la partecipazione di... nel ruolo di...\", prima delle guest. Si tratta di attori che hanno un contratto di rilievo nella soap (in certi casi, prima erano guest), pur non facendo parte del cast fisso.\nGuest.\nLe guest sono gli attori del cast secondario, menzionati nella sigla finale, dopo le guest star. In taluni casi, i personaggi principali, prima di essere tali, sono stati guest.\nAltri personaggi.\nAttori menzionati nella sigla finale che hanno avuto dei piccoli ruoli nella soap, per poche puntate.\nUlteriori \"alunni\" e particolari guest star.\n\"Un posto al sole\" ha il merito di aver lanciato molti giovani attori (cast principale, super guest e guest), ma ha anche ospitato personaggi di particolare notoriet\u00e0, non sempre attori, la cui partecipazione alla soap \u00e8 speciale o straordinaria per uno o poche puntate:"}
{"id": "2131677", "revid": "155613", "url": "https://it.wikipedia.org/wiki?curid=2131677", "title": "Cesare Zocchi", "text": "Biografia.\nStudi\u00f2 a Firenze con il cugino Emilio Zocchi. Nel 1879 fu nominato professore a Napoli come professore all'Accademia dell'Arte a Firenze e poi accademico onorario a Perugia e quindi titolare della cattedra di \"Scultura\" all'Accademia Albertina di Torino sino alla morte. A 16 anni vinse un concorso per una pensione a Roma, dove esegu\u00ec una \"Frine\", molto lodata. Dal 1881 al 1903 insegn\u00f2 all'Accademia di Firenze e dopo il 1903 a quella di Torino. L'attivit\u00e0 di statuario inizi\u00f2 con la realizzazione del monumento a Maurizio Bufalini a Cesena (1883). Tra le svariate sue opere, vi furono alcune statue per la facciata del duomo di Firenze e vari monumenti.\nNel periodo fiorentino fu professore ed amico di molti dei pittori Macchiaioli attivi in Toscana. Vinse il concorso bandito nel 1891, sovvenzionato da una larga partecipazione popolare, per la realizzazione del Monumento a Dante a Trento, simbolo della cultura italiana quando la citt\u00e0 era ancora parte dell'Impero austro-ungarico. Come riconoscimento, il Ministro del Regno Emmanuele Gianturco gli confer\u00ec l'onorificenza di commendatore, atto giudicato poco riguardoso dalle autorit\u00e0 austriache. L'opera \u00e8 \u00abcomunemente considerata il suo capolavoro\u00bb.\nDal 1895 al 1903 realizza il Busto monumentale di Sallustio per L'Aquila, da collocare sopra un basamento di travertino in piazza Palazzo. \nZocchi fu il tipico rappresentante della corrente celebrativa che trov\u00f2 particolare espressione nella retorica tardo ottocentesca, subendo poi i contraccolpi dovuti ai mutamenti estetici successivi.\nSuo figlio Cesare Zocchi Collani, nato da Antonietta Collani, fu cantante e attore e padre di Antonietta Zocchi nota attrice caratterista italiana, interprete di numerosi film e sceneggiati TV.\nLa figlia Margherita Zocchi in Bongi (Firenze 1889 - 1973) fu sua modella per la scultura sulla facciata del Duomo di Firenze ed \u00e8 rappresentata come Beatrice nel Monumento di Dante a Trento; inoltre \u00e8 stata sua ispiratrice in molte opere seguenti.\nSuo bisnipote \u00e8 Stefano Bruno Bongi (Firenze 1956), architetto.\nMor\u00ec il 24 marzo 1922 a Torino. \nGli \u00e8 dedicata una via a Milano."}
{"id": "2131680", "revid": "120970383", "url": "https://it.wikipedia.org/wiki?curid=2131680", "title": "Stinger (granata)", "text": "La granata stinger (o \"granata sting\") \u00e8 un tipo di granata non-letale.\nFunzionamento.\nIl funzionamento \u00e8 molto simile a quello di una qualsiasi granata a frammentazione ma la detonazione porta alla liberazione di una gragnola di pallettoni di gomma dura ad alta velocit\u00e0. Gli effetti della granata sono un forte dolore e una momentanea perdita del senso dell'orientamento utile per immobilizzare il bersaglio facilmente e in sicurezza. A volte oltre al semplice effetto meccanico, sono aggiunti dei gas lacrimogeni o simili, questo tipo di granate \u00e8 detto \"ad effetto multiplo\". Un sistema simile \u00e8 utilizzato in alcuni fucili a canna liscia caricati con speciali proiettili in gomma morbida non letali che colpendo il bersaglio causano shock e disorientamento.\nIl termine tecnico sarebbe \"granate sting\", ma dato che l'azienda BAE Systems produce una granata di questo tipo con il nome di \"Stinger\", tutte le granate di questa categoria sono chiamate genericamente \"granate stinger\". Le granate sting sono non letali, ma possono causare gravi danni, specie a breve distanza."}
{"id": "2131682", "revid": "767487", "url": "https://it.wikipedia.org/wiki?curid=2131682", "title": "Atollo K", "text": "Atollo K (\"Atoll K\") \u00e8 un film del 1951 diretto da L\u00e9o Joannon e (non accreditato) John Berry. \u00c8 l'ultimo film interpretato dal duo Stanlio e Ollio e ha come co-protagonista Suzy Delair. La produzione del film (realizzato tra Francia e Italia anzich\u00e9 negli Stati Uniti come i precedenti) sub\u00ec varie battute d'arresto dovute principalmente alle condizioni fisiche dei protagonisti e alle divergenze con Joannon, sostituito da Berry nel mezzo della lavorazione. Il film fu distribuito in Francia da La Soci\u00e9t\u00e9 des Films Sirius il 17 ottobre 1951.\nTrama.\nStanlio riceve un'eredit\u00e0 da un ricco zio. Sfortunatamente la maggior parte di essa va in fumo a causa di tasse e spese legali, e gli rimane solo uno yacht traballante ma completamente rifornito e un'isola privata nell'Oceano Pacifico. Stanlio e Ollio partono per l'isola, accompagnati dal rifugiato apolide Antonio e dal clandestino Giovanni Copini, uno scontento muratore italiano.\nDurante il viaggio il motore non funziona, quindi Ollio lo smonta nel tentativo di ripararlo. Nel corso dell'operazione consegna i pezzi a Stanlio che li mette sul ponte dove scivolano fuori bordo. Ollio si rende conto che i suoi sforzi sono stati vani quando si accorge che l'indicatore del livello del carburante \u00e8 vuoto. Avendo perso il motore, issano la vela, scoprendo il clandestino Giovanni che vi si era nascosto dentro.\nIl gruppo si imbatte in una tempesta e naufraga su un'isola deserta appena emersa che chiamano \"Crusoelandia\" dal libro \"Robinson Crusoe\" che \u00e8 sul loro yacht. A loro si uniscono presto Ch\u00e9rie Lamour, una cantante di nightclub che sta fuggendo dal suo fidanzato geloso Jack Frazer, un tenente della marina. L'isola viene istituita come una nuova repubblica, con Ollio come presidente e Stanlio come \"il popolo\". Scrivono una costituzione che dichiara che il loro atollo non avr\u00e0 leggi, tasse e controlli sull'immigrazione.\nTutto va bene fino a quando Jack arriva sull'isola e conferma che essa \u00e8 ricca di depositi di uranio. Persone provenienti da tutto il mondo affollano l'\"Atollo K\" (come \u00e8 stato chiamato), ma la situazione diventa caotica quando una rivolta cerca di rovesciare e giustiziare gli abitanti originari dell'isola. Prima dell'esecuzione, un'altra tempesta colpisce e inonda l'isola. Stanlio e Ollio vengono salvati e arrivano sull'isola ereditata da Stanlio, trovandosi per\u00f2 con la terra e le provviste confiscate per il mancato pagamento delle tasse.\nProduzione.\nPre-produzione.\nNell'Europa del secondo dopoguerra, Stan Laurel e Oliver Hardy stavano godendo di una nuova popolarit\u00e0 presso un pubblico che non era stato in grado di vedere i loro film durante la guerra. Di conseguenza la coppia ricevette un'offerta da un consorzio cinematografico franco-italiano per recitare in un film da girarsi in Francia con 1,5 milioni di dollari, un grande budget per l'epoca.\nLa produzione di \"Atollo K\" fu costellata di vari problemi che ne causarono l'estensione in modo anomalo. Ida Kitaeva Raphael, la moglie di Laurel, raccont\u00f2 al biografo John McCabe: \"Difficilmente posso dimenticare la data in cui siamo partiti per la Francia e quella in cui siamo tornati \u2013 1\u00ba aprile 1950 e 1\u00ba aprile 1951. Ma non ci fu pesce d'aprile in quel terribile anno. Si supponeva che quel film sanguinoso richiedesse dodici settimane e ci vollero dodici mesi\".\nSin dall'inizio ci furono disaccordi sulla sceneggiatura del film. Laurel era scontento della trama immaginata dal regista francese L\u00e9o Joannon e del primo trattamento scritto a 8 mani da Ren\u00e9 Wheeler, Piero Tellini, John Klorer e Paul Kohner, e insistette nel chiamare Alfred J. Goulding e Monte Collins per aiutare nella scrittura (Goulding non ricevette alcun credito sullo schermo e Collins fu accreditato solo per le gag). C'erano anche notevoli problemi di comunicazione, dal momento che n\u00e9 Laurel n\u00e9 Hardy parlavano francese e Joannon parlava pochissimo inglese.\nInizialmente il film prevedeva accanto a Laurel e Hardy due grandi nomi del cinema comico italiano e francese in rappresentanza dei due paesi produttori del film. I primi nomi presi in considerazione furono quelli di Tot\u00f2 e Fernandel, ma entrambi rifiutarono e alla stessa maniera agirono anche Walter Chiari, Erminio Macario e Carlo Croccolo per parte italiana e Bourvil e Rellys per parte francese. Alla fine vennero sostituiti da Max Elloy (l'imitatore \"ufficiale\" di Fernandel all'epoca in Francia) e da Adriano Rimoldi.\nRiprese.\nDurante la lavorazione i due comici affrontarono seri problemi. Il diabete preesistente di Laurel si aggrav\u00f2 ed egli svilupp\u00f2 colite, dissenteria e un'ulcera prostatica mentre si trovava nelle location francesi del film. La sua situazione richiese infine il ricovero in ospedale e la sua vedova avrebbe in seguito biasimato la qualit\u00e0 dell'assistenza medica francese sostenendo che a un certo punto dovette sostituire un'infermiera assente cambiando le bende del marito. Il peso di Laurel scese a 51,7 chili e per la maggior parte delle riprese pot\u00e9 lavorare solo a sprazzi di 20 o 30 minuti. Hardy, dal canto suo, vide il suo gi\u00e0 elevato peso arrivare a quasi 150 chili mentre era in Francia e richiese cure mediche per fibrillazione cardiaca e influenza. Ai problemi medici si aggiunse Adriano Rimoldi, che cadde da uno yacht attraccato e richiese un mese di recupero.\nQuando furono in grado di lavorare, Laurel e Hardy videro la loro relazione con Joannon logorarsi drammaticamente. In seguito la moglie di Laurel dichiar\u00f2 che Joannon era un incompetente che pass\u00f2 tre giorni a filmare un lago perch\u00e9, come lei disse, \"era il lago pi\u00f9 fotogenico che avesse mai visto\". Nel mezzo della lavorazione il regista statunitense John Berry fu assunto per sostituire Joannon. La carriera americana di Berry era stata rovinata dalla lista nera di Hollywood e stava cercando di ricominciare da capo in Francia. Tuttavia la sua partecipazione fu tenuta segreta nel timore che il film non avrebbe ottenuto una distribuzione negli Stati Uniti se si fosse saputo che un regista della lista nera era al timone. Il contributo di Berry non fu pubblicamente riconosciuto fino al 1967, quando lo storico del cinema William K. Everson cit\u00f2 l'input del regista non accreditato nel suo libro \"The Films of Laurel &amp; Hardy\". Bench\u00e9 Berry non abbia mai riconosciuto pubblicamente il suo lavoro su \"Atollo K\", la co-protagonista Suzy Delair conferm\u00f2 il suo ruolo durante un'intervista con lo storico Norbert Aping.\nDistribuzione.\nLa distribuzione del film fu decisamente irregolare, non \u00e8 stata mai montata n\u00e9 distribuita una versione integrale e completa del film; ciascuna versione ha il suo montaggio e la sua lunghezza: venne distribuita la versione francese da 93 minuti con il titolo \"Atoll K\", la versione italiana da 97 minuti chiamata \"Atollo K\" e quella in inglese da 82 minuti che usc\u00ec nel Regno Unito con il titolo \"Robinson Crusoeland\" e negli USA con il titolo \"Utopia\"; esiste inoltre una versione in inglese da 98 minuti vista solo in anteprime britanniche nel settembre 1951.\nData di uscita.\nLe date di uscita internazionali sono state:\nEdizione italiana.\nLa versione italiana originariamente durava 97 minuti ma ad oggi risulta irreperibile, in quanto a partire dal 1963 il film \u00e8 stato ridistribuito nella penisola (ad opera di distributori indipendenti) in una versione di circa dieci minuti pi\u00f9 corta. Da allora si trovano solo copie di questa seconda edizione. Le scene eliminate da questa versione riguardano:\nLa versione italiana all'epoca conteneva tre sequenze (due di esse girate appositamente per tale edizione) non presenti nelle versioni uscite negli altri paesi:\nUna differenza molto significativa tra la versione italiana e le altre \u00e8 l'assenza della voce fuori campo (tranne che nelle sequenze finali) presente in tutte le altre versioni.\nEdizioni home video.\nNel 2003 la Elleu Multimedia pubblic\u00f2 un'edizione DVD proveniente da una copia 16mm, sempre frutto della riedizione anni sessanta. La versione francese \u00e8 stata pubblicata in DVD nel 2011.\nAd oggi l'unico restauro del film disponibile \u00e8 quello effettuato sulla versione tedesca del 1952, uscito nel 2005 in DVD ad opera della Tobis film.\nDopo decenni di invisibilit\u00e0, la versione integrale in inglese (98 minuti circa) \u00e8 stata pubblicata in DVD nel 2013 nel Regno Unito e in Germania. Tale versione si pu\u00f2 considerare come il montaggio pi\u00f9 completo del film, sebbene non si possa ritenere come edizione originale in quanto mai distribuita all'epoca ufficialmente in nessun paese."}
{"id": "2131684", "revid": "1305772", "url": "https://it.wikipedia.org/wiki?curid=2131684", "title": "Sterling Brown", "text": " Era interessato prevalentemente alla cultura nera del Sud degli Stati Uniti d'America.\nBiografia.\nPrimi anni.\nBrown nacque nel campus della \"Howard University\" a Washington D.C.. Suo padre, Sterling N. Brown, un ex schiavo, era professore alla \"Howard University Divinity School\". La madre, Grace Adelaide Brown, ha insegnato nelle scuole pubbliche del Distretto di Columbia per oltre cinquant'anni. Brown studi\u00f2 alla \"Dunbar High School\" e si diplom\u00f2 come il migliore degli studenti. Ricevette una borsa di studio per poter frequentare il \"Williams College\". Dopo essersi laureato nel 1922, continu\u00f2 gli studi ad \"Harvard\" conseguendo un master l'anno successivo.\nLo stesso anno, divenne insegnante di inglese al \"Virginia Theological Seminary\", impiego che avrebbe mantenuto per i tre anni successivi. Nel 1927 spos\u00f2 Daisy Turnbull con la quale ebbe due figli.\nCarriera accademica.\nBrown inizi\u00f2 la sua carriera di insegnante con incarichi in diverse universit\u00e0, tra cui la Lincoln University e la Fisk University, prima di ritornare alla Howard University nel 1929 dove insegn\u00f2 per quarant'anni. Insegn\u00f2 e scrisse della letteratura afroamericana e del suo folklore, diventando un pioniere di tale genere. Era molto conosciuto anche per il suo modo di presentare ai suoi studenti delle nozioni di jazz, che insieme al blues e agli spiritual era una componente della sua poetica.\nOltre alla carriera all'universit\u00e0, Brown era professore anche al Vassar College, alla New York University, alla Atlanta University e a Yale.\nKwame Ture, Kwame Nkrumah, Thomas Sowell, Ossie Davis e Amiri Baraka sono alcuni dei suoi allievi pi\u00f9 celebri.\nNel 1969 Brown si ritir\u00f2 dall'insegnamento per dedicarsi completamente alla poesia. \u00c8 morto di leucemia nel 1989.\nCarriera letteraria.\nNel 1933 Brown pubblic\u00f2 il suo primo libro di poesie, \"Southern Road\". Era una raccolta di poesie con temi rurali che trattavano le semplici vite del popolo povero, campagnolo e di colore. Nonostante il successo del libro, fece molta fatica a trovare un editore per la sua opera successiva, \"No Hiding Place\".\nI suoi lavori furono influenzati nel contenuto, nella forma e nella cadenza dalla musica afroamericana, in particolare dai canti di lavoro, dal blues e dal jazz. Come quelle di Jean Toomer, Zora Neale Hurston, Langston Hughes ed altri autori di colore dell'epoca, le sue opere molto spesso si occupano delle rapporto tra le razze e tra le classi sociali degli Stati Uniti. Era profondamente interessato alla cultura popolare che considerava la pi\u00f9 autentica. \u00c8 considerato un autore che fa parte del movimento dell\"'Harlem Renaissance\" anche se trascorse la maggior parte della sua vita a Brookland, un sobborgo nel nord est di Washington, D.C.."}
{"id": "2131694", "revid": "400694", "url": "https://it.wikipedia.org/wiki?curid=2131694", "title": "Palazzo Centurione-Gavotti", "text": "Il palazzo Centurione-Gavotti \u00e8 un edificio sito in via San Lorenzo al civico 5 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nPosto alla Croce di Canneto, fu ricostruito nel XVII secolo dai Centurione su preesistenti \"domus\" delle famiglie Scoti e Castagna e citato una sola volta nei rolli di Genova con Giovanni Battista Centurione, quest'ultimo doge della Repubblica di Genova nel biennio 1658-1660.\nPassato ai Boggiano nel XVIII secolo, muter\u00e0 nel 1843 l'ingresso da Canneto alla nuova carrettiera (oggi Via San Lorenzo) e in quest'occasione verr\u00e0 ampliato e dotato di una nuova facciata.\nAl letterato e patriota Lorenzo Costa, che lo ebbe dalle nozze con Francesca Boggiano, si deve la grande loggia neoclassica e il fregio, commissionato nel 1860 a Santo Varni, in ricordo del discorso che nel 1746 Giacomo Lomellini rivolse da Palazzo Ducale al popolo in rivolta durante la guerra di successione austriaca.\nUn ponte scavalca, a sud, lo storico quadrivio e collega il palazzo ad una terrazza ricavata su un'area retrostante, rallegrata da un berceau e da un ninfeo con statua di Venere.\nLo scalone monumentale, che dall'atrio giunge al quarto piano, \u00e8 rimasto praticamente inalterato e serve i numerosi appartamenti e uffici nei quali il palazzo, attualmente accorpato all'edificio posto d'angolo sull'angusto vico della Noce, \u00e8 suddiviso."}
{"id": "2131700", "revid": "339392", "url": "https://it.wikipedia.org/wiki?curid=2131700", "title": "Harrier GR7", "text": ""}
{"id": "2131701", "revid": "42179", "url": "https://it.wikipedia.org/wiki?curid=2131701", "title": "Bbva", "text": ""}
{"id": "2131702", "revid": "42179", "url": "https://it.wikipedia.org/wiki?curid=2131702", "title": "Hsbc", "text": ""}
{"id": "2131703", "revid": "287204", "url": "https://it.wikipedia.org/wiki?curid=2131703", "title": "Lambha", "text": " \nLambha \u00e8 una suddivisione dell'India, classificata come \"census town\", di 16.725 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 56' 18 N e 72\u00b0 34' 34 E.\nSociet\u00e0.\nEvoluzione demografica.\nAl censimento del 2001 la popolazione di Lambha assommava a 16.725 persone, delle quali 9.016 maschi e 7.709 femmine. I bambini di et\u00e0 inferiore o uguale ai sei anni assommavano a 2.186, dei quali 1.137 maschi e 1.049 femmine. Infine, coloro che erano in grado di saper almeno leggere e scrivere erano 11.997, dei quali 7.125 maschi e 4.872 femmine."}
{"id": "2131707", "revid": "287204", "url": "https://it.wikipedia.org/wiki?curid=2131707", "title": "Lathi (India)", "text": " \nLathi \u00e8 una suddivisione dell'India, classificata come \"municipality\", di 20.964 abitanti, situata nel distretto di Amreli, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 43' 0 N e 71\u00b0 22' 60 E e ha un'altitudine di 140 .\nSociet\u00e0.\nEvoluzione demografica.\nAl censimento del 2001 la popolazione di Lathi assommava a 20.964 persone, delle quali 10.783 maschi e 10.181 femmine. I bambini di et\u00e0 inferiore o uguale ai sei anni assommavano a 3.160, dei quali 1.663 maschi e 1.497 femmine. Infine, coloro che erano in grado di saper almeno leggere e scrivere erano 13.243, dei quali 7.617 maschi e 5.626 femmine."}
{"id": "2131709", "revid": "254401", "url": "https://it.wikipedia.org/wiki?curid=2131709", "title": "Palazzo Durazzo-Zoagli", "text": "Il palazzo Durazzo-Zoagli \u00e8 un edificio sito in via San Lorenzo al civico 8 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nIl palazzo di Gio Durazzo in strada dell'Oliva, che dal 1588 al 1614 risulta iscritto nei rolli di Genova, fu probabilmente costruito nel XVI secolo su case preesistenti dei De Marini nel Quattrocento. Ricostruito nel 1619 per Agostino Durazzo da Bartolomeo Bianco, fu poi ulteriormente ampliato a seguito dell'acquisto di una casa dei fratelli Antoniotto e Giovanni Battista Sauli posta in vico De Gradi.\nPassato successivamente alla famiglia Balbi, viene definito nell'estimo del 1798 come \"casa di sei appartamenti\", ed \u00e8 ancora oggi riconoscibile dalle tre facciate originarie, a piani differenziati con finestre balaustrate: quella prospiciente il tratto terminale di via di Canneto il Corto, un tempo fronte principale, e quelle di vico De Gradi e vico del Filo.\nOttocentesca \u00e8 invece l'odierna facciata principale e i lavori, fatti presumibilmente in concomitanza del tracciamento di via San Lorenzo, hanno comportato anche la sostituzione del sistema distributivo interno, che serve attualmente oltre venti appartamenti.\n\u00c8 ricordato nel secolo scorso per la quadreria del marchese Zoagli."}
{"id": "2131713", "revid": "3732", "url": "https://it.wikipedia.org/wiki?curid=2131713", "title": "Segretariato per i brevi ai principi e per le lettere latine", "text": "Il Segretariato per i brevi ai principi e per le lettere latine \u00e8 stato un antico dicastero della Curia romana. Era composto da due sotto-sezioni, il Segretariato per i brevi ai principi e il Segretario per le lettere latine, entrambe incaricate della redazione di documenti pontifici. Le loro funzioni erano distinte e svolte in conformit\u00e0 alle istruzioni emanate dal Papa.\nIl dicastero \u00e8 stato abolito nel 1968 dal \"motu proprio\" \"Pontificali domus\" di Paolo VI.\nSegretariato per i brevi ai principi.\nIl Segretariato per i brevi ai principi si componeva di un segretario e due assistenti. Il segretario era incaricato di scrivere i brevi apostolici indirizzati a imperatori, re, principi o altre personalit\u00e0 di rango. Aveva inoltre l'incarico di preparare le allocuzioni pronunciate nei concistori, le encicliche e le lettere apostoliche indirizzate ai vescovi e ai fedeli. La figura del segretario veniva ricoperta da un prelato che doveva essere anche dotato di una notevole competenza nella lingua latina, dal momento che il latino \u00e8 la lingua in cui tali documenti pontifici devono essere redatti. \nSegretario per le lettere latine.\nIl Segretario per le lettere latine era anch'esso un prelato, oltre che un \"cameriere segreto\" del pontefice (\"cubicularius\"), a cui spettava il compito di scrivere le lettere meno solenni che il sovrano pontefice indirizzava a vari personaggi. In questo ruolo si avvaleva di un assistente.\nTra le persone che hanno ricoperto tale incarico, degno di nota \u00e8 mons. Vincenzo Tarozzi. \nIl letterato Guido Gualtieri fu segretario delle lettere di papa Sisto V, lo studioso Michele Ferrucci lo fu per papa Leone XII.\nL'incarico di segretario per le lettere latine esisteva pure nelle corti: per esempio importante fu Richard Pace per Enrico VIII, che gli diede vari incarichi"}
{"id": "2131715", "revid": "287204", "url": "https://it.wikipedia.org/wiki?curid=2131715", "title": "Limbdi", "text": " \nLimbdi \u00e8 una suddivisione dell'India, classificata come \"municipality\", di 40.067 abitanti, situata nel distretto di Surendranagar, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 34' 0 N e 71\u00b0 47' 60 E e ha un'altitudine di 52 .\nSociet\u00e0.\nEvoluzione demografica.\nAl censimento del 2001 la popolazione di Limbdi assommava a 40.067 persone, delle quali 20.825 maschi e 19.242 femmine. I bambini di et\u00e0 inferiore o uguale ai sei anni assommavano a 4.869, dei quali 2.729 maschi e 2.140 femmine. Infine, coloro che erano in grado di saper almeno leggere e scrivere erano 28.208, dei quali 16.271 maschi e 11.937 femmine."}
{"id": "2131717", "revid": "91078", "url": "https://it.wikipedia.org/wiki?curid=2131717", "title": "Pininfarina Birdcage", "text": ""}
{"id": "2131719", "revid": "33689", "url": "https://it.wikipedia.org/wiki?curid=2131719", "title": "Conte di Northumbria", "text": "Earl di Northumbria era un titolo dell'Inghilterra anglodanese, anglosassone e anglonormanno. L'earldom di Northumbria fu il successore dell'ealdorman di Bamburgh. Sotto i re norvegesi York ci furono earl di Deira. Alla fine tutta la Northumbria fu unita sotto la dinastia di Bernicia, ma dal 1016 ci furono altri earl di York a cui re Canuto il Grande d'Inghilterra riconobbe il controllo sull'intera Northumbria. All'inizio del periodo normanno furono creati gli earldom di York e Northumberland. \nGli earl furono:"}
{"id": "2131723", "revid": "287204", "url": "https://it.wikipedia.org/wiki?curid=2131723", "title": "Limla", "text": " \nLimla \u00e8 una suddivisione dell'India, classificata come \"census town\", di 6.622 abitanti, situata nel distretto di Surat, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 10' 25 N e 72\u00b0 42' 29 E.\nSociet\u00e0.\nEvoluzione demografica.\nAl censimento del 2001 la popolazione di Limla assommava a 6.622 persone, delle quali 3.690 maschi e 2.932 femmine. I bambini di et\u00e0 inferiore o uguale ai sei anni assommavano a 727, dei quali 396 maschi e 331 femmine. Infine, coloro che erano in grado di saper almeno leggere e scrivere erano 4.988, dei quali 2.929 maschi e 2.059 femmine."}
{"id": "2131725", "revid": "1313191", "url": "https://it.wikipedia.org/wiki?curid=2131725", "title": "Palazzo Sauli", "text": "Il palazzo Sauli \u00e8 un edificio sito in vico dei Ragazzi al civico 6 nel quartiere della Maddalena, che fa parte del centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nIl palazzo, propriet\u00e0 della famiglia Sauli, \u00e8 inserito nei rolli di Genova dal 1588, ma gli interventi cinquecenteschi da Soziglia a Banchi producono una marginalizzazione del sito, principalmente a causa di un nuovo percorso che collega la Ripa con Banchi-Campetto-via Scurreria.\nTratti cinquecenteschi sono ancora riconoscibili nella scala con volte a crociera, colonne e balaustre a rocchetto di marmo, nonostante che oggi l'edificio sia connotabile come casa di affitto di et\u00e0 contemporanea. Preesistenze medievali sono denunciate in facciata dalla tessitura muraria basamentale in conci di pietra e da archetti pensili con struttura in aggetto.\nNel XVII e XVIII secolo l'edificio \u00e8 interessato da trasformazioni dell'antica distribuzione verticale, con eliminazione della prima rampa di scale, spostamento dell'ingresso originario e conseguente riduzione dell'atrio, ma soprattutto con la realizzazione di un collegamento con il vicino palazzo dei Padri Scolopi sul vico chiuso."}
{"id": "2131729", "revid": "287204", "url": "https://it.wikipedia.org/wiki?curid=2131729", "title": "Lunawada", "text": " \nLunawada \u00e8 una suddivisione dell'India, classificata come \"municipality\", di 33.381 abitanti, situata nel distretto di Mahisagar, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 7' 60 N e 73\u00b0 37' 0 E e ha un'altitudine di 74 .\nSociet\u00e0.\nEvoluzione demografica.\nAl censimento del 2001 la popolazione di Lunawada assommava a 33.381 persone, delle quali 17.486 maschi e 15.895 femmine. I bambini di et\u00e0 inferiore o uguale ai sei anni assommavano a 3.924, dei quali 2.190 maschi e 1.734 femmine. Infine, coloro che erano in grado di saper almeno leggere e scrivere erano 25.352, dei quali 14.255 maschi e 11.097 femmine."}
{"id": "2131730", "revid": "197586", "url": "https://it.wikipedia.org/wiki?curid=2131730", "title": "Don Francesco Babini", "text": ""}
{"id": "2131733", "revid": "216401", "url": "https://it.wikipedia.org/wiki?curid=2131733", "title": "Campionato mondiale di calcio Under-16", "text": ""}
{"id": "2131734", "revid": "729019", "url": "https://it.wikipedia.org/wiki?curid=2131734", "title": "France T\u00e9l\u00e9visions", "text": "France T\u00e9l\u00e9visions \u00e8 l'azienda che gestisce il servizio pubblico radiotelevisivo in Francia e nei territori d'oltremare francesi.\nIl gruppo \u00e8 nato nel 1992 contemporaneamente al cambio di nome dei due canali pubblici in France 2 e France 3.\nStoria.\nFrance 2 e France 3, inizialmente chiamate La Deuxi\u00e8me chaine e La Troisi\u00e8me chaine dell'ORTF, nascono rispettivamente il 18 aprile 1964 e il 31 dicembre 1972. Dal 6 gennaio 1975, in seguito allo scioglimento dell'ORTF, i primi tre canali vengono chiamati TF1, Antenne 2 (A2), e France R\u00e9gions 3 (FR3), che pur essendo servizio pubblico sono entit\u00e0 separate tra loro. Dopo la privatizzazione di TF1, le altre due reti iniziano a riavvicinarsi nel 1990 con una presidenza comune e nel settembre 1992 i due canali diventano France 2 e France 3 e si uniscono in France T\u00e9l\u00e9vision. Nel 1994 si aggiunge La Cinqui\u00e8me che nel 2002 diventa France 5. Il servizio pubblico radiotelevisivo francese fa parte dell'Unione europea di radiodiffusione dal 1950.\nFinanziamenti.\nQuesta azienda \u00e8 finanziata dagli spot pubblicitari (che nella fascia prime-time, per\u00f2, non vanno in onda) e dal canone, legato all'imposta sugli immobili. In Francia il canone \u00e8 di 118\u00a0\u20ac, mentre per i territori d'oltremare \u00e8 di 74\u00a0\u20ac.\nCanali.\nLocali.\nA livello locale, France T\u00e9l\u00e9visions \u00e8 presente nelle regioni e nei territori d'oltremare attraverso il network La Premi\u00e8re, che conta nove canali televisivi e altri nove radiofonici distribuiti tra Guadalupa, Riunione, Nuova Caledonia, Guyana francese, Saint-Pierre e Miquelon, Wallis e Futuna, Polinesia francese, Martinica e Mayotte.\nCanali tematici satellitari e via cavo.\nFrance T\u00e9l\u00e9visions, inoltre, possiede anche una parte significativa del consorzio ARTE, che gestisce il canale tematico omonimo ARTE, di lingua franco-tedesca e gestisce anche il multiplex digitale R1.\n\u00c8 altres\u00ec il primo azionista di riferimento di Euronews."}
{"id": "2131736", "revid": "88740", "url": "https://it.wikipedia.org/wiki?curid=2131736", "title": "Babini", "text": ""}
{"id": "2131738", "revid": "110157", "url": "https://it.wikipedia.org/wiki?curid=2131738", "title": "Luna khina", "text": "Luna khina (in siciliano: \"Luna piena\") \u00e8 il decimo album registrato in studio del gruppo musicale Agricantus.\nTesti e musiche sono degli Agricantus.\nI brani 4,5,6,7,9 sono tratti dalla colonna sonora del film \"Il figlio della Luna\" di Gianfranco Albano e prodotto dalla RAI."}
{"id": "2131745", "revid": "123421659", "url": "https://it.wikipedia.org/wiki?curid=2131745", "title": "Discografia degli Edguy", "text": "Questa voce raccoglie l'intera discografia della band power metal tedesca Edguy dagli esordi fino ai tempi odierni."}
{"id": "2131746", "revid": "767487", "url": "https://it.wikipedia.org/wiki?curid=2131746", "title": "One Day as a Lion", "text": "I One Day as a Lion sono un duo musicale composto dal cantante e tastierista Zack de la Rocha e dal batterista Jon Theodore.\nStoria del gruppo.\nTheodore \u00e8 stato, in precedenza, il batterista dei Mars Volta, mentre de la Rocha era il cantante dei Rage Against the Machine.\nIl 16 luglio 2008 il brano \"Wild International\" compar\u00ec in streaming sul MySpace del gruppo. Inoltre, venne concessa la premi\u00e8re del brano alla radio australiana Triple J e all'emittente americana KROQ. L'EP di debutto, omonimo, venne distribuito a partire dal 18 luglio 2008 in Australia, e quattro giorni dopo negli USA e su iTunes. Il 7 ottobre 2008 venne resa disponibile anche la versione su vinile.\nNonostante gli impegni di de la Rocha con il tour dei Rage Against the Machine, si pensa che i One Day as a Lion potrebbero a loro volta suonare in qualche occasione. L'11 agosto de la Rocha rilasci\u00f2 la sua prima intervista ai giornalisti del Los Angeles Times dopo oltre otto anni di silenzio. Afferm\u00f2 che era prevista l'uscita di un album per l'autunno dello stesso anno, e che volevano \"fare qualche concerto, come un vero e proprio gruppo, salendo sul palco e cominciando a suonare\". Afferm\u00f2 anche che intendevano aggiungere nuovi membri alla band, in particolare un nuovo tastierista, per facilitare le esibizioni dal vivo, e che il processo di formazione della band non era ancora stato completato del tutto. Nonostante l'annuncio dell'uscita di un nuovo album per il mese di novembre 2008, per\u00f2, nulla \u00e8 stato ancora ufficializzato.\nNome del gruppo.\nIl nome del gruppo deriva da un noto graffito (immortalato dal fotografo George Rodriguez nel 1970) con una didascalia che afferma \"\u00c8 meglio vivere un giorno da leone, rispetto a mille anni da pecora\".\nSettimana di debutto.\nL'omonimo EP si \u00e8 piazzato al ventottesimo posto nella classifica delle vendite, con un totale di 17.000 copie vendute nella sola prima settimana."}
{"id": "2131748", "revid": "124142588", "url": "https://it.wikipedia.org/wiki?curid=2131748", "title": "Mike Conley (cestista)", "text": "Biografia.\n\u00c8 il figlio di Mike Conley sr., medaglia d'oro alle Olimpiadi del 1992 nel salto triplo.\nCarriera.\nMike Conley frequenta la high school di Lawrence North a Indianapolis, successivamente passa nel prestigioso college di Ohio State. Nel Draft NBA 2007 viene chiamato al primo giro con il numero 4 dai Memphis Grizzlies, mentre al numero 1 era stato chiamato il suo compagno di college Greg Oden.\nConley la prima stagione si mette in mostra nelle 53 partite in cui viene schierato, chiudendo con una media per partita di 9,4 punti, 4,2 assist e 2,6 rimbalzi in 26 minuti giocati.\nContinuando a migliorare diventa punto fisso del quintetto iniziale e stella della squadra.\nConley \u00e8 stato spesso vittima di infortuni, come nella stagione 2011-2012 (tendine d'Achille) e nella 2015-16 (gomito) che hanno condizionato la sua carriera.\nNonostante gli infortuni Mike nell'estate del 2016 diventa temporaneamente il giocatore con il contratto pi\u00f9 oneroso della lega, firmando un quinquennale da 153 milioni totali.\nLa stagione seguente \u00e8 per lui la migliore, rientrando da un altro infortunio, viaggiando a una media di 19 punti, 6,2 assist e 3,8 rimbalzi."}
{"id": "2131752", "revid": "188402", "url": "https://it.wikipedia.org/wiki?curid=2131752", "title": "Hellfire Club (album)", "text": ""}
{"id": "2131757", "revid": "2146946", "url": "https://it.wikipedia.org/wiki?curid=2131757", "title": "Kyle Lowry", "text": "Nato e cresciuto a Filadelfia, ha giocato per due stagioni al college a Villanova, dichiarandosi poi al Draft NBA 2006 in cui viene selezionato come ventiquattresima scelta dai Memphis Grizzlies. Viene considerato uno dei giocatori chiave dei Toronto Raptors, coi quali ha giocato per la prima volta le finali di Conference, nella stagione 2015-2016, e con cui vincer\u00e0 in seguito il titolo NBA nella stagione 2018-2019. Come giocatore dei Raptors, \u00e8 stato eletto per 6 volte All-Star NBA.\nCon la nazionale statunitense ha vinto la medaglia d'oro alle Olimpiadi di Rio 2016.\nCaratteristiche tecniche.\nLowry \u00e8 un playmaker dotato di tenacia e personalit\u00e0, tanto da essere definito un \"bulldog\". Ottimo sia dal punto difensivo che offensivo, possiede un buon tiro da 3 punti ed \u00e8 un ottimo passatore.\nCarriera.\nHa giocato alla high school, nel ruolo di playmaker, per il liceo Cardinal Dougherty Cardinals, a Filadelfia. Nel 2004, secondo la rivista \"Rivals.com\", \u00e8 il playmaker numero 6 e il giocatore numero 28 in tutti gli Stati Uniti. \nAl primo anno da matricola al college, gioca per Villanova, dove viene nominato \"Big East All-Rookie\" e \"Philadelphia Big Five Rookie of the Year\". Al secondo anno viene nominato nella \"All Big East Second Team\".\nMemphis Grizzlies (2006-2009).\nViene preso come 24\u00aa scelta al Draft NBA 2006 dai Memphis Grizzlies. Nella prima stagione da rookie, gioca 10 partite prima di fratturarsi il polso contro i Cleveland Cavaliers finendo cos\u00ec la stagione in anticipo. Nella stagione 2008-09, avviene la rottura con la franchigia in quanto compete per il posto da playmaker titolare con l'amico Mike Conley, che viene preferito dal nuovo head coach Lionel Hollins.\nHouston Rockets (2009-2012).\nIl 19 febbraio del 2009, viene scambiato agli Houston Rockets, coi quali gioca per la prima volta i Playoffs, uscendo in semifinale contro i Los Angeles Lakers. Nella stagione 2010-11, diviene playmaker titolare, riuscendo sempre a superare il suo record di punti, e stabilendo la sua prima tripla doppia (28 punti, 11 rimbalzi e 10 assist) nella vittoria contro gli Utah Jazz per 110-108.\nNella stagione 2011-12, complice un'infezione batterica, non gioca 15 partite nelle quali viene preferito, in merito alle buone prestazioni, l'altro playmaker della squadra Goran Dragi\u0107. Alla fine della stagione viene scelto di scambiare Lowry per abbassare il tetto salariale e acquisire scelte al draft.\nToronto Raptors (2012-2021).\nL'11 luglio 2012, viene scambiato con i Toronto Raptors. Nella prima stagione con il team in ricostruzione, non centra i playoff. Nella offseason viene assunto come general manager Masai Ujiri il quale crede nelle potenzialit\u00e0 di Lowry e nelle prime riunioni, lo sprona a cambiare mentalit\u00e0 e modo di gioco, ricevendo anche i consigli dal mentoring ex giocatore Chauncey Billups.\nL'inizio della stagione 2013-2014, parte con un 6-12, fino a quando viene scambiato il realizzatore della squadra Rudy Gay. In seguito allo scambio, la promessa stella DeMar DeRozan e Lowry decidono di non pestarsi i piedi a vicenda per un ruolo da leader, ma di prendere insieme possesso le redini della squadra. Rapidamente i Raptors diventano una delle migliori squadre della Eastern Conference, grazie al gioco di Lowry e alla sua leadership. La stagione regolare finisce con un buon 3\u00ba posto nella Conference e 1\u00ba nell'Atlantic Division per la seconda volta nella storia della franchigia. Ai Playoffs, vengono eliminati dai Brooklyn Nets in gara 7, dopo un tiro per vincere la partita di Lowry stoppato da Paul Pierce. Nonostante l'amaro finale di stagione, per Lowry risulta essere la migliore stagione disputata con 17,9 punti, 7,4 assist e 4,7 rimbalzi durante la regular season e 21,1 punti, 4,7 assist e 4,7 rimbalzi durante i play-off. In pi\u00f9 in stagione \u00e8 stato il maggior realizzatore da 3 della squadra con 190 triple.\nLa stagione seguente (2014-2015) riprende come quella precedente, con Kyle che si conferma giocatore chiave, grazie ad una serie di triple doppie (4), battendo il record di franchigia precedentemente appartenuto a Damon Stoudamire con 3. Viene nominato giocatore del mese di dicembre della Eastern Conference, diventando il secondo giocatore dei Raptors a ricevere questo riconoscimento dopo Chris Bosh. Viene Nominato per la prima volta come All-Star venendo annunciato come giocatore del primo quintetto iniziale della Eastern Conference per l'NBA All-Star Weekend 2015, inoltre partecipa allo skill Challenge. La stagione regolare termina con il record di franchigia di 49-33, finendo 4\u00ba in Conference e 1\u00ba nella division. Nei Playoffs, escono al primo turno, venendo battuti dai Washington Wizards per 4-0.\nLa stagione 2015-16 lo vede in gran forma, salta per\u00f2 18 partite per un infortunio al polso. Nei Playoffs, i Raptors riescono ad arrivare alle finali di conference, in cui Lowry tiene 20,2 punti di media, ma non riesce a evitare l'eliminazione della squadra per Cleveland Cavaliers per 4-2.\nAl termine dei play-off, rifiuta 12 milioni di dollari di player option per la stagione 2017\u201318, diventando unrestricted free agent. A luglio rifirma per Toronto con un contratto di 3 anni a 100 milioni di dollari. A novembre supera i 6.581 punti di Andrea Bargnani diventando il 4\u00ba marcatore di sempre per i Raptors dopo avere segnato 19 punti nella sconfitta per 95-94 contro i Boston Celtics. In febbraio supera gli 11.000 punti in carriera. Nei Playoffs i Raptors vengono nuovamente battuti in semifinale dai Cleveland Cavaliers con 4-0.\nMiami Heat (2021-).\nIl 6 agosto 2021 passa ai Miami Heat in cambio di Goran Dragi\u0107 e Precious Achiuwa.\nNazionale.\nLowry \u00e8 stato membro della nazionale statunitense alle Olimpiadi di Rio 2016, vincendo la medaglia d'oro."}
{"id": "2131758", "revid": "173006", "url": "https://it.wikipedia.org/wiki?curid=2131758", "title": "Rufino Turranio", "text": ""}
{"id": "2131759", "revid": "196390", "url": "https://it.wikipedia.org/wiki?curid=2131759", "title": "Numero puro", "text": ""}
{"id": "2131766", "revid": "729019", "url": "https://it.wikipedia.org/wiki?curid=2131766", "title": "Associazione biblica italiana", "text": "L'Associazione biblica italiana (ABI) \u00e8 un'associazione privata di fedeli a carattere nazionale fondata nel 1948 e riconosciuta dalla Conferenza episcopale italiana, che si propone \"di promuovere la conoscenza della Sacra Scrittura attraverso la ricerca scientifica e la divulgazione della Parola di Dio, secondo le direttive della Chiesa espresse soprattutto dal Concilio vaticano II\" (art. 1 dello Statuto del 1999).\nSono circa 600, tra professori e studiosi della Sacra Scrittura, i soci ordinari, fiancheggiati da numerosi presbiteri e diaconi, religiose, religiosi e laici, soprattutto insegnanti di religione e operatori pastorali.\nOgni quattro anni si elegge un consiglio il quale si occupa della direzione dell'associazione.\nL'ABI rappresenta ufficialmente la Conferenza episcopale italiana presso la Federazione biblica cattolica, collabora con il settore apostolato biblico dell'Ufficio catechistico nazionale e prende parte al Coordinamento delle associazioni teologiche italiane.\nLo statuto vigente \u00e8 stato approvato dal consiglio episcopale permanente della Conferenza episcopale italiana il 4 novembre 1999.\nLe principali attivit\u00e0 dell'ABI:"}
{"id": "2131767", "revid": "300067", "url": "https://it.wikipedia.org/wiki?curid=2131767", "title": "Darrell Arthur", "text": ""}
{"id": "2131768", "revid": "247222", "url": "https://it.wikipedia.org/wiki?curid=2131768", "title": "Gnanz\u00f9!", "text": "Gnanz\u00f9! \u00e8 il primo album registrato in studio del gruppo musicale Agricantus. \u00c8 ispirato soprattutto alle tradizioni musicali del Mezzogiorno italiano."}
{"id": "2131770", "revid": "116361977", "url": "https://it.wikipedia.org/wiki?curid=2131770", "title": "Lingua lidia", "text": "Il lidio era una lingua indoeuropea del gruppo anatolico. Era parlata dai Lidi in Lidia, nella parte occidentale dell'Anatolia affacciata sul Mar Egeo.\nStoria.\nScarsamente attestata, forse era gi\u00e0 presente, in uno stadio arcaico, nel II millennio a.C.; la cinquantina di iscrizioni giunte fino a noi sono datate tra il V e il IV secolo a.C. A causa della scarsit\u00e0 delle testimonianze, le connessioni dialettali del lidio non sono chiare; \u00e8 possibile un legame con l'ittita, ma sono comunque evidenti influenze luvie. Il lidio mostra inoltre influssi di altre lingue indoeuropee dell'area, non anatoliche: il greco, il frigio e l'iranico.. "}
{"id": "2131771", "revid": "300067", "url": "https://it.wikipedia.org/wiki?curid=2131771", "title": "Greg Buckner", "text": ""}
{"id": "2131772", "revid": "729019", "url": "https://it.wikipedia.org/wiki?curid=2131772", "title": "Politica orientale augustea", "text": "La politica orientale augustea rappresenta il quadro politico-strategico dei confini imperiali orientali dell'Impero romano, al tempo del principato di Augusto, in seguito all'occupazione dell'Egitto avvenuta al termine della guerra civile tra Ottaviano e Marco Antonio (31-30 a.C.).\nGuerra di occupazione.\nContesto storico.\nQuasi a dispetto dell'indole apparentemente pacifica di Augusto, il suo principato fu il pi\u00f9 travagliato da guerre di quanto non lo siano stati quelli della maggior parte dei suoi successori. Solo Traiano e Marco Aurelio si trovarono a lottare contemporaneamente su pi\u00f9 fronti, al pari di Augusto. \nSotto Augusto, infatti, furono coinvolte quasi tutte le frontiere, dall'oceano settentrionale fino alle rive del Ponto, dalle montagne della Cantabria fino al deserto dell'Etiopia, in un piano strategico preordinato che prevedeva il completamento delle conquiste lungo l'intero bacino del Mediterraneo ed in Europa, con lo spostamento dei confini pi\u00f9 a nord lungo il Danubio e pi\u00f9 ad est lungo l'Elba (in sostituzione del Reno).\nLe campagne di Augusto furono effettuate con il fine di consolidare le conquiste disorganiche dell'et\u00e0 repubblicana, le quali rendevano indispensabili numerose annessioni di nuovi territori. Mentre l'Oriente pot\u00e9 rimanere pi\u00f9 o meno come Antonio e Pompeo lo avevano lasciato, in Europa fra il Reno ed il Mar Nero fu necessaria una nuova riorganizzazione territoriale in modo da garantire una stabilit\u00e0 interna e, contemporaneamente, frontiere pi\u00f9 difendibili.\nSituazione antecedente.\nLe campagne di Marco Antonio in Partia erano state fallimentari. Non solo non era stato vendicato l'onore di Roma in seguito alla sconfitta subita dal console Marco Licinio Crasso a Carre del 53 a.C., ma le armate romane erano state battute nuovamente in territorio nemico e la stessa Armenia era entrata nella sfera di influenza romana solo per poco tempo. Fu solo al termine della guerra civile, con la battaglia di Azio (nel 31 a.C.) e l'occupazione dell'Egitto (nel 30 a.C.) che Ottaviano pot\u00e9 concentrarsi sul problema partico e sull'assetto dell'intero Oriente romano. Il mondo romano si aspettava forse una serie di campagne e forse anche la conquista della stessa Partia, considerando che Augusto era il figlio adottivo del grande Cesare, il quale aveva progettato una campagna sulle orma del macedone.\nForze in campo.\nAugusto riusc\u00ec a schierare un esercito composto da numerose legioni:\nPolitica orientale.\nAd occidente dell'Eufrate.\nAd occidente dell'Eufrate, Augusto prov\u00f2 a riorganizzare l'Oriente romano, sia inglobando alcuni stati vassalli e trasformandoli in province romane (come la Galazia di Aminta nel 25 a.C., o la Giudea di Erode Archelao nel 6 (dopo che vi erano stati dei primi disordini nel 4 a.C. alla morte di Erode il Grande), sia rafforzando vecchie alleanze con re locali, divenuti \"re clienti di Roma\" (come accadde ad Archelao, re di Cappadocia, ad Asandro re del Bosforo Cimmerio, a Polemone I re del Ponto, oltre ai sovrani di Emesa, Iturea, Commagene, Cilicia, Calcide, Nabatea, Iberia, Colchide e Albania).\nAd oriente dell'Eufrate.\nAd oriente dell'Eufrate, in Armenia, Partia e Media, Augusto ebbe come obbiettivo quello di ottenere la maggiore ingerenza politica senza intervenire con dispendiose azioni militari. Ottaviano mir\u00f2 infatti a risolvere il conflitto con i Parti in modo diplomatico, con la restituzione nel 20 a.C., da parte del re parto Fraate IV, delle insegne perdute da Crasso nella battaglia di Carre del 53 a.C. Egli avrebbe potuto rivolgersi contro la Partia per vendicare le sconfitte subite da Crasso e da Antonio, al contrario ritenne invece possibile una coesistenza pacifica dei due imperi, con l'Eufrate come confine per le reciproche aree di influenza. Di fatto entrambi gli imperi avevano pi\u00f9 da perdere da una sconfitta, di quanto potessero realisticamente sperare di guadagnare da una vittoria. Infatti, durante tutto il suo lungo principato, Augusto concentr\u00f2 i suoi principali sforzi militari in Europa. Il punto cruciale in Oriente era, per\u00f2, costituito dal regno d'Armenia che, a causa della sua posizione geografica, era da un cinquantennio oggetto di contesa fra Roma e la Partia. Egli mir\u00f2 a fare dell'Armenia uno stato-cuscinetto romano, con l'insediamento di un re gradito a Roma, e se necessario imposto con la forza delle armi.\nPrima crisi partica: Augusto recupera le insegne di Crasso (23-20 a.C.).\nNel 23 a.C., poco dopo l'invio di Marco Vipsanio Agrippa in Oriente in qualit\u00e0 di vice reggente dello stesso imperatore Augusto, arrivarono a Roma ambasciatori del re dei Parti chiedendo gli fossero consegnati sia Tiridate II, ex sovrano parto (che si era rifugiato a Roma dal 26 a.C.), sia il giovane figlio del nuovo re, Fraate. Augusto, pur rifiutandosi di consegnare il primo, che poteva tornargli ancora utile in futuro, decise di liberare il figlio del re Fraate IV, a condizione che le insegne di Marco Licinio Crasso ed i prigionieri di guerra del 53 a.C. fossero restituiti allo Stato romano.\nIn Armenia, nel frattempo, regnava una divisione cronica fra i nobili: il partito filoromano aveva inviato ad Augusto un'ambasceria per chiedere un processo contro il re Artaxias II, la sua deposizione e la sostituzione al trono di Armenia del fratello minore, Tigrane III, che era vissuto a Roma dal 29 a.C. Al termine del 21 a.C., Augusto ordin\u00f2 al figliastro Tiberio, che aveva allora ventuno anni, di condurre un esercito legionario dai Balcani in Oriente, con il compito di porre sul trono armeno Tigrane III, e recuperare le insegne imperiali.\nLo stesso Augusto si rec\u00f2 in Oriente. Il suo arrivo e l'avvicinarsi dell'esercito di Tiberio produssero l'effetto desiderato sul re dei Parti. Di fronte al pericolo di un'invasione romana che avrebbe potuto costargli il trono, Fraate IV decise di cedere e, pur rischiando di scontentare il suo stesso popolo, restitu\u00ec le insegne ed i prigionieri romani ancora in vita. Augusto fu proclamato per la nona volta \"imperator\". La restituzione delle insegne e dei prigionieri fu un successo diplomatico paragonabile alle migliori vittorie ottenute sul campo di battaglia. \nAugusto, che aveva cos\u00ec deciso, al momento di recuperare le insegne perdute a Carre, di abbandonare la politica aggressiva che Cesare ed Antonio avevano condotto in Oriente, riusc\u00ec a stabilire relazioni amichevoli con il vicino impero dei Parti. Egli avrebbe potuto vendicare la sconfitta ed il tradimento subiti da Crasso nel 53 a.C. Al contrario, ritenne opportuna una coesistenza pacifica dei due imperi, con l'Eufrate come confine dei reciproci domini.\nIl tentativo di sottomettere la Partia avrebbe richiesto un notevole impiego di uomini e mezzi finanziari, oltre alla possibilit\u00e0 di spostare il baricentro dell'impero, dal Mediterraneo pi\u00f9 ad oriente, ora che Augusto era intenzionato a concentrare i propri sforzi sul fronte Europeo. Le relazioni tra i Parti dipendevano, pertanto, pi\u00f9 dalla diplomazia che dalla guerra. Solo in Oriente Roma si trovava di fronte ad un'altra grande \"superpotenza dell'antichit\u00e0 classica\", anche se non paragonabile alla forza e dimensioni di quella romana.\nI rapporti di amicizia instaurati tra Roma ed i Parti favorirono, infine, il partito filoromano della vicina Armenia, e prima che Tiberio raggiungesse l'Eufrate, Artaxias II fu assassinato dai suoi stessi cortigiani. Tiberio, entrato nel paese senza incontrare resistenza ed in presenza delle legioni, pose solennemente il diadema regale sul capo di Tigrane III, ed Augusto pot\u00e9 annunziare di aver conquistato l'Armenia, pur astenendosi dall'annetterla.\nSeconda crisi partica (1 a.C.-4).\nNell'1 a.C., Artavaside III, re d'Armenia filo-romano, fu eliminato dall'intervento dei Parti e dal pretendente al trono Tigrane IV. Questo fu un grave affronto al prestigio romano. Augusto, non potendo pi\u00f9 contare sulla collaborazione di Tiberio (ritiratosi in ritiro volontario a Rodi) e di Agrippa ormai morto da oltre un decennio, oltre ad essere egli stesso troppo vecchio per intraprendere un altro viaggio in Oriente, decise di inviare il giovane nipote Gaio Cesare a trattare la questione armena, conferendogli poteri proconsolari superiori a quella di tutti i governatori provinciali d'Oriente. Ad accompagnarlo fu mandato insieme a lui anche Marco Lollio, che aveva fatto esperienza in Oriente alcuni anni prima, al momento di dover riorganizzare la neo provincia di Galazia.\nGaio Cesare raggiunse la Siria agli inizi dell'1 e qui inizi\u00f2 il suo consolato. Quando Fraate V, re di Partia, venne a conoscenza della missione del giovane principe, ritenne sarebbe stato pi\u00f9 conveniente negoziare, piuttosto che affrontare la crisi con durezza, rischiando una nuova guerra. Egli chiese, in cambio della sua disponibilit\u00e0 a trattare, il ritorno dei suoi quattro fratellastri che abitavano a Roma e che costituivano una potenziale minaccia alla sua futura sicurezza. Augusto, ovviamente, non poteva che rifiutarsi di cedere famigliari cos\u00ec importanti per la causa orientale. Al contrario gli intim\u00f2 di lasciare l'Armenia.\nFraate V si rifiut\u00f2 di lasciare il controllo dell'Armenia nelle mani dei Romani, e continu\u00f2 a mantenerne la sua supervisione sopra il nuovo re, Tigrane IV, il quale, per\u00f2, mand\u00f2 a Roma alcuni ambasciatori con doni, riconoscendo ad Augusto la potest\u00e0 sul suo regno, e chiedendogli di lasciarlo sul trono. Augusto, soddisfatto di questo riconoscimento, accett\u00f2 i doni, ma chiese a Tigrane di recarsi presso Gaio in Siria per trattare la sua possibile permanenza sul trono d'Armenia. Il comportamento di Tigrane III indusse Fraate V a cambiare idea, costringendolo a venire a patti con Roma. Rinunzi\u00f2 alle sue pretese di veder tornare i suoi fratellastri, e si dichiar\u00f2 pronto a porre fine ad ogni interferenza in Armenia.\nQuesto stesso anno venne concluso un patto tra il principe romano Gaio Cesare, ed il gran re dei Parti, in territorio neutrale su di un'isola dell'Eufrate, riconoscendo ancora una volta questo fiume come confine naturale fra i due imperi. Tale incontro sanciva il reciproco riconoscimento tra Roma e la Partia, di Stati indipendenti con uguali diritti di sovranit\u00e0. Prima di accomiatarsi, il sovrano parto Fraate V, inform\u00f2 Gaio che Marco Lollio aveva abusato del suor ruolo ed aveva accettato compensi da potenti re di stati orientali. L'accusa era vera e Gaio, dopo aver esaminato le prove, allontan\u00f2 Lollio dal suo seguito. Pochi giorni dopo Lollio mor\u00ec, probabilmente suicida, e venne sostituito nel ruolo di consigliere del principe da Publio Sulpicio Quirinio, soprattutto per le sue doti militari ed esperienze diplomatiche maturate nella precedente carriera.\nNel frattempo Tigrane IV era stato ucciso nel corso di una guerra, forse fomentata dai nobili armeni antiromani, contrari alla sottomissione a Roma. La morte di Tigrane fu seguita dall'abdicazione di Erato, sua sorellastra e moglie, e Gaio, in nome di Augusto, diede la corona ad Ariobarzane, gi\u00e0 re della Media dal 20 a.C. Il partito antiromano, rifiutandosi di riconoscere Ariobarzane quale nuovo re d'Armenia, provoc\u00f2 disordini ovunque, costringendo Gaio Cesare ad intervenire direttamente con l'esercito. Il principe romano, poco prima di attaccare la fortezza di Artagira (forse vicino a Kagizman nella valle del fiume Arasse), fu invitato ad un colloquio con il comandante del forte, un certo Addon, il quale sembra volesse rivelargli importanti dettagli sulle ricchezze del re dei Parti. Ci\u00f2 si rivel\u00f2, per\u00f2, una trappola, poich\u00e9 al suo arrivo Addon e le sue guardie tentarono di uccidere il principe romano, che riusc\u00ec a sopravvivere all'agguato pur rimanendo ferito gravemente.\nIl forte fu, in seguito a questi fatti, assediato ed espugnato dopo una lunga resistenza e la rivolta fu sedata, ma Gaio non si rimise pi\u00f9 dalla ferita. Mor\u00ec due anni pi\u00f9 tardi, nel 4 d.C. in Licia. Questo fu il tragico epilogo di anni di trattative, che portarono ad un nuovo \"modus vivendi\" tra la Partia e Roma, e dove quest'ultima stabiliva la sua supremazia sull'importante stato armeno.\nConseguenze.\nLa presenza di Augusto in Oriente subito dopo la battaglia di Azio, nel 30-29 a.C. poi dal 22 al 19 a.C., oltre a quella di Agrippa fra il 23-21 a.C. e ancora tra il 16-13 a.C., dimostrava l'importanza di questo settore strategico. Fu necessario raggiungere un \"modus vivendi\" con la Partia, l'unica potenza in grado di creare problemi a Roma lungo i confini orientali. Di fatto entrambi gli imperi avevano pi\u00f9 da perdere da una sconfitta, di quanto potessero realisticamente sperare di guadagnare da una vittoria. Infatti, durante tutto il suo lungo principato, Augusto concentr\u00f2 i suoi principali sforzi militari in Europa.\nLa Partia accett\u00f2 di fatto che ad ovest dell'Eufrate Roma organizzasse gli stati a suo piacimento. Il punto cruciale in Oriente era, per\u00f2, costituito dal regno d'Armenia che, a causa della sua posizione geografica, era da un cinquantennio oggetto di contesa fra Roma e la Partia. Egli mir\u00f2 a fare dell'Armenia uno stato-cuscinetto-cliente romano, con l'insediamento di un re gradito a Roma, e se necessario imposto con la forza delle armi."}
{"id": "2131774", "revid": "287204", "url": "https://it.wikipedia.org/wiki?curid=2131774", "title": "Mahemdavad", "text": " \nMahemdavad (o Mehmedabad) \u00e8 una suddivisione dell'India, classificata come \"municipality\", di 30.769 abitanti, situata nel distretto di Kheda, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 49' 60 N e 72\u00b0 46' 0 E e ha un'altitudine di 32 .\nSociet\u00e0.\nEvoluzione demografica.\nAl censimento del 2001 la popolazione di Mahemdavad assommava a 30.769 persone, delle quali 16.130 maschi e 14.639 femmine. I bambini di et\u00e0 inferiore o uguale ai sei anni assommavano a 3.541, dei quali 1.925 maschi e 1.616 femmine. Infine, coloro che erano in grado di saper almeno leggere e scrivere erano 21.651, dei quali 12.440 maschi e 9.211 femmine."}
{"id": "2131776", "revid": "767487", "url": "https://it.wikipedia.org/wiki?curid=2131776", "title": "Silent Civilian", "text": "Silent Civilian sono un gruppo metalcore formatosi a Los Angeles nel 2005, dopo l'uscita del cantante Jonny Santos dagli Spineshank."}
{"id": "2131777", "revid": "1924342", "url": "https://it.wikipedia.org/wiki?curid=2131777", "title": "Sugar, We're Goin Down", "text": "Sugar, We're Goin Down \u00e8 il quarto singolo del gruppo musicale Fall Out Boy, estratto dal loro secondo album \"From Under the Cork Tree\" e pubblicato il 12 aprile 2005.\nSono stati pubblicati due tipi di CD con due diversi Lati B: La parte I con una copertina verde e la parte II con una copertina rossa. Nel 2005, Il brano ha raggiunto la posizione numero 8 della \"Billboard Hot 100\", diventando cos\u00ec il primo brano del gruppo a piazzarsi in una Top 10 ed esponendo il gruppo ad un nuovo pubblico. Ha trascorso cinque settimane nella Top 10 e venti settimane nella Top 20. \"Blender\" ha classificato il brano nella posizione numero 4 nella classifica \"\"100 Greatest Songs of 2005\" e About.com l'ha posizionato nella posizione numero 3 nella classifica \"Top 100 Pop Songs of 2005\"\". \u00c8 stato anche nominato per il \"Kerrang! Award per il miglior singolo\" del 2006, vincendo invece, nello stesso evento, il \"Kerrang! Award per il miglior video musicale\".\nNel luglio del 2009 fu la prima canzone del gruppo a raggiungere le due milioni di copie vendute venendo premiata con il doppio disco di platino dalla \"Recording Industry Association of America\". Il 22 luglio 2013 \u00e8 stato premiato anche con un disco d'argento consegnato dalla \"British Phonographic Industry.\"\nIl brano \u00e8 presente nei videogiochi \"Lips\" (Come contenuto scaricabile), \"Karaoke Revolution\" e \"Band Hero\". Fa parte della colonna sonora del film \"The Fog - Nebbia assassina\" del 2005.\n\u00c8 stato anche incluso nella raccolta del 2009 dei Fall Out Boy \"\" e quella del 2012 \"Icon\".\nVideo.\nIl Video musicale, diretto da Matt Lenski, mostra le vicende di un ragazzo con le corna. Il ragazzo-renna (interpretato da Donald Cumming dei The Virgins), socialmente emarginato, \u00e8 innamorato di una ragazza del quartiere, ma il padre (interpretato da Gerald McRaney) di lei disapprova quest'amore. Il ragazzo, affranto, tenta di tagliarsi le corna ma viene fermato proprio dalla ragazza di cui \u00e8 innamorato. Dopo di che, il padre tenta di uccidere il ragazzo, ma viene investito da una macchina prima che possa scoccare la freccia. Il ragazzo si precipita a soccorrere l'uomo e scopre che ha degli zoccoli al posto dei piedi. Alla fine il padre accetta che il ragazzo possa vedere sua figlia liberamente.\nIn Gran Bretagna e in Australia \u00e8 stata trasmessa anche un'altra versione del video dove sono presenti alcune clip della band che si esibisce dal vivo. Questa versione \u00e8 stata premiata con l'\"MTV2 Award\" agli MTV Video Music Awards 2005."}
{"id": "2131779", "revid": "1573940", "url": "https://it.wikipedia.org/wiki?curid=2131779", "title": "Haematopus ater", "text": "La beccaccia di mare del Sudamerica (Haematopus ater ), \u00e8 un uccello della famiglia Haematopodidae.\nDistribuzione e habitat.\nQuesto uccello vive sulle coste rocciose del Sudamerica, pi\u00f9 precisamente in Cile, Argentina, Isole Falkland e Per\u00f9; accidentale in Uruguay."}
{"id": "2131780", "revid": "1632387", "url": "https://it.wikipedia.org/wiki?curid=2131780", "title": "The Dark Command", "text": "The Dark Command \u00e8 il settimo album del gruppo musicale Exciter, pubblicato nel 1997."}
{"id": "2131782", "revid": "1728", "url": "https://it.wikipedia.org/wiki?curid=2131782", "title": "Argensola", "text": ""}
{"id": "2131783", "revid": "599013", "url": "https://it.wikipedia.org/wiki?curid=2131783", "title": "Brian Cardinal", "text": ""}
{"id": "2131784", "revid": "287204", "url": "https://it.wikipedia.org/wiki?curid=2131784", "title": "Mahudha", "text": " \nMahudha \u00e8 una suddivisione dell'India, classificata come \"municipality\", di 15.780 abitanti, situata nel distretto di Kheda, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 49' 0 N e 72\u00b0 55' 60 E e ha un'altitudine di 36 .\nSociet\u00e0.\nEvoluzione demografica.\nAl censimento del 2001 la popolazione di Mahudha assommava a 15.780 persone, delle quali 8.188 maschi e 7.592 femmine. I bambini di et\u00e0 inferiore o uguale ai sei anni assommavano a 1.812, dei quali 969 maschi e 843 femmine. Infine, coloro che erano in grado di saper almeno leggere e scrivere erano 10.846, dei quali 6.398 maschi e 4.448 femmine."}
{"id": "2131788", "revid": "287204", "url": "https://it.wikipedia.org/wiki?curid=2131788", "title": "Mahuva", "text": " \nMahuva \u00e8 una suddivisione dell'India, classificata come \"municipality\", di 70.633 abitanti, situata nel distretto di Bhavnagar, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 21\u00b0 05' 11 N e nn\u00b0 nn' nn E.\nSociet\u00e0.\nEvoluzione demografica.\nAl censimento del 2001 la popolazione di Mahuva assommava a 70.633 persone, delle quali 36.239 maschi e 34.394 femmine. I bambini di et\u00e0 inferiore o uguale ai sei anni assommavano a 9.765, dei quali 5.235 maschi e 4.530 femmine. Infine, coloro che erano in grado di saper almeno leggere e scrivere erano 47.256, dei quali 26.868 maschi e 20.388 femmine."}
{"id": "2131797", "revid": "287204", "url": "https://it.wikipedia.org/wiki?curid=2131797", "title": "Mahuvar", "text": " \nMahuvar \u00e8 una suddivisione dell'India, classificata come \"census town\", di 9.715 abitanti, situata nel distretto di Navsari, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 00' 29 N e 72\u00b0 52' 05 E.\nSociet\u00e0.\nEvoluzione demografica.\nAl censimento del 2001 la popolazione di Mahuvar assommava a 9.715 persone, delle quali 5.046 maschi e 4.669 femmine. I bambini di et\u00e0 inferiore o uguale ai sei anni assommavano a 1.041, dei quali 560 maschi e 481 femmine. Infine, coloro che erano in grado di saper almeno leggere e scrivere erano 7.560, dei quali 4.104 maschi e 3.456 femmine."}
{"id": "2131799", "revid": "1573940", "url": "https://it.wikipedia.org/wiki?curid=2131799", "title": "Haematopus bachmani", "text": "La beccaccia di mare nera del Nordamerica (Haematopus bachmani ) \u00e8 un uccello della famiglia Haematopodidae.\nDistribuzione e habitat.\nQuesto uccello vive sulle spiagge sabbiose e rocciose del versante occidentale di Canada, Stati Uniti e Messico, pi\u00f9 precisamente dalle Isole Aleutine in Alaska, fino alle coste della Baja California."}
{"id": "2131800", "revid": "287204", "url": "https://it.wikipedia.org/wiki?curid=2131800", "title": "Makarba", "text": " \nMakarba \u00e8 una suddivisione dell'India, classificata come \"census town\", di 18.090 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 59' 39 N e 72\u00b0 30' 28 E.\nSociet\u00e0.\nEvoluzione demografica.\nAl censimento del 2001 la popolazione di Makarba assommava a 18.090 persone, delle quali 9.651 maschi e 8.439 femmine. I bambini di et\u00e0 inferiore o uguale ai sei anni assommavano a 2.881, dei quali 1.537 maschi e 1.344 femmine. Infine, coloro che erano in grado di saper almeno leggere e scrivere erano 10.898, dei quali 6.628 maschi e 4.270 femmine."}
{"id": "2131804", "revid": "287204", "url": "https://it.wikipedia.org/wiki?curid=2131804", "title": "Paul Davis (cestista)", "text": ""}
{"id": "2131805", "revid": "56620", "url": "https://it.wikipedia.org/wiki?curid=2131805", "title": "Il mio volto \u00e8 uno specchio", "text": "Il mio volto \u00e8 uno specchio \u00e8 un romanzo gialli scritto da Enrico Luceri; ha vinto l'edizione 2008 del premio Tedeschi ed \u00e8 stato pubblicato nella collana Il Giallo Mondadori (n. 2967).\nTrama.\nDue coppie si ritrovano in modo fortuito nello stesso albergo umbro. Qui \u00e8 gi\u00e0 presente il signor Antonio e la sua seconda moglie Carmen, gi\u00e0 diverse volte ospiti della struttura. In un'atmosfera cupa che richiama i film thrilling degli anni '70 seguiamo i passi dei personaggi, ambigui ed evasivi, fino a che qualcuno non inizia a programmare e finalmente a compiere un efferato assassinio. Non sar\u00e0 facile per il commissario Simonetti fare luce tra le ombre di un passato lontano e scoprire le conseguenze di una promessa fatta molti anni prima."}
{"id": "2131807", "revid": "287204", "url": "https://it.wikipedia.org/wiki?curid=2131807", "title": "Manavadar", "text": " \nManavadar \u00e8 una suddivisione dell'India, classificata come \"municipality\", di 27.559 abitanti, situata nel distretto di Junagadh, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 30' 0 N e 70\u00b0 7' 60 E e ha un'altitudine di 23 .\nSociet\u00e0.\nEvoluzione demografica.\nAl censimento del 2001 la popolazione di Manavadar assommava a 27.559 persone, delle quali 14.347 maschi e 13.212 femmine. I bambini di et\u00e0 inferiore o uguale ai sei anni assommavano a 3.245, dei quali 1.743 maschi e 1.502 femmine. Infine, coloro che erano in grado di saper almeno leggere e scrivere erano 19.193, dei quali 10.854 maschi e 8.339 femmine."}
{"id": "2131811", "revid": "767487", "url": "https://it.wikipedia.org/wiki?curid=2131811", "title": "Steve Novak", "text": "Carriera.\nAlto 2,08 metri, \u00e8 un giocatore atipico che interpreta entrambe le posizioni di ala, essendo dotato di eccellente tiro perimetrale ma di scarsa attitudine per il gioco d'area. Chiamato dagli Houston Rockets al secondo giro del draft NBA 2006, nei suoi primi due anni di professionismo con la squadra texana \u00e8 sempre rimasto ai margini delle rotazioni. Nel 2008 viene invece ceduto ai Los Angeles Clippers, coi quali riesce ad ottenere un discreto minutaggio uscendo dalla panchina e realizzando quasi 7 punti e 2 rimbalzi a partita nel corso della stagione. Diventato \"free agent\" al termine della stagione 2009-10, nel settembre 2010 firma un contratto con i Dallas Mavericks. Dopo essere stato tagliato passa ai San Antonio Spurs. La stagione successiva la gioca interamente con la maglia dei New York Knicks.\nCaratteristiche tecniche.\nNovak \u00e8 un giocatore che deve la sua fortuna al suo formidabile tiro da tre che lo rende uno dei migliori tiratori nella NBA. Novak ha avuto la sua esplosione dal gennaio 2012 quando, complici alcuni infortuni, riesce a giocare con continuit\u00e0 e, prima sotto la guida di Mike D'Antoni, poi sotto quella di Mike Woodson, riesce a diventare uno dei pilastri della squadra di New York. Significative le 8 triple messe a segno nella vittoria dei Knicks contro i Celtics il 18 aprile 2012."}
{"id": "2131813", "revid": "332094", "url": "https://it.wikipedia.org/wiki?curid=2131813", "title": "Zerst\u00f6rer", "text": "Nella terminologia militare aeronautica, si definisce zerst\u00f6rer (letteralmente \"caccia distruttore\" in lingua italiana) una particolare categoria di cacciabombardiere, teorizzato e realizzato nella Luftwaffe, in Germania, dagli anni trenta sino al termine della seconda guerra mondiale. Tuttavia, possiamo ritrovare lo stesso concetto in aerei da guerra dell'epoca anche di altre nazioni. \nIl concetto del \"caccia distruttore\" in Germania.\nIn Germania, la ricerca di un caccia pesante evolse in un'ulteriore idea, poi condivisa da altre nazioni, che port\u00f2 al concetto di caccia distruttore o Zerst\u00f6rer.\nIl nome Zerst\u00f6rer fu copiato dall'analogo nome in uso presso la Kriegsmarine, per indicare il cacciatorpediniere. Nelle intenzioni di Hermann G\u00f6ring, comandante in capo della Luftwaffe e ideatore della specifica emessa nel 1934 dal Reichsluftfahrtministerium, questo nuovo tipo di aereo da guerra doveva svolgere, nell'aria, un ruolo simile al cacciatorpediniere nella marina. In particolare, doveva rispondere ai seguenti requisiti:\nIl rappresentante pi\u00f9 famoso di questa categoria fu il Messerschmitt Bf 110, che vinse la competizione per la specifica emessa nel 1934 contro i Focke-Wulf Fw 57 ed Henschel Hs 124 rimasti allo stadio di prototipo.\nSuccessivamente, nel 1935 la Luftwaffe distinse la specialit\u00e0 zerst\u00f6rer in due categorie: Zerst\u00f6rer e Kampfzerst\u00f6rer. Quest'ultima categoria doveva enfatizzare il ruolo del cacciabombardiere pesante per l'attacco al suolo ed antinave, ed ebbe i suoi rappresentanti pi\u00f9 famosi negli Junkers Ju 88 versioni C, P ed R.\nDurante la battaglia d'Inghilterra il concetto stesso di zerst\u00f6rer entr\u00f2 in crisi, a causa dei ripetuti fallimenti sul campo di battaglia del Bf 110. La Luftwaffe elimin\u00f2 il ruolo di scorta ai bombardieri, caccia libera dalla categoria degli zerst\u00f6rer, lasciando solo i ruoli di interdizione, cacciabombardiere e intercettazione di bombardieri nemici.\nDal 1943, la categoria degli zerst\u00f6rer acquis\u00ec anche il ruolo di Pulkzerstoerer, ovvero \"distruttori di formazioni di bombardieri pesanti\"; poich\u00e9 gli aerei assegnati alla categoria, oltre al Bf 110 anche i nuovi Messerschmitt Me 210, Messerschmitt Me 410 ed Arado Ar 240, erano capaci di trasportare armi antibombardiere anche molto pesanti (del tipo 4 o 6 mortai Wfr. Gr. 21 cm; oppure cannoni da 37 mm o 50 mm).\nIl concetto del \"caccia distruttore\" nelle altre nazioni.\nAll'infuori della Luftwaffe, altre aeronautiche militari adottarono il concetto di \"Zerst\u00f6rer\", e lo concretizzarono nei seguenti aerei:\nVa infine notato che la Categoria degli zerst\u00f6rer si distingue, all'interno della grande famiglia dei caccia pesanti, per la peculiarit\u00e0 di avere un equipaggio di almeno 2 aviatori, dei quali almeno 1 pilota ed 1 mitragliere di coda: ovvero, si distingue per la capacit\u00e0 di aprire il fuoco da due lati contemporaneamente (fronte e retro).\nAd esempio, il famoso cacciabombardiere britannico de Havilland DH.98 Mosquito non \u00e8 classificabile come zerst\u00f6rer: semplicemente perch\u00e9, pur avendo due aviatori di equipaggio (pilota e navigatore), non ebbe difese in coda."}
{"id": "2131815", "revid": "767487", "url": "https://it.wikipedia.org/wiki?curid=2131815", "title": "Legge di Duverger", "text": "La legge di Duverger rileva, in linea di principio, una sostanziale coincidenza tra i sistemi maggioritari a turno unico e il bipartitismo, sostenendo che \"i paesi dualisti sono maggioritari e i paesi maggioritari sono dualisti\". La scoperta di questa tendenza \u00e8 attribuita a Maurice Duverger, un politologo francese, che osserv\u00f2 l'effetto e ne scrisse in diversi articoli pubblicati negli anni cinquanta e sessanta del XX secolo.\nGiovanni Sartori ha successivamente rilevato che tale legge non \u00e8 valida nei casi in cui esistano minoranze irriducibili e geograficamente concentrate, le quali sottrarrebbero seggi, in alcuni collegi, ai due partiti maggiori, impedendo potenzialmente la formazione di un governo guidato da un solo partito (come vorrebbe, fra l'altro, il sistema Westminster) e imponendo, quindi, un governo di coalizione."}
{"id": "2131818", "revid": "287204", "url": "https://it.wikipedia.org/wiki?curid=2131818", "title": "Mansa (Gujarat)", "text": " \nMansa \u00e8 una suddivisione dell'India, classificata come \"municipality\", di 27.922 abitanti, situata nel distretto di Gandhinagar, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 25' 60 N e 72\u00b0 40' 0 E e ha un'altitudine di 93 .\nSociet\u00e0.\nEvoluzione demografica.\nAl censimento del 2001 la popolazione di Mansa assommava a 27.922 persone, delle quali 14.656 maschi e 13.266 femmine. I bambini di et\u00e0 inferiore o uguale ai sei anni assommavano a 3.452, dei quali 1.995 maschi e 1.457 femmine. Infine, coloro che erano in grado di saper almeno leggere e scrivere erano 19.261, dei quali 10.956 maschi e 8.305 femmine."}
{"id": "2131819", "revid": "1431409", "url": "https://it.wikipedia.org/wiki?curid=2131819", "title": "Eric Gordon", "text": "Dopo avere frequentato l'Universit\u00e0 dell'Indiana nel 2008 \u00e8 entrato in NBA nelle file dei Los Angeles Clippers. Nel 2011 si \u00e8 trasferito ai New Orleans Hornets, per poi passare agli Houston Rockets nel 2016 dove milita tutt'ora.\nA Houston ha vinto il titolo di sesto uomo dell'anno e la gara del tiro da tre punti.\nCon la nazionale statunitense ha vinto l'oro ai Mondiali 2010.\nBiografia.\nEric Gordon jr. \u00e8 nato a Indianapolis nel 1988 da Eric sr. e Denise Gordon. Ha origini bahamensi da parte di madre oltre ad avere 2 fratelli minori di nome Evan ed Eron, nati rispettivamente nel 1991 e nel 1997. Il primo ha anch'egli giocato a pallacanestro per gli Indiana Hoosiers, il secondo invece a Seton Hall.\nCaratteristiche tecniche.\nGordon \u00e8 un giocatore offensivamente completo, che gioca da guardia ma che pu\u00f2 essere adattato nel ruolo di ala piccola. Gordon \u00e8 abile nell'andare a canestro e procurarsi falli, oltre a essere un buon saltatore ed \u00e8 un ottimo tiratore da fuori (qualit\u00e0 che gli valse la vittoria della gara del tiro da 3 nel 2017). In pi\u00f9 \u00e8 anche un buon difensore.\nCarriera.\nInizi.\nFrequent\u00f2 la North Central High School della sua citt\u00e0 natale (ovvero Indianapolis), e nel 2007 partecip\u00f2 al McDonald's All-American Game e venne nominato Gatorade National Male Athlete of the Year.\nIn questi anni non mancarono per lui offerte da parte di prestigiose universit\u00e0 come Duke e Notre Dame che ebbero dei colloqui con lui per reclutarlo ma senza riuscire convincerlo a venire da loro.\nAl termine della sua positiva esperienza and\u00f2 a frequentare l'universit\u00e0 della stessa citt\u00e0, ovvero agli Indiana Hoosiers; rimase agli Hoosiers per un anno, in cui guid\u00f2 la Big Ten per media punti (20,9 a partita), fu quinto come percentuali ai tiri liberi (83,4%) e decimo in stoppate (1,3). A livello di squadra, oltre a essere stato il migliore marcatore, ruppe il record di punti totali segnati da un giocatore da un freshman (669 nel suo caso) appartenente a Michael Redd nel 1998, segnando 20 o pi\u00f9 punti in 19 occasioni e segnando anche 3 trentelli.\nIl 5 aprile 2008, al Jewish Community Center di Baltimora, annunci\u00f2 la sua candidatura al Draft NBA. L'analista di ESPN Chad Ford lo inser\u00ec tra i giocatori della top 10 del Draft, e non fu il solo.\nArrivo in NBA: Los Angeles Clippers (2008-2011).\nStagione da rookie: 2008-2009.\nIl 27 giugno 2008 venne selezionato dai Los Angeles Clippers come settima scelta assoluta al Draft NBA.\nA livello di squadra la stagione fu pessima in quanto la squadra concluse al penultimo posto della Western Conference (con un record di 19 vittorie e 63 sconfitte), ma ottima a livello individuale: Gordon praticamente entr\u00f2 subito nelle rotazioni, andando a disputare 78 partite, di cui ben 65 da titolare. In gennaio ricevette il premio di \"rookie of the month\" della Western Conference\".\" Concluse la stagione con una media di 16,1 punti, 2,8 assist, 2,6 rimbalzi e delle ottime percentuali al tiro: 45,6% dal campo, 38,9% da 3 e 85,4% ai tiri liberi. Arriv\u00f2 quinto nella graduatoria per il vincitore del \"rookie of the year\", successivamente vinto da Derrick Rose. Entr\u00f2 comunque nell'All-Rookie Second Team.\nStagione 2009-10.\nIn questa stagione Gordon durante l'All-Star Weekend partecip\u00f2 a due eventi: lo \"Sprite Slam Dunk Contest\" e la \"Rookie Challenge\" (in cui gioc\u00f2 tra i \"sophomores\"); nel primo dei due eventi perse contro DeMar DeRozan, mentre nel secondo gioc\u00f2 20 minuti in uscita dalla panchina mettendo a referto 6 punti, con la sua squadra che perse 140-128.\nIn questa stagione miglior\u00f2 le sue statistiche mettendo a referto 16,9 punti a partita e 3 assist, anche se diminu\u00ec il numero di partite giocate (62, di cui 60 da titolare) a causa di vari infortuni patiti nel corso di tutta la stagione. La squadra a fine anno termin\u00f2 quart'ultima nella Western Conference con un record di 29-53.\nStagione 2010-11.\nIn questa stagione miglior\u00f2 ulteriormente le proprie statistiche: arriv\u00f2 a mettere a referto ben 22,3 punti a partita (ulteriore miglioramento rispetto agli altri 2 anni), 2,9 rimbalzi e 4,4 assist in 37,4 minuti a partita (queste ultime statistiche a oggi sono le migliori per Gordon per quanto riguarda la RS). Ma, esattamente come nella stagione precedente, Gordon perse tante partite a causa di vari infortuni, tra cui uno causatogli dal centro dei Golden State Warriors, ovvero Andris Biedri\u0146\u0161 che lo costrinse a saltare ben 18 partite (prima di quest'infortunio Gordon aveva una media di 24,1 punti a partita). La gara venne comunque vinta dai Clippers per 113-109. In totale le partite giocate da Gordon furono 56 (tutte da titolare) su 82 complessive, saltandone ben 26 per infortunio. I Clippers invece a fine anno arrivarono una posizione pi\u00f9 indietro rispetto alla stagione precedente (terz'ultimi nella Western Conference, anche per via di una partenza con molte sconfitte), ma con un record leggermente migliore di 32-50 (3 vittorie in pi\u00f9 rispetto all'anno prima).\nNew Orleans Hornets/Pelicans (2011-2016).\nStagione 2011-12.\nIl 15 dicembre 2011 venne ceduto dai Clippers insieme a Chris Kaman, Al-Farouq Aminu, due future seconde scelte al Draft e una prima scelta non protetta al Draft NBA 2012 (proveniente dai Minnesota Timberwolves) ai New Orleans Hornets, nella trade che port\u00f2 Chris Paul a fare il percorso inverso.\nNonostante nella stagione precedente Marco Belinelli avesse giocato molto bene nel quintetto base degli Hornets, Gordon divent\u00f2 subito il titolare della squadra, facendo s\u00ec che la guardia italiana andasse in panchina. Esord\u00ec con gli Hornets nella gara inaugurale, giocata in trasferta, contro i Phoenix Suns, vinta 85-84 in cui mise ha referto ben 20 punti, 3 assist e 4 rimbalzi, segnando anche il canestro della vittoria a 4,2 secondi dalla fine della gara. Per\u00f2 in questa partita sub\u00ec nuovamente un infortunio: a seguito di uno scontro con Grant Hill (piccolo particolare: anche Hill nel corso della sua carriera fu un giocatore \"injury-prone\" come Gordon) avvenuto nel terzo quarto, si fece nuovamente male al ginocchio e fu costretto a stare fuori per una settimana. Torn\u00f2 per la partita contro i Philadelphia 76ers in cui segn\u00f2 22 punti, ma dopo quella partita non gioc\u00f2 per un mese sempre per problemi fisici. Torn\u00f2 a disposizione soltanto per il finale di stagione: il ritorno in campo avvenne il 5 aprile 2012 nella gara contro i Denver Nuggets, in cui segn\u00f2 15 punti contribuendo alla vittoria degli Hornets per 94-92.\nAlla fine della stagione disput\u00f2 9 partite (tutte da titolare) in cui tenne di media 20,6 punti, 3,4 assist, 2,8 rimbalzi e 1,4 palle rubate in 34,4 minuti a partita.\nStagione 2012-13.\nIn estate lui era \"restricted free agent\": il 12 luglio 2012 accett\u00f2 un'offerta da 58 milioni di dollari in 4 anni (con opzione per il giocatore per il quinto anno) dei Phoenix Suns. Ma il 15 luglio, all'ultimo giorno di tempo, gli Hornets (nonostante Gordon avesse giocato solo 9 partite con loro per via dei problemi fisici) pareggiarono l'offerta, facendo s\u00ec che Gordon fosse un loro tesserato per altri quattro anni. Gordon non prese bene la situazione in quanto lui voleva lasciare New Orleans.\nDopo un'estate tormentata dalle voci di mercato, Gordon ebbe ancora una volta problemi al ginocchio per cui l'8 novembre 2012 and\u00f2 a curarsi a Los Angeles.\nRientr\u00f2 in campo (dopo avere saltato le prime 29 gare stagionali) anticipatamente rispetto a quanto previsto il 30 dicembre 2012 nella gara esterna contro gli Charlotte Bobcats vinta 98-95 dando il suo contributo con 24 punti, 7 assist e 2 palle rubate in 25 minuti partendo dalla panchina. I dottori consigliarono agli Hornets di non far lavorare troppo il ginocchio di Gordon e di non fargli giocare pi\u00f9 di 30 minuti. Torn\u00f2 nel quintetto base il 6 gennaio 2013 nella gara giocata in trasferta contro i Dallas Mavericks; in questa Gordon segn\u00f2 il canestro della vittoria (ottenuta col punteggio di 99-96) all'overtime a 17,9 secondi dalla fine. Ad aprile Gordon gioc\u00f2 il suo primo \"back-to-back\" contro i Sacramento Kings col via libera dei medici, segnando 23 punti (salt\u00f2 tutti i back-to-back precedenti proprio per evitare ulteriori problemi al ginocchio). Il 7 del mese stesso ebbe anche uno screzio con il suo allenatore Monty Williams. In stagione Gordon gioc\u00f2 42 partite (quasi la met\u00e0 del totale di 82), di cui 40 da titolare tenendo una media di 17 punti, 1,8 rimbalzi, 3,3 assist e 1,1 palle rubate a partita.\nStagione 2013-14.\nNella stagione 2013-2014 Gordon tenne il suo record di presenze (negli anni a New Orleans): lui gioc\u00f2 64 partite, tutte da titolare. Nonostante un calo nella media punti rispetto alla stagione precedente (15,4 contro il 17 della stagione precedente), disput\u00f2 partite di grande spessore come quella del 30 novembre 2013 contro i Philadelphia 76ers vinta dai Pelicans (in estate i New Orleans Hornets modificarono il proprio nome in New Orleans Pelicans) per 121-105 grazie a 26 punti (con un totale di 11/16 dal campo) e 7 assist di Gordon, o anche quella esterna del 5 marzo 2014 contro i Los Angeles Lakers in cui aiut\u00f2 la propria squadra a vincere 132-125 con 28 punti e 6 assist. Quei 28 punti furono frutto di un 9/13 sui tiri dal campo, 4/5 da tre punti e 6/6 ai tiri liberi. Con questi punti (uniti ai 28 di Anthony Davis, i 24 di Tyreke Evans e ai 19 di Brian Roberts) interruppe la striscia negativa della squadra di 8 sconfitte consecutive.\nTuttavia la sua stagione termin\u00f2 in anticipo: il 22 marzo 2014 nella gara esterna vinta contro Atlanta Hawks vinta 111-105 (in cui usc\u00ec dopo 7 minuti), fu vittima di una tendinite al ginocchio sinistro che lo costrinse a chiudere la sua stagione con 14 gare d'anticipo (fino ad allora aveva perso saltato solamente 4 partite).\nStagione 2014-15.\nNelle prime 12 partite della stagione tenne una media di 9,5 punti a partita. Nella 12\u00aa di queste, giocata il 23 novembre 2014 contro gli Utah Jazz (gara esterna vinta 106-94), sub\u00ec un infortunio alla spalla sinistra che lo costrinse a stare fuori per 21 partite. Rientr\u00f2, dopo un mese e mezzo di assenza per infortunio, nella gara interna giocata contro gli Washington Wizards, persa col punteggio di 92-85; in questa partita disput\u00f2 33 minuti, mettendo a referto 6 punti, 4 rimbalzi e 5 assist. Tenne una media del 44,8% da 3 punti che, oltre a essere il \"career-high\" di Gordon, fu seconda come percentuale per l'anno solo a quella di Kyle Korver (che tenne complessivamente il 49,2% dall'arco).\nA fine stagione, nonostante una media punti molto pi\u00f9 bassa rispetto agli anni passati (13,4 a partita, la peggiore della sua carriera a oggi), per la prima volta in carriera si qualific\u00f2 per i play-off in quanto i Pelicans terminarono la stagione ottavi nella Western Conference. Tuttavia nei PO, nonostante Gordon avesse tenuto una media di 18,5 punti a partita, la squadra venne eliminata nella serie contro i Golden State Warriors (futuri campioni NBA) per 4-0.\nStagione 2015-16.\nIl 19 giugno 2015 esercit\u00f2 la player option per rimanere ai Pelicans per un altro anno.\nNella stagione 2015-16 i New Orleans Pelicans non riuscirono a ripetersi: tutto il quintetto base (Gordon compreso) e alcune riserve importanti subirono infatti degli infortuni. L'assenza di Anthony Davis unita anche a quelle (sempre per infortunio) di Tyreke Evans, Jrue Holiday e del sesto uomo Ryan Anderson, Norris Cole e Quincy Pondexter condizionarono in negativo la squadra della Louisiana che al termine della stagione arriv\u00f2 12\u00aa nella Western Conference. Gordon gioc\u00f2 solo 45 partite ancora una volta per colpa degli infortuni: il 19 gennaio 2016 sub\u00ec un infortunio che lo costringe a rimanere fuori fino al 27 febbraio 2016. Il 6 marzo 2016 fu vittima di un altro infortunio che lo costrinse concludere anzitempo la stagione.\nNonostante tutti questi acciacchi lui tenne comunque di media 15,2 punti, 2,7 assist e 2,2 rimbalzi in 32,9 minuti a partita. A fine anno non rinnov\u00f2 il suo contratto con la squadra.\nHouston Rockets (2016-).\nStagione 2016-17.\nIl 10 luglio 2016 Gordon firm\u00f2 da free agent con gli Houston Rockets dove raggiunse da Ryan Anderson, che anch'egli arriv\u00f2 da free agent dai New Orleans Pelicans pochi giorni prima.\nRiusc\u00ec a ritagliarsi sin da subito un ruolo importante nelle rotazioni del coach dei razzi Mike D'Antoni nonostante nel suo ruolo giocasse la stella della squadra James Harden. Lui fu il sesto uomo, e in alcuni casi part\u00ec titolare a causa dell'infortunio del playmaker titolare Patrick Beverley; con l'infortunio di Beverley Gordon divent\u00f2 la guardia titolare della squadra, con lo spostamento di Harden nella posizione di playmaker. Al ritorno di Patrick Beverley, Gordon torn\u00f2 a essere il sesto uomo della squadra texana.\nIl 13 novembre 2016 nella partita interna persa per 106-100 contro i San Antonio Spurs segn\u00f2 27 punti. Il 28 novembre 2016 segn\u00f2 26 punti (mettendo a segno 6 tiri da 3 punti) nella gara vinta per 130-114 in casa dei Portland Trail Blazers. Il 7 dicembre mise a segno il suo \"career-high\" di tiri da 3 punti segnando 8 triple mettendo a referto in totale 26 punti nel successo interno per 134-95 contro i Los Angeles Lakers. Miglior\u00f2 il suo record stagionale di punti segnandone 31 nella gara interna vinta 101-91 contro gli Washington Wizards. Tra l'altro alla fine di quella partita ci fu un tweet di Chase Hughes sul fatto che Gordon segn\u00f2 il doppio dei punti della panchina degli Wizards che segn\u00f2 solo 13 punti, mentre Gordon partendo dalla panchina ne segn\u00f2 poco pi\u00f9 del doppio.\nIl 19 febbraio 2017 vinse la gara del tiro da 3 punti battendo allo spareggio Kyrie Irving.\nGordon contribu\u00ec significativamente durante la stagione a far s\u00ec che i Rockets raggiunsero il record di triple (di squadra) superando i 1077 tiri da 3 segnati dai Golden State Warriors l'anno precedente. Il 5 marzo 2017, nella gara vinta in casa per 123-108 contro i Memphis Grizzlies, segn\u00f2 18 punti (tutti provenienti da 6 tiri da 3) e batt\u00e9 il record di triple segnate da un giocatore proveniente dalla panchina (arrivando a 180 triple totali durante la stagione in quella gara); il seguente primato in precedenza apparteneva a Mirza Teletovi\u0107 che realizz\u00f2 179 triple partendo dalla panchina (181 totali considerando le poche gare in cui il bosniaco part\u00ec titolare e segn\u00f2 da 3) durante la stagione precedente nella sua (unica) annata con i Phoenix Suns. Questo record venne battuto l'anno successivo da Wayne Ellington.\nTuttavia nei play-off tenne una media inferiore, rispetto alla stagione regolare, di 12,9 punti (contro i 16,2 della RS), e i Rockets si fermarono (deludendo cos\u00ec le aspettative) alle semifinali contro i San Antonio Spurs.\nComunque, per via delle ottime prestazioni offerte in stagione, ricevette il titolo di sesto uomo dell'anno, battendo Andre Iguodala e il compagno di squadra Lou Williams, divenendo inoltre il primo giocatore nella storia della franchigia a ricevere il tale premio.\nStagione 2017-18.\nIn stagione disput\u00f2 69 partite, partendo pi\u00f9 spesso da titolare nonostante nel pacchetto piccoli figurasse il neoarrivato Chris Paul oltre ad Harden. Il 26 ottobre 2017 segn\u00f2 29 punti nella vittoria per 105-104 in trasferta contro i Philadelphia 76ers; nella stessa gara segn\u00f2 anche il tiro decisivo che diede la vittoria alla sua squadra. A febbraio partecip\u00f2 nuovamente alla gara del tiro da 3 punti, non ripetendo quanto fatto l'anno prima. In stagione conferm\u00f2 quanto di buono mostrato l'anno passato (18 i punti di media) anche nei playoffs in cui i Rockets arrivarono alle finali di conference contro i Golden State Warriors in cui segn\u00f2 24 punti (oltre ad avere rubato un pallone decisivo nei minuti finali) portando la squadra sul 3-2 nella serie. Tuttavia gli Warriors rimontarono vincendo 4-3 la serie (e che vinsero poi la finale per 4-0 contro i Cavs diventando campioni NBA per la terza volta in 4 anni).\nA fine anno arriv\u00f2 secondo nelle votazioni per il 6\u00ba uomo dell'anno, questa volta dietro a Lou Williams, oltre che davanti al sorprendete \"sophomore\" (rimasto undrafted un anno prima) Fred VanVleet.\nStagione 2018-19.\nDopo essere stato richiesto dai Minnesota Timberwolves in quanto Houston voleva Jimmy Butler in rotta con gli \"Wolves\", rimase ai Rockets in quanto Butler and\u00f2 ai Philadelphia 76ers. In stagione venne utilizzato anche da ala piccola. Il 26 novembre 2018 segn\u00f2 36 punti nella sconfitta all'overtime per 135-131 contro gli Washington Wizards. Il 31 dicembre 2018 sub\u00ec un infortunio al ginocchio. Tra l'altro, nel periodo di assenza, espresse un certo malcontento per la sua situazione a Houston. Salt\u00f2 8 partite prima di tornare contro i Brooklyn Nets contro cui segn\u00f2 20 punti ma senza evitare la sconfitta dei texani per 145-142 in casa all'overtime contro i Brooklyn Nets. A fine stagione tenne di media 16,2 punti come nella sua primo anno a Houston. L'8 aprile pareggi\u00f2 il suo record di tiri da 3 segnati in una partita realizzandone 8 (su 13 tentate) nel successo per 149-113 contro i Phoenix Suns, aiutando anche la squadra a raggiungere il record di triple segnate da una squadra in una partita (27).\nNei play-off part\u00ec come titolare da ala piccola, segnando il suo massimo di punti in post-season nella vittoriosa gara-3 contro i Golden State Warriors mettendo a referto 30, oltre ad avere realizzato il proprio massimo di tiri da 3 punti con un 7-14 dall'arco. Nella gara successiva contribu\u00ec al nuovo successo dei texani (112-108 il finale) segnando 20 punti e portando la serie sul 2-2. I suoi 17,8 punti di media non bastarono ai Rockets che vennero rieliminati dai giallobl\u00f9, questa volta in 6 gare.\nStagione 2019-20.\nIl 31 agosto 2019 rinnov\u00f2 il suo contratto con i Rockets per 4 anni a 75,6 milioni di dollari complessivi.\nLa stagione fu travagliata per lui che dopo la gara vinta in trasferta per 122-116 contro i New Orleans Pelicans (in cui realizz\u00f2 17 punti) del 12 novembre, rimedi\u00f2 un infortunio al ginocchio che lo costrinse a stare fuori per un mese. Torn\u00f2 a giocare il 29 dicembre proprio contro i Pelicans, segnando 20 punti, rivelatosi tuttavia inutili in quanto la squadra perse 127-112. Gioc\u00f2 con continuit\u00e0 nelle partite successive, tanto che il 27 gennaio 2020 miglior\u00f2 il proprio \"career high\" di punti realizzandone 50 nella vittoria per 126-117 contro gli Utah Jazz. Tuttavia la sua stagione (per quel che concerne la RS) non fu all'altezza delle precedenti con i suoi numeri che andarono in calando, in particolare nel tiro da 3.\nIn post-season il suo rendimento miglior\u00f2 in quanto tenne 17,3 punti di media (andando 6 volte oltre quota 20 punti) in 12 partite, che per\u00f2 non bastarono a fare s\u00ec che i Rockets vincessero il titolo in quanto vennero eliminati in semifinale di Conference dai Los Angeles Lakers.\nStagione 2020-21.\nNel 2020-2021 le cose non andarono bene n\u00e9 per Gordon n\u00e9 per i Rockets: orfani di James Harden e Russell Westbrook (entrambi ceduti), i texani subirono un drastico calo nei risultati rispetto agli anni passati, arrivando a perdere 20 partite consecutive (record per la franchigia) e tenendo il peggiore record di tutta la lega con 17 vittorie e 55 sconfitte. Per quanto riguarda Gordon invece disput\u00f2 solo 27 partite a causa degli infortuni, terminando la sua stagione a marzo a causa di un problema all'inguine. Nell'arco delle gare da lui disputate ha tenuto una media di 17,8 punti, realizzando il proprio season-high (33 punti) nel successo per 133-108 contro i Dallas Mavericks del 23 gennaio 2021.\nNazionale.\nVenne convocato per i Mondiali 2010 venendo preferito al pi\u00f9 esperto Rajon Rondo. Gioc\u00f2 tutte le 9 partite della squadra tenendo di media 8,6 punti e segnando in totale 19 tiri da 3 (secondo assoluto della squadra). Nel torneo fu il top scorer della squadra in occasione delle vittorie al primo turno contro Croazia (16 punti nella gara che segn\u00f2 il suo debutto in nazionale oltre che nel torneo) e Tunisia (21 punti), e alla fine della rassegna conquist\u00f2 cos\u00ec il suo primo trofeo in carriera, battendo in finale la Turchia padrone di casa 81-64 (seppur non avesse segnato alcun punto contro i turchi).\nFigur\u00f2 tra i preconvocati per le Olimpiadi di Londra 2012, a cui tuttavia non partecip\u00f2 venendo escluso dal roster definitivo l'8 luglio 2012.\nTorn\u00f2 tra i convocati il 6 aprile 2018 del team USA figurando tra i 35 chiamati per il biennio 2018-2020. Venne confermato in squadra il 10 giugno 2019, figurando cos\u00ec tra i 20 pre-convocati per i Mondiali 2019, salvo poi autoescludersi il 20 luglio."}
{"id": "2131829", "revid": "599013", "url": "https://it.wikipedia.org/wiki?curid=2131829", "title": "Brian Skinner", "text": "Carriera.\nTerminati gli studi presso la Baylor University, si dichiara eleggibile per il Draft NBA 1998 in cui viene chiamato dai Los Angeles Clippers al primo giro (22\u00aa scelta).\nNella sua carriera NBA oltre ai Clippers ha vestito anche le canotte di Cleveland Cavaliers, Philadelphia 76ers, Milwaukee Bucks (con cui viaggi\u00f2 a 10,5 punti a partita nel 2003-04), Sacramento Kings, Portland Trail Blazers e Phoenix Suns per un totale di 607 presenze all'attivo, che diventano 628 considerando anche le partite dei playoff.\nNel gennaio 2011 approda invece nella Serie A italiana, firmando con la Benetton Treviso."}
{"id": "2131830", "revid": "287204", "url": "https://it.wikipedia.org/wiki?curid=2131830", "title": "Mangrol", "text": " \nMangrol \u00e8 una suddivisione dell'India, classificata come \"municipality\", di 55.094 abitanti, situata nel distretto di Junagadh, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 21\u00b0 7' 0 N e 70\u00b0 7' 0 E e ha un'altitudine di 17 .\nSociet\u00e0.\nEvoluzione demografica.\nAl censimento del 2001 la popolazione di Mangrol assommava a 55.094 persone, delle quali 28.159 maschi e 26.935 femmine. I bambini di et\u00e0 inferiore o uguale ai sei anni assommavano a 8.941, dei quali 4.567 maschi e 4.374 femmine. Infine, coloro che erano in grado di saper almeno leggere e scrivere erano 32.164, dei quali 19.351 maschi e 12.813 femmine."}
{"id": "2131831", "revid": "1543377", "url": "https://it.wikipedia.org/wiki?curid=2131831", "title": "Dead or Alive 3", "text": ", abbreviato DOA3, \u00e8 un picchiaduro 3D appartenente alla serie \"Dead or Alive\", pubblicato in esclusiva per la console Xbox tra i primi titoli pubblicati per la console americana.\nTrama.\nHayate, dopo aver recuperato al memoria alla fine del secondo torneo ritorna al villaggio e diventa il 18\u00b0 capoclan. Nello stesso periodo Genra, capo della setta Hajin Mon del clan e padre adottivo di Ayane, viene rapito dalla DOATEC e sottoposto al Progetto Omega, diventando un superuomo controllato dall'organizzazione. Hayate, Ayane e Hayabusa sono cos\u00ec costretti ad iscriversi al torneo per cercare di fermarlo. Nel frattempo Kasumi, ancora una \"nukenin\", partecipa al torneo per cercare di parlare con Hayate ed essere riammessa al villaggio.\nHelena viene rapita dalla Donovan che le affida Christie come assistente personale, mentre in realt\u00e0 \u00e8 un'assassina con lo scopo di tenerla d'occhio. Nuovi partecipanti sono Hitomi, alla ricerca di Ein che ha ospitato in \"DOA2\" e a cui ha insegnato il karate, e Brad Wong, alla ricerca della mitica bevanda Genra. Alla fine del torneo Ayane uccide Genra, diventando ufficialmente la vincitrice del torneo.\nPersonaggi.\nI personaggi giocabili sono 17, pi\u00f9 il boss Omega non utilizzabile in nessuna modalit\u00e0:\nSviluppo.\n\"Dead or Alive 3\" viene proposto come titolo di lancio dell'Xbox, primo capitolo sviluppato per la Microsoft. La ragione per questa scelta, secondo Itagaki, \u00e8 il suo desiderio di creare un videogioco per la console pi\u00f9 potente del momento. Oltre all'aggiunta di nuovi personaggi e livelli, e ad una grafica migliorata, sono presenti filmati finali per ogni personaggio per fornire una linea narrativa al gioco. D'altra parte la musica, come molte canzoni degli Aerosmith, la penuria di costumi e il boss finale non sono stati molto apprezzati dalla critica.\nModalit\u00e0 di gioco.\nNon c'\u00e8 molta differenza tra \"Dead or Alive 2\" e \"Dead or Alive 3\" a livello di gioco: oltre alla presenza di nuove mosse per i combattenti, lo stile rimane quello tradizionale con il sistema a morra cinese. Vengono aggiunti quattro nuovi personaggi giocabili: Hitomi, karateka che va a sostituire Ein; Brad Wong, maestro di zui baxianquan; Christie, assassina praticante di shequan; Hayate, gi\u00e0 apparso come Ein nel periodo in cui aveva perso la memoria.\nI livelli, punto caratteristico della serie, continuano la tradizione comprendendo stage multi-piano e zone esplosive. Una delle aggiunte in alcuni livelli \u00e8 la possibilit\u00e0 di scagliare l'avversario contro il muro facendolo rimbalzare in avanti, dando la possibilit\u00e0 di attaccarlo nuovamente per infliggere danni extra.\nUna delle pi\u00f9 grandi critiche alla serie \u00e8 il boss finale, Omega, in cui la prospettiva non \u00e8 pi\u00f9 frontale ma viene spostata dietro il personaggio, il cui il punto focale diventa il boss.\nVersioni.\nLe versioni di \"Dead or Alive 3\" per i vari mercati sono stati distribuite in lassi di tempo diversi, il che ha permesso al Team Ninja di apportare delle modifiche tra una versione e l'altra.\nNordamericana.\nLa versione nordamericana, comunemente indicata come \"Dead or Alive 3.0\", \u00e8 stata distribuita nel novembre 2001 e rappresenta la versione base. \u00c8 stato in seguito reso disponibile un \"Booster Pack\", tramite un CD contenuto in \"Xbox Official Magazine\" e in \"Dead or Alive Ultimate\", in cui erano presenti tutti i miglioramenti dell'edizione europea.\nGiapponese.\nLa versione giapponese, indicata come \"Dead or Alive 3.1\", include diversi miglioramenti al gameplay: la possibilit\u00e0 di evadere attacchi lateralmente (\"sidestepping\"); il rimbalzo contro il muro \u00e8 stato smorzato per non dare troppo vantaggio all'avversario; le pose marziali di Helena, Brad Wong e Bayman sono state rese pi\u00f9 elusive; un numero maggiore di attacchi \u00e8 in grado di rompere la difesa avversaria; sono state aggiunte alcune prese che lanciano gli avversari in alto, con la possibilit\u00e0 di eseguire colpi mentre essi scendono verso il suolo.\nOltre a ci\u00f2, sono stati aggiunti ulteriori migliorie alla grafica, come il riflesso del ghiaccio oppure il vapore che si alza quando si cammina sull'acqua, ma anche nuovi costumi e un nuovo filmato introduttivo.\nEuropea.\nLa versione europea, \"Dead or Alive 3.2\", oltre a tutte le caratteristiche della 3.1, limitava le mosse di evasione laterale bilanciando il gioco.\nDistribuzione.\nUna colonna sonora del videogioco, chiamata \"Dead or Alive 3 Original Sound Trax\" (KWCD-1006) \u00e8 stata distribuita da Wake Up nel 2002. Il titolo \u00e8 stato reso retrocompatibile con Xbox 360.\nAccoglienza.\n\"Dead or Alive 3\" \u00e8 stata ben accolto dalla critica. In Giappone, \"Famits\u016b\" ha dato il punteggio di 37 su 40. GameSpot, al contrario, ha apprezzato la grafica ma criticato il contenuto non innovativo. IGN lo ha invece trovato un passo avanti rispetto ai predecessori, lodando il pieno utilizzo delle potenzialit\u00e0 dell'Xbox.\n\"Dead or Alive 3\" ha venduto pi\u00f9 di milione di copie nei primi cinque mesi dalla distribuzione secondo \"Icons\", diventando il terzo gioco pi\u00f9 venduto al lancio per Xbox dopo \"\" e \"Project Gotham Racing\".\nNel 2008, \"Cinema Blend\" lo ha posto ottavo nella classifica dei migliori picchiaduro di sempre, mentre nel 2011, \"Complex\" lo ha posto quindicesimo. GamesRadar lo ha incluso tra i giochi Xbox che \"hanno formato una generazione\"."}
{"id": "2131846", "revid": "767487", "url": "https://it.wikipedia.org/wiki?curid=2131846", "title": "Mike Taylor (cestista)", "text": ""}
{"id": "2131850", "revid": "38120", "url": "https://it.wikipedia.org/wiki?curid=2131850", "title": "Biadina", "text": "La Biadina \u00e8 un amaro italiano prodotto tipico di Lucca.\nToponimo.\nIl nome \"biadina\" deriva dalla biada per i cavalli. La biadina \u00e8 nata a Lucca nel negozio di (Giambattista Nardini) Tista, in Piazza San Michele nel quale prima lui ed in seguito il \"ragazzo di bottega\" Vincenzo Landucci detto \"Tista\" al quale era stata tramandata la ricetta del liquore, offriva ai viandanti venuti a Lucca per il mercato \"un po' di biada per il cavallo, ed un po' di biadina per il cavaliere\".\nRicetta.\nSi tratta di un liquore dal colore ambrato scuro e dal gusto di erbe delicatamente amarognolo. La gradazione \u00e8 di 27\u00b0.\nLa ricetta originale \u00e8 molto antica e prevede una lunga macerazione di erbe aromatiche, di corteccia di Ginebona officinalis e di china (in particolare la China Massagli tipica di Lucca).\nDegustazione.\nSi \u00e8 soliti sorbire la biadina servendola in piccoli bicchieri con sul fondo alcuni pinoli sgusciati che ne ingentiliscono la degustazione."}
{"id": "2131851", "revid": "118123571", "url": "https://it.wikipedia.org/wiki?curid=2131851", "title": "Dodge St. Regis", "text": "La Dodge St. Regis \u00e8 una vettura full-size prodotta dalla Dodge, divisione della Chrysler Corporation, dal 1979 al 1981. \u00c8 anche l'ultima berlina di grosse dimensioni prodotta dalla Dodge, che dopo di questa, non produrr\u00e0 pi\u00f9 altri modelli simili. \u00c8 direttamente imparentata con la Chrysler Newport, la Plymouth Gran Fury e la Chrysler New Yorker.\nCaratteristiche generali.\nLa St. Regis venne presentata nel 1979 come erede della precedente Dodge Monaco. La linea era quella delle grandi 4 porte degli anni settanta, molto squadrata e di grosse dimensioni. Il modello, a trazione posteriore era basato sulla cosiddetta R-Body Platform, una piattaforma Chrysler derivata dalla precedente B-Body Platform dei primi '70, che era comune a parecchi modelli, tra i quali il Dodge Charger, la Chrysler Cordoba,la Plymouth Roadrunner e la Dodge Monaco stessa. La St Regis era imparentata con le gemelle Chrysler Newport e Plymouth Gran Fury, e l'unico elemento distintivo rispetto alle altre due era una protezione di plastica per i fari anteriori, che si apriva durante l'utilizzo delle luci e si richiudeva quando queste non venivano usate. Per il resto, le 3 vetture erano pressoch\u00e9 identiche.\nCaratteristiche tecniche.\nLa St. Regis ereditava la meccanica dell'antenata Dodge Monaco e la condivideva integralmente con la Gran Fury e la Newport. I motori erano un 225 ci L6 (3,7 l), un 318 ci V8 (5,2 l) e un 360 ci V8 (5,9 l), tutti e tre catalitici. Il cambio era un automatico TorqueFlite a 3 rapporti. Il sistema frenante di tipo misto prevedeva i dischi all'anteriore e tamburi al posteriore, con servofreno. Lo sterzo era servoassistito. Gli pneumatici partivano dai 195/75 R 15 della versione base fino agli opzionali 225/70 R 15 delle versioni superiori, bench\u00e9 fosse possibile richiederli anche sulle versioni base. La capacit\u00e0 del serbatoio era di circa 79\u00a0l (21 galloni). Gli interni prevedevano un volante a 3 razze standard, leva del cambio sul piantone dello sterzo, strumentazione analogica, aria condizionata e a richiesta era possibile installare una radio CB.\nPer i passeggeri, era previsto un divanetto a 3 posti per i passeggeri anteriori e 3 posti sul divanetto posteriore. Quasi tutti questi elementi erano i medesimi sulle cugine Chrysler Newport e Plymouth Gran Fury, che nel concetto costruttivo americano si distinguevano solo per alcuni dettagli estetici. Ad ogni modo, buona parte della meccanica e delle parti di ricambio in generale erano condivise anche da altri modelli, anche alcuni pi\u00f9 vecchi, e nel corso degli anni, le St Regis e le cugine sono state ricercate dai rigattieri americani per i pezzi di ricambio per alcuni modelli molto noti, come la Plymouth Barracuda o il Dodge Dart.\nCrisi petrolifera.\nLanciata con l'idea di dare continuit\u00e0 al successo della Monaco, la St. Regis si rivel\u00f2 un fallimento. Il problema non era nella macchina di per s\u00e9 stessa, che era anzi molto solida e robusta come le precedenti, ma nel contesto nella quale fu lanciata. I giorni erano quelli della seconda crisi petrolifera che colp\u00ec gli USA nel 1979, e la St. Regis entr\u00f2 in scena proprio nel momento sbagliato.\nLe necessit\u00e0 di ridotto consumo di carburante erano imposte da uno scenario petrolifero davvero grigio, e auto come la AMC Pacer, la Gremlin e la Ford Pinto con le loro dimensioni ridotte (le prime compatte americane) risultarono molto pi\u00f9 adatte al momento che si viveva negli Stati Uniti rispetto alla grossa Dodge che invece si avviava verso il declino. Difatti, una volta uscita di produzione nel 1981, la St. Regis non ha avuto nessuna erede. La piattaforma sulla quale era basata fu abbandonata definitivamente, e venne rimpiazzata da una vettura relativamente pi\u00f9 piccola (5 metri e 11) chiamata Dodge Diplomat.\nMercato delle autopattuglie.\nLa St. Regis non ottenne buoni riscontri nel mercato civile, ma fece buone vendite nei parco macchine della polizia. Il dominio della Dodge nella polizia era databile ai primi anni '60, quando la Polara era il modello in assoluto preferito dai dipartimenti di polizia per le sue prestazioni. Negli anni '70 aveva fatto seguito la Monaco, che era stata peraltro immortalata nel film \"The Blues Brothers\" come un'auto dalla elevata potenza. Per quanto la St. Regis non fosse potente come le sue antenate, principalmente a causa del motore catalitico (fatto comune a quasi tutte le vetture americane dell'epoca) e di un peso molto elevato rispetto alla potenza del propulsore. Questo non fece comunque perdere troppi colpi, e la St. Regis ebbe un certo seguito agli inizi degli '80. Con la sua uscita di scena nel 1981, nel settore delle autopattuglie venne rimpiazzata dalla pi\u00f9 piccola Dodge Diplomat che non seppe dare continuit\u00e0 alla dinastia ventennale iniziata con la Polara, e questo segn\u00f2 la discesa e la definitiva uscita di scena della Chrysler dal mercato auto della polizia americana. Difatti, nonostante un discreto successo, non riusc\u00ec mai a competere davvero con la Chevrolet Impala (pi\u00f9 prestante e pi\u00f9 grossa), che divenne regina indiscussa nel parco delle macchine della Polizia negli anni '80, e mantenne attivo il primato fino a met\u00e0 anni '90 con la Chevrolet Caprice."}
{"id": "2131852", "revid": "287204", "url": "https://it.wikipedia.org/wiki?curid=2131852", "title": "Meghraj", "text": " \nMeghraj \u00e8 una suddivisione dell'India, classificata come \"census town\", di 9.891 abitanti, situata nel distretto di Aravalli, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 30' 0 N e 73\u00b0 30' 0 E e ha un'altitudine di 177 .\nSociet\u00e0.\nEvoluzione demografica.\nAl censimento del 2001 la popolazione di Meghraj assommava a 9.891 persone, delle quali 5.128 maschi e 4.763 femmine. I bambini di et\u00e0 inferiore o uguale ai sei anni assommavano a 1.206, dei quali 654 maschi e 552 femmine. Infine, coloro che erano in grado di saper almeno leggere e scrivere erano 7.219, dei quali 4.123 maschi e 3.096 femmine."}
{"id": "2131860", "revid": "287204", "url": "https://it.wikipedia.org/wiki?curid=2131860", "title": "Modasa", "text": " \nModasa \u00e8 una suddivisione dell'India, classificata come \"municipality\", di 54.056 abitanti, situata nel distretto di Aravalli, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 28' 0 N e 73\u00b0 17' 60 E e ha un'altitudine di 196 .\nSociet\u00e0.\nEvoluzione demografica.\nAl censimento del 2001 la popolazione di Modasa assommava a 54.056 persone, delle quali 27.814 maschi e 26.242 femmine. I bambini di et\u00e0 inferiore o uguale ai sei anni assommavano a 6.880, dei quali 3.713 maschi e 3.167 femmine. Infine, coloro che erano in grado di saper almeno leggere e scrivere erano 40.178, dei quali 22.585 maschi e 17.593 femmine."}
{"id": "2131863", "revid": "986213", "url": "https://it.wikipedia.org/wiki?curid=2131863", "title": "Luigi Augusto di Borbone-Francia (1700-1755)", "text": "Biografia.\nEra il quarto figlio di Luigi Augusto, duca del Maine, e di sua moglie, la principessa Luisa Benedetta di Borbone: ricevette alla nascita il titolo di principe di Dombes, in precedenza attribuito ad un fratello maggiore morto appena nato.\nDiversamente da suo padre, il principe di Dombes dimostr\u00f2 un'elevata capacit\u00e0 militare: serv\u00ec sotto il principe Eugenio di Savoia nella campagna contro i Turchi nel 1717, nella Guerra di Successione Polacca (1733-1738) e nella Guerra di Successione Austriaca (1740-1748).\nAlla morte in disgrazia del padre, nel 1736, ne eredit\u00f2 le moltissime ricchezze e titoli, diventando inoltre capitano degli Svizzeri, governatore della Linguadoca, Gran Cacciatore di Francia e conte d'Eu.\nCirca 15 anni dopo divenne anche principe d'Anet e conte di Dreux, titoli ottenuti alla morte della madre. Frequent\u00f2 poco la corte del cugino Luigi XV di Francia, preferendo rimanere nella sua residenza di campagna, il Castello di Anet, che continu\u00f2 ad abbellire fino alla morte. Spesso invece andava al Castello d'Eu, sua riserva di caccia in estate.\nLuigi Augusto rimase scapolo e senza figli: tra le possibili spose proposte ci furono le cugine Carlotta Aglae di Borbone-Orl\u00e9ans, figlia di Filippo II di Borbone-Orl\u00e9ans e Francesca Maria di Borbone-Francia (figlia di Luigi XIV e Madame de Montespan); Carlotta lo rifiut\u00f2 per poi sposare Francesco III d'Este. Un'altra possibile candidata fu la cugina Luisa Anna di Borbone-Cond\u00e9 (1695-1768), figlia della zia paterna Luisa Francesca di Borbone e del cugino Luigi III di Borbone-Cond\u00e9.\nLuigi Augusto mor\u00ec dopo un duello presso il Castello di Fontainebleau ed il suo fratello minore Luigi Carlo di Borbone-Francia, conte d'Eu, ne eredit\u00f2 le sostanze."}
{"id": "2131864", "revid": "203463", "url": "https://it.wikipedia.org/wiki?curid=2131864", "title": "George Koltanowski", "text": "Biografia.\n\u00c8 noto soprattutto per la sua grande abilit\u00e0 nel gioco alla cieca. Il 20 settembre 1937 gioc\u00f2 a Edimburgo una simultanea alla cieca contro 34 avversari, col risultato di +24 =10. Questo \u00e8 tuttora considerato il record mondiale ufficiale. In seguito furono giocate simultanee con pi\u00f9 partite, ma non vennero omologate per mancanza dei previsti requisiti di controllo. Lo stesso Koltanowski gioc\u00f2 50 partite alla cieca il 5 marzo 1951 a San Francisco (+43 \u20132 =5) e 56 partite sempre a San Francisco il 4 dicembre 1960 (+50 -6).\nPrincipali risultati.\nKoltanowski vinse quattro volte il Campionato del Belgio: nel 1923, 1927, 1930 e 1936. Inizi\u00f2 la sua carriera internazionale a 21 anni nel torneo di Merano 1924, dove fu ammesso per un disguido al torneo principale pur non avendone diritto in partenza. Si classific\u00f2 agli ultimi posti ma ottenne una patta contro Siegbert Tarrasch. Nel 1931 vinse una partita ad Anversa contro Akiba Rubinstein. \nDopo la morte di Edgar Colle, nel 1932 divent\u00f2 il pi\u00f9 forte giocatore del Belgio e vinse i tornei di Anversa 1932, Barcellona 1934 e 1935. Verso la fine della seconda guerra mondiale si trasfer\u00ec negli Stati Uniti, dove si dedic\u00f2 prevalentemente ad esibizioni di gioco alla cieca e simultanee.\nNel 1949 tenne una simultanea (non alla cieca) contro 271 avversari e nel 1955 contro 110 avversari. Una sua specialit\u00e0 era anche il \"giro del cavallo\" alla cieca, cio\u00e8 toccare tutte le case della scacchiera con mosse di cavallo, partendo da una casella qualsiasi, senza passare mai due volte per una stessa casella. Questo esercizio \u00e8 gi\u00e0 molto difficile da eseguire anche vedendo la scacchiera. Nel 1950 la FIDE gli riconobbe il titolo di Maestro Internazionale e nel 1960 quello di Arbitro Internazionale. Fu presidente della USCF (\"United States Chess Federation\") dal 1975 al 1978. \nNel 1988 la FIDE lo nomin\u00f2 Grande maestro \"Honoris Causa\"."}
{"id": "2131865", "revid": "1005847", "url": "https://it.wikipedia.org/wiki?curid=2131865", "title": "Contratto di servizio Rai", "text": "Il contratto di servizio Rai, ufficialmente contratto nazionale di servizio tra il Ministero dello sviluppo economico e la Rai-Radiotelevisione italiana S.p.A., \u00e8 un contratto stipulato appunto tra il Ministero dello sviluppo economico e la Rai, che disciplina la concessione del servizio pubblico radiotelevisivo, televisivo e multimediale in Italia\nAnalisi.\nQuesto strumento di disciplina del servizio pubblico radiotelevisivo, pur avendo il nome di contratto \u00e8 una fonte semipubblicistica, prevista dal Decreto legislativo 31 luglio 2005, n. 177 (Testo Unico della Radiotelevisione). L'articolo 45 del T.U. stabilisce che il servizio pubblico radiotelevisivo italiano \u00e8 \"svolto dalla concessionaria sulla base di un Contratto nazionale di servizio di durata triennale, stipulato con il Ministero delle comunicazioni, con il quale sono individuati i diritti e gli obblighi della societ\u00e0 concessionaria\".\nLa disciplina in vigore fino all'approvazione del contratto attualmente in opera (6 aprile 2011) \u00e8 quella risultante dal contratto di servizio stipulato tra il Ministero dello sviluppo economico e la Rai per il periodo 1\u00ba gennaio 2010 - 31 dicembre 2012. Il relativo decreto \u00e8 stato pubblicato sulla Gazzetta Ufficiale il 27 giugno 2011. Il contratto ha tassativamente elencato le tipologie di programmi televisivi che rientrano nel concetto di servizio pubblico radiotelevisivo, definendo la portata, gli obiettivi e i parametri di qualit\u00e0 del servizio pubblico, la cui realizzazione \u00e8 affidata all'autonoma capacit\u00e0 editoriale della societ\u00e0 concessionaria.\nIl Contratto in vigore \u00e8 preceduto dal documento di linee guida emanato d'intesa con il Ministero dello Sviluppo Economico dall'Autorit\u00e0 per le garanzie nelle comunicazioni con delibera. L'ultimo articolo del Contratto di servizio (art. 36) prevede che entro il 1\u00ba luglio 2012 le parti provvederanno ad avviare le trattative per la stipulazione del contratto relativo al triennio 2013-2015."}
{"id": "2131866", "revid": "300067", "url": "https://it.wikipedia.org/wiki?curid=2131866", "title": "Jared Dudley", "text": "Premi e riconoscimenti.\nLos Angeles Lakers: 2020"}
{"id": "2131867", "revid": "287204", "url": "https://it.wikipedia.org/wiki?curid=2131867", "title": "Maktampur", "text": " \nMaktampur \u00e8 una suddivisione dell'India, classificata come \"census town\", di 9.245 abitanti, situata nel distretto di Bharuch, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 43' 34 N e 73\u00b0 01' 30 E.\nSociet\u00e0.\nEvoluzione demografica.\nAl censimento del 2001 la popolazione di Maktampur assommava a 9.245 persone, delle quali 4.802 maschi e 4.443 femmine. I bambini di et\u00e0 inferiore o uguale ai sei anni assommavano a 1.125, dei quali 607 maschi e 518 femmine. Infine, coloro che erano in grado di saper almeno leggere e scrivere erano 7.206, dei quali 3.954 maschi e 3.252 femmine."}
{"id": "2131871", "revid": "61051", "url": "https://it.wikipedia.org/wiki?curid=2131871", "title": "San Giovanni in Persiceto", "text": "San Giovanni in Persiceto (dal 1912 al 1927 \"Persiceto\"; \"San \u017bv\u00e2n\" in dialetto bolognese occidentale) \u00e8 un comune italiano di abitanti della citt\u00e0 metropolitana di Bologna in Emilia-Romagna. Dal gennaio 2012 \u00e8 sede amministrativa dell'Unione dei comuni Terre d'acqua.\nOrigini del nome.\nIl toponimo \u00e8 attestato a met\u00e0 dell'VIII secolo come \"Persisido\" e nel 936 come \"Sancti Iohannis in Persiceta\". La prima parte del nome deriva dal culto di San Giovanni Battista, mentre la seconda (\"persicetum\") indica un pescheto, ovvero un frutteto con alberi di pesco. Dal 1912 al 1927 il comune \u00e8 stato denominato semplicemente \"Persiceto\" per spirito anticlericale.\nStoria.\nDall\u2019antichit\u00e0 al Cinquecento.\nIl territorio del Comune di San Giovanni in Persiceto fu abitato, almeno nella parte alta (meridionale), fin dalla preistoria, come testimoniano resti dell\u2019antica civilt\u00e0 del bronzo e della prima et\u00e0 del ferro. Sulla base della\ntradizione classica e della toponomastica si ritiene certa la presenza di comunit\u00e0 galliche. L\u2019occupazione del territorio da parte dei Romani \u00e8 testimoniata dalle superstiti tracce della centuriazione (II secolo a.C.). Non esiste ancora traccia di un centro abitato, ma si pu\u00f2 ipotizzare l\u2019esistenza di un aggregato di case e terreni (\"vicus\").\nSul persicetano nell\u2019epoca del tardo impero romano le fonti storiche sono mute o pressoch\u00e9 inesistenti: forse le nostre terre e le nostre popolazioni furono toccate dalle invasioni barbariche, certamente dalle alluvioni, le cui conseguenze sono ancora evidenti nella zona ad est della citt\u00e0. Le terre abbandonate tornarono paludose e boscose, fino a quando, sotto il dominio dell\u2019Esarcato di Ravenna, non furono riprese le opere di contenimento delle acque. In epoca bizantina attravers\u00f2 il territorio una linea difensiva eretta contro i Longobardi, i quali tuttavia, con Liutprando, intorno al 727, la sfondarono ed occuparono, tra gli altri, il \"castrum Persiceta\" (prima di quell\u2019anno il toponimo non \u00e8 documentato). \u00c8 probabile che risalga ad epoca longobarda la caratteristica forma del vecchio nucleo della citt\u00e0, il cosiddetto \u201cborgo rotondo\u201d. L'azione longobarda port\u00f2 inoltre alla nascita del Ducato di Persiceto: istituito da Liutprando nel 728 circa durante l'espansione longobarda in Emilia-Romagna ai danni dell'Esarcato d'Italia, comprendeva due vaste estensioni territoriali dette \"pagi\", quella di Monteveglio a sud della Via Emilia e quella di Persiceto a nord, da cui trasse il nome.\nCaduto il regno Longobardo nel 774, il distretto altomedioevale di Persiceto (poi \"San Giovanni in Persiceto\") appartenne a lungo al Contado di Modena che si estendeva fino al Samoggia. Sul territorio persicetano esercit\u00f2 la propria supremazia l'abbazia di Nonantola, ma si pu\u00f2 ritenere che gi\u00e0 nel IX secolo esso passasse al Contado bolognese. \u00c8 probabile, infatti, che verso la met\u00e0 di quel secolo sorgesse la pieve di San Giovanni ad opera dei vescovi di Bologna. Risalgono forse a quell\u2019epoca le prime concessioni ai persicetani di vaste estensioni di terreni incolti e paludosi \"ad meliorandum\" da parte degli abati di Nonantola (parte occidentale) e dei vescovi bolognesi (parte orientale): terreni che costituiranno i beni della futura Partecipanza agraria di Nonantola.\nDopo un breve periodo di autonomia (tra il sec. XI e il sec. XII), il Comune di San Giovanni in Persiceto pass\u00f2 sotto il dominio politico di Bologna, della quale segu\u00ec poi le sorti: fu pertanto soggetto alla signoria dei Pepoli, dei Visconti, dei Bentivoglio e, all'inizio del secolo XVI, fu assoggettato definitivamente al dominio pontificio. Il \"castello\" o \"terra\" di San Giovanni in Persiceto nei secoli XIII e XIV si ampli\u00f2 con la formazione di una seconda cerchia fuori del Borgo Rotondo e con la creazione di altri borghi esterni, circondati, come il castello, da fosse, palancati e porte. A causa, tuttavia, della ribellione dei Persicetani, fin dal secondo decennio del Quattrocento il maggior Consiglio di Bologna deliber\u00f2 di distruggere i borghi esterni e i relativi palancati, di colmare le fosse e di abbattere tutte le costruzioni che potessero servire da fortilizio: i borghi furono distrutti soltanto nel 1481, durante la signoria di Giovanni II Bentivoglio, mentre negli anni successivi il castello fu munito di nuovi bastioni e terrapieni assumendo la forma rimasta poi fondamentalmente invariata per circa quattro secoli. Si deve al Bentivoglio anche la costruzione, verso la fine del secolo XV e su disegno di Gaspare Nadi, del vasto palazzo, acquistato nel 1612 dalla comunit\u00e0 e pi\u00f9 volte modificato, che ancora oggi \u00e8 sede del Municipio.\nNegli ultimi lustri del dominio bentivolesco fu avviata l\u2019escavazione del Cavamento, un collettore delle acque dei terreni bassi di Sant'Agata Bolognese, Crevalcore e San Giovanni in Persiceto: vaste zone del territorio persicetano settentrionale divennero coltivabili e abitabili, tanto che nell\u2019ultimo trentennio del Cinquecento fu costruita una nuova chiesa e istituita la nuova parrocchia di San Matteo della Decima. Per riconoscenza, a Giovanni il Bentivoglio i Persicetani donarono un vasto appezzamento di terreno su cui sorse poi la villa-castello \u201cLa Giovannina\u201d.\nDal Cinquecento al Settecento.\nA cavallo tra i secoli XV e XVI si estesero anche nel Persicetano la coltivazione e la lavorazione artigiana della canapa, vennero introdotte nuove colture (gelso, riso, granoturco), aument\u00f2 la concentrazione della propriet\u00e0 terriera e si consolid\u00f2 il sistema mezzadrile.\nDurante il secolo XVI il territorio persicetano fu spesso attraversato da eserciti stranieri con le conseguenze facilmente immaginabili: sorse l\u2019istituto della Partecipanza agraria e si diede vita alla novennale ripartizione dei beni comuni; il centro urbano sub\u00ec un processo di impoverimento, mentre si manteneva florido, grazie ad antichi privilegi, il mercato settimanale del mercoled\u00ec. Per quanto riguarda il governo locale si instaur\u00f2 l\u2019oligarchia di alcune famiglie ligie alla Chiesa e sottoposte al Reggimento bolognese e al Legato pontificio.\nNei due secoli successivi si ebbe un notevole sviluppo edilizio soprattutto all\u2019interno del castello: scomparvero via via i numerosi \"broletti\" (piccoli orti) fra le case per far posto alle nuove costruzioni. Allo stesso scopo furono distrutti antichi edifici medievali, altri vennero irrimediabilmente modificati; furono costruiti conventi e chiese (tra le altre, demolita la vecchia pieve, fu costruita la chiesa Collegiata in piazza del Popolo); fu edificato il teatro comunale e sulle fondamenta dell\u2019antica rocca sorse l\u2019ospedale SS. Salvatore (ora sede della biblioteca comunale \u201cG. C. Croce\u201d e dell\u2019archivio storico).\nL\u2019amministrazione inetta dei Legati pontifici condizion\u00f2 invece negativamente lo sviluppo dell\u2019economia agraria, mentre in altre zone della pianura padana si avviarono processi innovativi che diedero luogo, nella seconda met\u00e0 del Settecento, ad una rivoluzione agronomica.\nNell\u2019area persicetana si possono individuare fenomeni di protoindustria rurale: per secoli i Persicetani, oltre a coltivarla, lavorarono la canapa, mentre nel Settecento al mercato settimanale affluiva, insieme con la produzione locale di tele, anche quella proveniente da altri luoghi (per esempio Cento e Crevalcore), tanto che il relativo commercio fu contemplato nei bandi.\nDalla fine del Settecento all\u2019Ottocento.\nDurante il periodo napoleonico le parrocchie del territorio persicetano e santagatese furono aggregate in modo da formare quattro cantoni (1796) e la nuova Municipalit\u00e0 di S. Giovanni in Persiceto fece parte, per breve tempo, del Dipartimento dell\u2019Alta Padusa, del quale era capoluogo Cento (1797), poi divenne capoluogo della Municipalit\u00e0 distrettuale del Samoggia. Tra il 1798 e il 1799 la vita della comunit\u00e0 fu turbata da tumulti, saccheggi, requisizioni e altri disordini (nella seconda met\u00e0 del 1799, ritiratisi i francesi e i cisalpini, il Persicetano fu invaso dagli austrorussi, i quali si affrettarono a restaurare l\u2019antico regime, ma nel luglio 1800 era gi\u00e0 ripristinata la Municipalit\u00e0 distrettuale del Samoggia).\nDopo la costituzione della Repubblica italiana (1802), San Giovanni in Persiceto torn\u00f2 a dipendere da Cento, dove fu istituita una VicePrefettura. Con i primi anni dell\u2019Ottocento e la costituzione del Regno d\u2019Italia (marzo 1805) torn\u00f2 la quiete nel territorio persicetano, ma questa fu di nuovo turbata nel 1814 alla caduta di Napoleone fino a che, nel luglio 1815, fu restaurato il governo pontificio.\nNel ventennio tra il 1796 e il 1815, pur cambiando le strutture amministrative e la loro denominazione, a San Giovanni in Persiceto continuarono a ricoprire le cariche pubbliche per lo pi\u00f9 le solite famiglie, evidentemente fornite di una particolare capacit\u00e0 di adattamento. Negli stessi anni, con l\u2019abolizione dei privilegi feudali e delle decime, la confisca e le vendite delle terre ecclesiastiche, si ebbe l\u2019accumulazione del patrimonio fondiario; si estese la coltura del riso con la conseguente crisi del sistema mezzadrile e la formazione del bracciantato.\nDopo la restaurazione del potere pontificio furono eseguiti notevoli lavori per il miglioramento edilizio del \u201ccastello\u201d, il quale nel 1838 dal papa Gregorio XVI ottenne il titolo di citt\u00e0. Nel 1857 i Persicetani ricevettero la visita di Pio IX, ma anche qui serpeggiavano segretamente gli ideali liberali e l\u2019aspirazione all\u2019indipendenza e all\u2019unit\u00e0 nazionale.\nAlcuni giovani persicetani parteciparono come volontari alle guerre d\u2019indipendenza ancor prima dell\u2019annessione della nostra regione al Regno di Sardegna (1860), ma quando fu reintrodotta dal governo nazionale l\u2019odiosa tassa sul macinato, San Giovanni in Persiceto fu teatro di una memorabile ribellione dei contadini (7 gennaio 1869). Intanto alcune botteghe artigiane si erano ampliate trasformandosi in fabbriche che occupavano centinaia di operai: per esempio, fabbri chiodaroli diventarono imprenditori e produssero letti e mobili in ferro che varcarono i confini d\u2019Italia, tanto che San Giovanni in Persiceto merit\u00f2 il nome di \"piccola Manchester dell\u2019Emilia\".\nNegli ultimi decenni dell\u2019Ottocento si estese l\u2019istruzione pubblica, il tradizionale insegnamento classico fu sostituito da una scuola tecnica, sorse la Societ\u00e0 di mutuo soccorso fra gli artigiani e gli operai; nel Carnevale del 1874 si ebbero i primi corsi mascherati; nel 1876 fu costituita la Societ\u00e0 Ginnastica Persicetana; nel 1877 fu aperta al pubblico la Cassa di Risparmio; dieci anni dopo fu inaugurato il tronco Bologna-Persiceto della ferrovia Bologna-Verona.\nGli ultimi cent\u2019anni.\nLa storia persicetana degli ultimi cento anni \u00e8 caratterizzata da aspre lotte agrarie: dopo la Comune di Parigi (1871) si costitu\u00ec nel 1872 una sezione del Fascio operaio animata dall\u2019ex garibaldino Teobaldo Buggini, intimo amico di Andrea Costa; nel 1873 si registr\u00f2 il primo sciopero di operai in una fabbrica locale; nel 1874 alcuni internazionalisti persicetani tentarono di partecipare al moto bakuniniano di Bologna. Entrata in crisi l\u2019Internazionale anarchica, si costituirono nel gennaio 1889 la Societ\u00e0 di sostentamento tra gli operai (primo nucleo socialista legalitario locale) e nel 1891 la Cooperativa braccianti che oper\u00f2 fino agli anni Settanta. Nel 1892 si cominci\u00f2 a festeggiare il 1\u00ba Maggio con un comizio privato, nel 1893 fu fondata la sezione socialista, nel 1896 si costitu\u00ec un comitato elettorale per sostenere il candidato socialista alla Camera dei deputati e nel 1898 i socialisti conquistarono la gestione della Cooperativa braccianti gi\u00e0 diretta da liberali.\nAgli inizi del Novecento si formarono le prime leghe di resistenza delle categorie operaie e contadine, mentre risale al 1904 la fondazione della Cooperativa operai metallurgici, la quale riusc\u00ec a salvarsi dalle interferenze ostili del regime fascista, raggiungendo in seguito alti livelli produttivi e commerciali. Nello stesso periodo si organizzarono i moderni partiti politici che svolsero la loro propaganda anche attraverso numerosi fogli locali particolarmente vivaci e battaglieri. Nel 1904 nel collegio di S. Giovanni in Persiceto fu eletto per la prima volta un deputato socialista (Giacomo Ferri) e nello stesso anno fu inaugurata la prima Casa del popolo; nel 1907 pass\u00f2 ai socialisti anche il governo del Comune (che per spirito anticlericale sar\u00e0 denominato, dal 1912 al 1927, solamente Persiceto).\nDopo la Grande Guerra anche a Persiceto si svilupp\u00f2 di nuovo la lotta agraria, che culmin\u00f2 nell'aprile 1920 nell\u2019eccidio di Decima perpetrato dai Reali Carabinieri. Nelle battaglie politiche e sociali si ricorse alla violenza, che fu esercitata in particolare dai fascisti contro i socialisti e le loro istituzioni (molti Persicetani per i loro sentimenti antifascisti dovettero lasciare il paese o subirono il carcere o il confino).\nDurante la Seconda guerra mondiale, prima e dopo il 25 luglio 1943, soprattutto nei venti mesi dell\u2019occupazione tedesca, anche nel Persicetano si organizz\u00f2 la resistenza contro i nazifascisti; partigiani persicetani operarono nella 63\u00aa Brigata Garibaldi effettuando soprattutto azioni di sabotaggio sulla linea ferroviaria Bologna/Brennero e sulle strade. Gravi perdite subirono le forze partigiane a seguito dei rastrellamenti di Amola del Piano (5 dicembre 1944) e di Borgata Citt\u00e0 (7 dicembre); nella notte fra il 20 e il 21 aprile 1945 battaglioni partigiani entrarono in azione per impedire la distruzione di magazzini e fabbriche da parte dei tedeschi in fuga, mentre le truppe alleate entravano in citt\u00e0 nella notte successiva.\nSulla condotta delle Brigate nere bolognesi, fondate da Mussolini il 30 giugno 1944 come formazione ausiliaria del Partito Fascista, si espresse il generale delle truppe tedesche Frido von Senger und Etterlin, dall'autunno 1944 comandante de facto di Bologna, che nelle sue memorie di guerra le descrive come \"Autentico flagello della popolazione, queste erano altrettanto odiate dai cittadini come dalle autorit\u00e0... e da me. Le brigate nere erano composte dai seguaci pi\u00f9 fanatici del partito. Sprezzanti della morte, incapaci di esprimere un giudizio personale, fedeli e devoti al Duce, gli uomini di queste formazioni erano capaci di assassinare chiunque, di compiere qualsiasi nefandezza quando si trattava di eliminare un avversario politico\".\nDopo la Liberazione i Persicetani parteciparono con impegno e passione alle lotte politiche e sociali. Nelle elezioni prevalgono i partiti di sinistra, comunista e socialista (che fino al 1980 governano insieme il Comune), mentre ancora le lotte agrarie registrano azioni di violenza e si creano nel paese forti contrapposizioni anche ideologiche.\nDopo gli anni Cinquanta S. Giovanni in Persiceto, gi\u00e0 centro di produzione agricola famoso per le sue fiere, subisce profonde trasformazioni: da un\u2019economia prevalentemente agricola si passa ad un\u2019economia industriale e commerciale; si riduce fortemente il numero degli addetti ai lavori agricoli (si introducono le macchine); si raddoppia la popolazione addetta al settore industriale e terziario; si spopola la campagna e si espande la citt\u00e0, la quale diventa sede anche di alcuni istituti scolastici superiori. Rinasce, infine, dopo decenni di oblio, la biblioteca comunale, mentre sorgono un importante centro intercomunale di impianti sportivi, un moderno osservatorio astronomico e un planetario.\nOggi, distante soltanto 10 chilometri dalla periferia nord di Bologna, San Giovanni in Persiceto fa parte del fulcro economico del capoluogo dell'Emilia-Romagna, e possiede una stazione collegata a Bologna da frequenti treni.\nOnorificenze.\nTitolo confermato da Benito Mussolini il 23 ottobre 1928.\nSan Giovanni in Persiceto \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nSociet\u00e0.\nEtnie e minoranze straniere.\nGli stranieri residenti nel comune sono 2.216, ovvero l'8,1% della popolazione. Di seguito sono riportati i gruppi pi\u00f9 consistenti:\nCultura.\nEventi.\nDal 1874 ogni anno a San Giovanni in Persiceto ha luogo in febbraio il carnevale storico persicetano, la cui maschera ispiratrice \u00e8 Bertoldo, il contadino protagonista della raccolta di racconti \"Bertoldo, Bertoldino e Cacasenno\" di Giulio Cesare Croce. Analogamente, nella frazione San Matteo della Decima ogni anno ha luogo il carnevale di Decima.\nMusei.\nA San Giovanni in Persiceto ha sede il Museo del Cielo e della Terra, un ente che aggrega pi\u00f9 strutture dei Comuni di \"Terre d'acqua\" (Persiceto, Sant'Agata Bolognese, Crevalcore, Anzola dell'Emilia, Sala Bolognese e Calderara di Reno) e che \u00e8 gestito grazie alle associazioni locali di volontariato. Nel comprensorio persicetano si trova il \"Museo del Cielo e della Terra\", che comprende un'area dedicata all'astronomia, con un planetario e un osservatorio astronomico, e il Civico orto botanico Ulisse Aldrovandi; mentre nella prima periferia si trova piccola area di riequilibrio ecologico, \"La Bora\", al cui interno ha sede anche il \"Laboratorio dell'Insetto\", e nel centro cittadino due aule che fungono da laboratorio di fisica.\nIl Museo d'Arte Sacra e Quadreria Civica raccolgono opere provenienti da enti ecclesiastici e non di San Giovanni in Persiceto e del circondario. Il patrimonio pi\u00f9 antico \u00e8 costituito da 5 corali miniati da Nicol\u00f2 di Giacomo attorno al 1370, che costituivano l'apparato liturgico completo della collegiata persicetana.\nIl Museo conserva inoltre notevoli opere pittoriche che ricoprono un arco cronologico che va dal '500 (\"San Giovanni\" del Francia) fino ai primi anni del XX secolo (\"Salom\u00e8\" di Alberto e Fabio Fabbi). Il Museo \u00e8 visitabile tutte le domeniche dalle 9.00 alle 12.00 e il sabato solo su prenotazione.\nInfrastrutture e trasporti.\nStrade.\nPer San Giovanni in Persiceto passano due ex strade statali (ora strade provinciali): la 255 di San Matteo della Decima, che collega Modena a Ferrara, e la 568 di Crevalcore, che collega Bologna a San Felice sul Panaro.\nIl comune \u00e8 inoltre provvisto di una propria tangenziale, la strada provinciale 83.\nFerrovie.\nAlla locale stazione, posta sulla ferrovia Bologna-Verona, si fermano treni delle linee Bologna-Brennero, Bologna-Verona e Bologna-Poggio Rusco.\nAmministrazione.\nSindaci di San Giovanni in Persiceto dal 1946:"}
{"id": "2131872", "revid": "287204", "url": "https://it.wikipedia.org/wiki?curid=2131872", "title": "Malpur", "text": " \nMalpur \u00e8 una suddivisione dell'India, classificata come \"census town\", di 6.510 abitanti, situata nel distretto di Aravalli, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 21' 39 N e 73\u00b0 28' 04 E.\nSociet\u00e0.\nEvoluzione demografica.\nAl censimento del 2001 la popolazione di Malpur assommava a 6.510 persone, delle quali 3.402 maschi e 3.108 femmine. I bambini di et\u00e0 inferiore o uguale ai sei anni assommavano a 792, dei quali 460 maschi e 332 femmine. Infine, coloro che erano in grado di saper almeno leggere e scrivere erano 4.689, dei quali 2.688 maschi e 2.001 femmine."}
{"id": "2131877", "revid": "339392", "url": "https://it.wikipedia.org/wiki?curid=2131877", "title": "Padre di Bulma", "text": ""}
{"id": "2131879", "revid": "287204", "url": "https://it.wikipedia.org/wiki?curid=2131879", "title": "Daequan Cook", "text": ""}
{"id": "2131885", "revid": "1659399", "url": "https://it.wikipedia.org/wiki?curid=2131885", "title": "China Massagli", "text": "La China Massagli \u00e8 un amaro italiano prodotto tipico di Lucca.\nStoria.\nIl termine \"Massagli\" deriva dalla antica farmacia dove il liquore fu prodotto sin dal 1855, che si trova tuttora in Piazza San Michele a Lucca. La \"China Massagli\" infatti ha qualit\u00e0 terapeutiche tali da essere presente nella Farmacopea Ufficiale e viene venduto nelle farmacie come elisir medicinale. Pare infatti che il dottor Pasquale Massagli, antico titolare della farmacia omonima, cur\u00f2 con il suo preparato una epidemia di malaria diffusasi in citt\u00e0 a met\u00e0 Ottocento.\nPreparazione.\nSi tratta di un liquore dal colore ambrato scuro e dal gusto di erbe delicatamente amarognolo.\nLa ricetta prevede una lunga macerazione di radici ed erbe aromatiche quali cannella, noce moscata e chiodi di garofano. In particolare vi \u00e8 la presenza della corteccia della \"china\" o Cinchona, ovvero della Cinchona officinalis una pianta andina dalla quale si ricava anche il chinino."}
{"id": "2131886", "revid": "287204", "url": "https://it.wikipedia.org/wiki?curid=2131886", "title": "Memnagar", "text": " \nMemnagar \u00e8 una suddivisione dell'India, classificata come \"municipality\", di 37.290 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 03' 07 N e 72\u00b0 32' 14 E.\nSociet\u00e0.\nEvoluzione demografica.\nAl censimento del 2001 la popolazione di Memnagar assommava a 37.290 persone, delle quali 19.324 maschi e 17.966 femmine. I bambini di et\u00e0 inferiore o uguale ai sei anni assommavano a 3.043, dei quali 1.734 maschi e 1.309 femmine. Infine, coloro che erano in grado di saper almeno leggere e scrivere erano 32.488, dei quali 17.140 maschi e 15.348 femmine."}
{"id": "2131889", "revid": "330183", "url": "https://it.wikipedia.org/wiki?curid=2131889", "title": "Giuseppe Pianell", "text": ""}
{"id": "2131890", "revid": "123053767", "url": "https://it.wikipedia.org/wiki?curid=2131890", "title": "Orrori da gustare", "text": "Orrori da gustare (\"Bizarre Foods with Andrew Zimmern\") \u00e8 stato un programma di viaggi e cucina realizzato con stile documentaristico. Era presentato da Andrew Zimmern e trasmesso sui canali Discovery Travel &amp; Living e su DMAX.\n\"Orrori da gustare\" presenta piatti della cucina locale e regionale in giro per il mondo. All'interno di ogni puntata Andrew Zimmern si pone come obiettivo quello di mostrare, principalmente, i piatti pi\u00f9 bizzarri, unici e caratteristici della cucina di una determinata citt\u00e0, regione o nazione del mondo spesso mostrando anche come il cibo viene catturato, cucinato e servito.\nIl \"format\" nasce inizialmente da un singolo documentario della durata di un'ora dal titolo \"Bizarre Foods of Asia\". L'elevata audience che questo documentario ebbe durante i suoi ripetuti passaggi sulla versione americana del canale Discovery Travel &amp; Living ha spinto i produttori, nel 2006, a trasformarlo in una serie settimanale sempre presentata da Andrew Zimmern.\nIl \"format\" di \"Orrori da gustare\" pu\u00f2 essere paragonato, sotto molti aspetti, a quello di un altro programma, sempre trasmesso da Discovery Travel &amp; Living, ossia \"\". La differenza pi\u00f9 marcata tra i due format \u00e8 che, mentre quello di Boudain \u00e8 un misto di viaggi, cibo unico e vita notturna, \"Orrori da gustare\" pone pi\u00f9 l'accento sul cibo etnico e sulla cultura alimentare dei vari popoli.\nFra tutti i cibi strani assaggiati da Zimmern nel programma alcuni dei pi\u00f9 particolari includono nutria, balut, intestino d'oca, larve della palma da cocco, sanguinacci, pipistrelli della frutta, un cuore di cobra ancora pulsante e molto altro.\nOrrori da gustare: America.\nDal 2012 e dalla settima stagione al nome della serie \u00e8 stato aggiunto il suffisso \"America\" poich\u00e9 le puntate da qui in avanti sono degli approfondimenti sulla cultura gastronomica dei vari paesi statunitensi.\nIn \"Orrori da gustare: America\" Andrew Zimmern si pone come obiettivo quello di offrire, attraverso l'incontro con le diverse cucine e i diversi stili di vita che caratterizzano le diverse citt\u00e0 statunitensi che visita, una miglior conoscenza degli Stati Uniti e della loro reputazione di luogo d'incontro tra le diverse culture."}
{"id": "2131893", "revid": "300067", "url": "https://it.wikipedia.org/wiki?curid=2131893", "title": "Chris Quinn", "text": ""}
{"id": "2131894", "revid": "287204", "url": "https://it.wikipedia.org/wiki?curid=2131894", "title": "Mithapur", "text": " \nMithapur \u00e8 una suddivisione dell'India, classificata come \"census town\", di 13.558 abitanti, situata nel distretto di Jamnagar, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 25' 42 N e 68\u00b0 59' 36 E.\nSociet\u00e0.\nEvoluzione demografica.\nAl censimento del 2001 la popolazione di Mithapur assommava a 13.558 persone, delle quali 7.041 maschi e 6.517 femmine. I bambini di et\u00e0 inferiore o uguale ai sei anni assommavano a 1.206, dei quali 668 maschi e 538 femmine. Infine, coloro che erano in grado di saper almeno leggere e scrivere erano 10.640, dei quali 5.981 maschi e 4.659 femmine."}
{"id": "2131898", "revid": "287204", "url": "https://it.wikipedia.org/wiki?curid=2131898", "title": "Mogravadi", "text": " \nMogravadi \u00e8 una suddivisione dell'India, classificata come \"census town\", di 17.520 abitanti, situata nel distretto di Valsad, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Mogravadi assommava a 17.520 persone, delle quali 9.337 maschi e 8.183 femmine. I bambini di et\u00e0 inferiore o uguale ai sei anni assommavano a 2.135, dei quali 1.109 maschi e 1.026 femmine. Infine, coloro che erano in grado di saper almeno leggere e scrivere erano 13.636, dei quali 7.788 maschi e 5.848 femmine."}
{"id": "2131899", "revid": "1782831", "url": "https://it.wikipedia.org/wiki?curid=2131899", "title": "Asher Kuno", "text": "Biografia.\nVive a Peschiera Borromeo in provincia di Milano.\nPrima di entrare a far parte del collettivo lombardo Spregiudicati dal 2002, Kuno ha anche realizzato assieme Koge, Jack the Smoker e Bat la traccia \"Freestylo\" per \"Il Sonno Della Ragione\" di Zeus One. Nello stesso anno si fa conoscere nell'ambiente con il lavoro autoprodotto \"Cenere esplosiva,\" un demo, composto di 12 tracce, in cui collabora con Bat One, Jack the Smoker e Zampa tra gli altri.\nNel 2003 partecipa al disco \"L'Alba\" de La Creme, suoi compagni negli Spregiudicati.\nNel 2004 realizza il suo primo album solista, intitolato \"The Fottamaker\", con le collaborazioni di Jack the Smoker, Ape, Rido MC, Zampa, Mistaman, Vacca, Gomez, Mondo Marcio, DJ Ronin, Bassi Maestro. Mace e Rubo si dividono le produzioni dell'album. Nello stesso anno partecipa a Esuberanza del collettivo Sano Business, al disco \"Riprendiamoci tutto\" di Bat One, all'album \"Il senso\" di Porno, \"Lupo solitario\" di Zampa e \"VH\" di Vacca.\nNel 2005 assieme a Palla da Phella e DJ S.I.D. ha dato vita al progetto \"Da Bootsleg\" dove si alterna al microfono con Palla, su basi prodotte interamente da DJ S.I.D.. Le collaborazioni seguenti sono con Ape in \"Generazione di sconvolti\", con Huga Flame in \"Notte e Giorno\", con Kayl in \"Luther Blisset\", oltre che con Malva &amp; Dj Rex, Mr. Phil e Pesi Piuma. Sempre nel 2005 ha lavorato con DJ Kamo alla realizzazione del quarto capitolo della serie di mixtape intitolati \"On the Real\", mentre nel 2006 ha realizzato alcune collaborazioni con Clementino, Zampa &amp; Jack the Smoker, Palla &amp; Lana.\nNel 2010 collabora insieme a Jack the Smoker ed Emis Killa all'EP \"Vivo e vero\" di Bassi Maestro nel brano \"Stupitude\"; successivamente collabora per il mixtape di Mone MC della Blocco Recordz."}
{"id": "2131900", "revid": "287204", "url": "https://it.wikipedia.org/wiki?curid=2131900", "title": "Motera", "text": " \nMotera \u00e8 una suddivisione dell'India, classificata come \"census town\", di 21.150 abitanti, situata nel distretto di Gandhinagar, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Motera assommava a 21.150 persone, delle quali 11.544 maschi e 9.606 femmine. I bambini di et\u00e0 inferiore o uguale ai sei anni assommavano a 2.667, dei quali 1.506 maschi e 1.161 femmine. Infine, coloro che erano in grado di saper almeno leggere e scrivere erano 15.734, dei quali 9.294 maschi e 6.440 femmine."}
{"id": "2131901", "revid": "729019", "url": "https://it.wikipedia.org/wiki?curid=2131901", "title": "Assedio di Lisbona", "text": "L'assedio di Lisbona, dal 1\u00ba luglio al 25 ottobre del 1147, \u00e8 l'azione militare che port\u00f2 la citt\u00e0 di Lisbona sotto il controllo definitivo dei portoghesi e scacci\u00f2 i Mori. L'assedio di Lisbona fu una delle poche vittorie cristiane durante la Seconda Crociata ed \u00e8 considerata come una battaglia cruciale della pi\u00f9 estesa Reconquista.\nLa caduta di Edessa nel 1144 condusse alla richiesta di una nuova crociata da parte di Papa Eugenio III nel 1145 e 1146. Nella primavera del 1147, il Papa autorizz\u00f2 la crociata nella Penisola Iberica. Egli autorizz\u00f2 inoltre Alfonso VII di Castiglia ad unire le sue campagne contro i Mori con il resto della Seconda Crociata. Nel maggio del 1147, il primo contingente di crociati part\u00ec da Dartmouth, in Inghilterra per la Terra Santa. Ma le condizioni climatiche avverse obbligarono le navi a fermarsi lungo le coste portoghesi, attraccarono presso la citt\u00e0 di Porto, nel nord del Portogallo il 16 giugno del 1147. In quel luogo furono convinti ad incontrare il Re Alfonso I.\nI crociati concordarono di aiutare il Re nell'attacco a Lisbona grazie ad un solenne accordo che offriva ad essi la possibilit\u00e0 del saccheggio dei viveri della citt\u00e0 e del denaro del riscatto per i prigionieri previsti. L'assedio inizi\u00f2 il primo giorno di luglio. Dopo quattro mesi, il 24 di ottobre, i governanti Mori si arresero, principalmente a causa della scarsit\u00e0 di cibo nella citt\u00e0. La maggior parte dei crociati si stabil\u00ec nella citt\u00e0 appena liberata, ma alcuni di essi salparono a bordo della loro nave e continuarono il cammino verso la Terra Santa. Lisbona divenne infine la capitale del Regno del Portogallo nel 1255.\nSeconda Crociata.\nLa caduta di Edessa condusse Papa Eugenio III a richiedere una nuova Crociata nel 1145 e nel 1146. Nella primavera del 1147, il Papa autorizz\u00f2 inoltre una crociata nella Penisola iberica, dove la guerra contro i Mori stava andando avanti da centinaia di anni.\nAll'inizio della Prima Crociata nel 1095, Papa Urbano II aveva esortato i crociati iberici (Portoghesi, Castigliani, Leonesi, Aragonesi e altri) a rimanere a casa, luogo di una guerra che veniva considerata degna quanto quella dei crociati in Terra Santa. Papa Eugenio III incoraggi\u00f2 Marsiglia, Pisa, Genova, ed altre citt\u00e0 marittime del Mediterraneo ad andare a combattere nella Penisola Iberica. Egli autorizz\u00f2 inoltre Alfonso VII di Castiglia ad unire le sue campagne di guerra contro i Mori con il resto della Seconda Crociata.\nIl 19 maggio 1147 il primo contingente di crociati part\u00ec da Darmouth in Inghilterra con uomini delle pi\u00f9 diverse origini: Fiamminghi, Frisoni, Normanni, Inglesi, Scozzesi, e altri da Colonia, che insieme si consideravano Franchi. Nessun principe o re comandava questa parte della crociata: l'Inghilterra a quel tempo si trovava nel mezzo dell'Anarchia. La flotta era comandata da Henry Glanville, Conestario di Suffolk. Alcuni tra gli altri capitani di Crociata erano Arnold III di Aerschot, Christian di Ghistelles, Simon di Dover, Andrew di Londra e Saher di Archelle.\nSforzi reindirizzati.\nSecondo quanto riferisce lo storico Odo di Deuil c'erano 164 navi dirette verso la Terra Santa, e potrebbero essercene state 200 quando raggiunsero la costa portoghese ad attraccarono nella citt\u00e0 di Porto a causa delle pessime condizioni climatiche. In quel luogo i crociati furono convinti dal vescovo, Pedro II Pit\u00f5es ad incontrare il Re del Portogallo Alfonso I. Il Re, che aveva raggiunto il fiume Tago e aveva conquistato Santar\u00e9m nel mese di marzo, stava anche negoziando con il Papa per il riconoscimento del suo titolo di Re. Egli fu avvertito dell'arrivo della prima parte del gruppo di crociati e si affrett\u00f2 per incontrarli.\nI guerrieri decisero di aiutarlo nella riconquista di Lisbona. Alfonso promise di dividere i territori conquistati tra i capi della crociata come feudi. Egli si riserv\u00f2 il potere di \"advocatus\" e sollev\u00f2 coloro i quali erano all'assedio e i loro eredi che commerciavano in Portogallo dalla tassa commerciale chiamata la \"pedicata\". Gli inglesi inizialmente non erano entusiasti di partecipare ma Henry Glanville li convinse. Gli ostaggi furono scambiati come garanzia per i giuramenti.\nLa caduta di Lisbona.\nL'assedio di Lisbona inizi\u00f2 il primo luglio. I cristiani catturarono in breve tempo i territori circostanti Lisbona e assediarono le mura della stessa citt\u00e0, nonostante i Musulmani che difendevano Lisbona fossero riusciti a distruggere le loro armi da assedio. Dopo quattro mesi, il 21 ottobre, i governanti Mori si arresero, principalmente a causa della scarsit\u00e0 di cibo in citt\u00e0, che stava dando rifugio alle popolazioni dislocate nella zona da Santar\u00e9m alle citt\u00e0 di Sintra, Almada e Palmela. Dopo una breve insurrezione violenta, che i cronisti Anglo-Normanni attribuiscono agli uomini di Colonia e ai Fiamminghi, i conquistatori Cristiani entrarono in citt\u00e0 il 25 ottobre. I termini della resa prevedevano che le guarnigioni dei Musulmani avessero il permesso di conservare le loro propriet\u00e0 e potessero vivere all'interno della citt\u00e0. Tuttavia, appena i Cristiani entrarono a Lisbona, queste condizioni non furono rispettate.\nConseguenze.\nLa maggior parte dei crociati si stabil\u00ec nella citt\u00e0 appena conquistata, ma altri salparono con le navi e continuarono verso la Terra Santa. Nonostante la natura contrattuale della resa della citt\u00e0, una leggenda narra che essa deriv\u00f2 dal sacrificio del nobile e guerriero portoghese Martim Moniz, che utilizz\u00f2 il suo stesso corpo per tenere le porte del Castello di S\u00e3o Jorge aperte cos\u00ec da permettere la sua presa da parte dell'esercito dei Cristiani. Lisbona divenne la capitale del Regno di Portogallo nel 1255. La vittoria fu un punto di svolta nella storia del Portogallo e della Reconquista, che venne completata nel 1492."}
{"id": "2131903", "revid": "2184398", "url": "https://it.wikipedia.org/wiki?curid=2131903", "title": "Hanamichi Sakuragi", "text": " \u00e8 il protagonista della serie manga e anime \"Slam Dunk\" di Takehiko Inoue.\nPersonaggio.\nMatricola del liceo Shohoku della prefettura di Kanagawa, Hanamichi \u00e8 un ragazzo alto (188 cm) dal fisico atletico; caratteristica che pi\u00f9 lo contraddistingue \u00e8 l'insolito colore dei suoi capelli, rosso. Passa tutto il suo tempo con i suoi amici Mito, Okusu, Noma e Takamiya, i quali spesso lo prendono in giro per via della sua esuberanza e della sua goffaggine, ma comunque sono sempre pronti ad aiutarlo nel momento del bisogno.\nGi\u00e0 ai tempi delle scuole medie si era fatto una cattiva reputazione: infatti era notoriamente conosciuto per essere un violento e un attaccabrighe. Ha un debole per le belle ragazze sebbene non eserciti nessuna attrattiva su di loro, tanto che gi\u00e0 all'inizio del manga era stato rifiutato da ben 50 ragazze, l'ultima delle quali aveva preferito a lui un giocatore di pallacanestro, anche per questo odiava sentire quella parola tanto da diventare violento (in chiave comica). Nel primo capitolo conoscer\u00e0 Haruko, la sorella di Takenori Akagi, il capitano della squadra di pallacanestro dello Shohoku, innamorandosi di lei, bench\u00e9 Haruko lo veda solo come un amico. Proprio lei, vedendo in Hanamichi un grande potenziale, lo convince a entrare nella squadra di pallacanestro della scuola, e lui infatti si convertir\u00e0 a questo sport inizialmente al solo scopo di conquistarla, sebbene col tempo il ragazzo si appassioner\u00e0 sempre di pi\u00f9 alla pallacanestro diventando di volta in volta pi\u00f9 competitivo.\nNon ha il minimo senso dell'umilt\u00e0 poich\u00e9 ama vantarsi delle sue presunte qualit\u00e0, anche se in realt\u00e0 \u00e8 pieno di difetti: \u00e8 immaturo, rabbioso, meschino, indisciplinato, e totalmente incapace di rispettare gli altri. Haruko \u00e8 l'unica persona con cui \u00e8 gentile e servile: infatti solo Haruko riesce a renderlo mansueto. Nonostante tutto \u00e8 stimato dai giocatori di riserva della sua squadra, al contrario per\u00f2 \u00e8 in rapporti conflittuali con i titolari, lui e il suo capitano Akagi litigano continuamente anche perch\u00e9 quest'ultimo trova insopportabile la sua irriverenza, anche Mitsui e Miyagi hanno spesso dei dubbi su di lui per via della sua sgraziataggine, ma in fondo \u00e8 in buoni rapporti di amicizia con entrambi, infatti si sostengono vicendevolmente nel momento del bisogno; \u00e8 del tutto insofferente nei confronti di Kaede Rukawa, il quale come lui \u00e8 una matricola del primo anno, nonch\u00e9 il giocatore di pallacanestro pi\u00f9 talentuoso dello Shohoku. Hanamichi lo odia per due ragioni: Haruko \u00e8 innamorata di lui, inoltre Rukawa \u00e8 un giocatore notevolmente pi\u00f9 abile a capace di Hamanichi.\nMalgrado le apparenze ha un cuore d'oro, sempre pronto ad aiutare i suoi amici. \u00c8 affezionato al suo allenatore Anzai (anche se non lo vuole ammettere per via del suo cinismo): ne \u00e8 la prova il fatto che gli ha salvato la vita portandolo in ospedale quando ha avuto un attacco cardiaco, anche perch\u00e9 ci\u00f2 gli ha ricordato la morte del padre, deceduto per via di un malore (Hanamichi non riusc\u00ec a salvarlo perch\u00e9, nel tentativo di chiamare i soccorsi, venne aggredito da alcuni ragazzi con cui aveva precedentemente fatto a pugni: Hanamichi non rivanga volentieri quel ricordo anche perch\u00e9, per lui, \u00e8 fonte di dolore).\nAma considerarsi un giocatore ineccepibile e imbattibile, sebbene in realt\u00e0 per via della sua goffaggine commette degli errori imbarazzanti durante il gioco. Nonostante ci\u00f2 Hanamichi pu\u00f2 veramente vantare un talento prodigioso per la pallacanestro, infatti all'inizio della trama non aveva la minima esperienza o conoscenza di questo sport, ma ad ogni partita e con costanti allenamenti ha acquisito velocemente abilit\u00e0 di gioco sempre pi\u00f9 complete. Hanamichi ha una capacit\u00e0 di apprendimento sbalorditiva (in meno di tre mesi Hanamichi compie progressi ad una velocit\u00e0 straordinaria), sebbene ci\u00f2 che veramente lo penalizza \u00e8 solo la sua arroganza. Nella partita contro il Sannoh emerge il suo atletismo senza pari in tutto il Giappone: Hanamichi, infatti, possiede un'elevazione e una esplosivit\u00e0 nello scatto subito dopo l'atterraggio assolutamente incredibili (nell'intero paese nessuno \u00e8 in grado di saltare cos\u00ec in alto e di ripartire subito alla massima velocit\u00e0 senza perdere qualche attimo per ammortizzare l'atterraggio). Masashi Kawata afferma di non aver mai visto nessuno con una potenza nelle gambe simile a quella di Hanamichi, a detta di Riki Takato sul puro piano della prestanza fisica e dei riflessi Sakuragi \u00e8 gi\u00e0 superiore a Maki, il miglior giocatore della prefettura. Akagi stesso afferma che in tutto il Giappone non ci sia un giocatore capace di competere con lui in termini di forza fisica. \u00c8 un vero specialista nel saper afferrare la palla al volo sul rimbalzo per merito delle sue abilit\u00e0 nel salto, ha una velocit\u00e0 di scatto straordinaria e una grandissima resistenza fisica, che gli permette di giocare praticamente un intero match sempre al massimo delle sue possibilit\u00e0; la sua naturale potenza gli permette infine di avere nelle sue corde delle potentissime schiacciate, non solo \u00e8 capace di eseguirle nel modo pi\u00f9 convenzionale, ma anche in \"tap-in\" e in alley-oop, oltre a ci\u00f2 \u00e8 in grado sopportare qualsiasi contrasto. Ma in realt\u00e0 pu\u00f2 usare la sua straripante forza fisica anche in difesa, \u00e8 in grado di effettuare delle energiche stoppate sia dirimpetto all'avversario o in maniera pi\u00f9 sofisticata arrivandogli alle spalle, sempre facilitato dalla sua velocit\u00e0 e dai suoi salti. Al campionato nazionale, inoltre, dimostra di aver imparato bene a tirare in sospensione, diventando di fatto un giocatore completo in termpo record, questo grazie a lunghissimi e severi allenamenti sotto la supervisione di Anzai. Il suo ruolo \u00e8 quello di ala grande, ma come si \u00e8 visto nelle partite contro il Kainan e Sannoh riesce a giocare bene anche come centro. Va sottolineato che Hanamichi \u00e8 un playmaker sottovalutato: pi\u00f9 volte con i suoi passaggi \u00e8 riuscito ad innescare buone azioni da canestro, in altre circostanze i suoi compagni di squadra riescono a sfruttare le loro abilit\u00e0 di finalizzatori proprio quando la palla gli viene passata da Sakuragi. Si \u00e8 auto-proclamato il \"Genio della Pallacanestro\" e il \"Re dei Rimbalzi\". Hanamichi \u00e8 anche molto forte, tanto da poter sconfiggere pi\u00f9 avversari anche quando sono in vantaggio numerico, oltre a poter sopraffare rivali pi\u00f9 grandi di lui, tanto che Aota, membro del club di judo dello Shohoku aveva tentato di convincerlo ad abbandonare la pallacanestro per dedicarsi insieme a lui al judo. Sovente colpisce i suoi avversari con violente testate.\nStoria.\nL'ingresso nel club di pallacanestro dello Shohoku.\nLa serie inizia con Hanamichi come matricola del liceo Shohoku, infatuandosi di Haruko decide di iscriversi al club di pallacanestro della scuola per compiacerla, lei stessa impressionata dalle sue doti fisiche lo aveva convinto a unirsi alla squadra. Akagi inizialmente si era opposto al desiderio di Hanamichi di volersi unire alla squadra, anche perch\u00e9 lo aveva preso in antipatia, tra l'altro Hanamichi lo aveva battuto in una sfida individuale di pallacanestro (non osservando per\u00f2 le regole dato che non le conosceva) con una schiacciata, avendola imparata velocemente gi\u00e0 al secondo tentativo essendo facile per lui eseguirla per via della sua innata abilit\u00e0 di saltare con eccezionale elevazione. Akagi alla fine accetta il suo ingresso quando Hanamichi pulisce tutto da solo le palle e il parquet della palestra, capendo che nel profondo \u00e8 una persona volenterosa.\nCon l'aiuto di Akagi, Haruko e della manager della squadra Ayako, impara i fondamentali della pallacanestro e l'importanza di afferrare la palla al volo sul rimbalzo, durante un'amichevole contro la squadra del liceo Ryonan, considerata una delle pi\u00f9 forti della prefettura, Hanamichi scende in campo sostituendo Akagi, e nonostante le brutte figuracce durante la partite (dovute principalmente alla sua inesperienza) riesce a mettere in difficolt\u00e0 Uozumi e Sendo, i due giocatori pi\u00f9 forti della squadra avversaria grazie al suo buon gioco difensivo, oltre a dare il suo contributo con i suoi buoni passaggi anche nelle azioni da canestro, inoltre a pochi secondi dalla fine segna due punti portando la squadra al temporaneo vantaggio con un layup, purtroppo per\u00f2 Sendo con un ultimo canestro porta il Ryonan alla vittoria.\nAlla squadra si aggiunger\u00e0 anche Ryota Miyagi, il quale entra in contrasto con Hanamichi dando per scontato che fosse innamorato di Ayako (della quale Miyagi \u00e8 infatuato) ma dopo aver chiarito l'equivoco i due diventano amici, inoltre Hisashi Mitsui, studente che in passato faceva parte della squadra, cercher\u00e0 di distruggere il club di pallacanestro facendo irruzione nella palestra con i suoi amici teppisti e Hanamichi li affronter\u00e0, sebbene alla fine Mitsui mette da parte le ostilit\u00e0 decidendo di unirsi nuovamente alla squadra.\nCampionato della prefettura.\nIniziano i campionato della prefettura di Kanagawa, purtroppo nelle prime partite sebbene lo Shohoku riesca a vincere con relativa facilit\u00e0 Hanamichi viene pi\u00f9 volte espulso dal campo per via del suo gioco falloso, la partita pi\u00f9 ardua \u00e8 contro la squadra dello Shoyo, la testa di serie del girone, dove per\u00f2 Hanamichi riesce per la prima volta ad andare a canestro in una partita ufficiale. Rendendosi conto che le sue modeste qualit\u00e0 come realizzatore non sono all'altezza di quelle di Rukawa, Miyagi, Akagi e Mitsui, decide di mettersi in mostra con la sua abilit\u00e0 nel saper intercettare la palla sul rimbalzo. Lo Shohoku vincer\u00e0 la partita e Hanamichi nel gioco difensivo si riveler\u00e0 determinante per la vittoria dato che nei minuti finali ha contribuito a preservare il vantaggio, inoltre far\u00e0 una spettacolare schiacciata, che per\u00f2 verr\u00e0 invalidata per fallo in attacco venendo espulso un'altra volta dalla partita. Nonostante tutto il pubblico applaude la sua prestazione e Hanamichi ritorna in panchina mostrando per la prima volta umilt\u00e0, cosa di cui persino Ayako \u00e8 rimasta sbalordita.\nSuperato il girone lo Shohoku deve classificarsi almeno come seconda per ottenere l'accesso ai campionati nazionali, affrontando per prima la squadra del liceo Kainan dove Hanamichi per merito del suo gioco difensivo riuscir\u00e0 a neutralizzare quasi completamente l'attacco avversario permettendo a Rukawa di scatenarsi con i suoi canestri, inoltre Hanamichi entrer\u00e0 finalmente nel vero senso dello sport vedendo Akagi pronto a ogni sacrificio pur di giocare a vincere nonostante l'infortunio subito durante la partita. Nei secondi finali della partita Hanamichi tra lo stupore generale riesce a fare una schiacciata mettendo al tappeto Maki, il capitano de Kainan considerato il giocatore pi\u00f9 forte di Kanagawa che aveva vanamente tentato di impedirgli di mettere a segno la schiacciata. Purtroppo lo Shohoku perder\u00e0 per colpa di uno sbaglio di Hanamichi il quale arriver\u00e0 a scoppiare a piangere.\nCome auto-penitenza per il suo errore decider\u00e0 di rasarsi quasi completamente i capelli, Akagi lo aiuter\u00e0 a perfezionare la sua tecnica nel tiro libero dalla distanza ravvicinata. Purtroppo dopo la sconfitta contro il Kainan lo Shohoku per ottenere l'accesso al campionato nazionale non pu\u00f2 pi\u00f9 permettersi nessuna sconfitta, e l'ultima avversaria \u00e8 il Ryonan, in quella che \u00e8 stata indubbiamente la partita pi\u00f9 impegnativa del girone per lo Shohoku. Hanamichi d\u00e0 sfoggio dei suoi progressi, ma uno dei giocatori della squadra avversaria, Fukuda (il quale non aveva preso parte all'amichevole) riesce a surclassarlo facendo leva sul suo punto debole: la sua incapacit\u00e0 di riuscire a marcare l'avversario sotto canestro. Nel tentativo di fermare Fukuda si procurer\u00e0 una ferita alla fronte dovendo lasciare il campo, questa ha rappresentato per lui la sua prima umiliazione come atleta. Hanamichi torner\u00e0 a giocare nel secondo tempo, pi\u00f9 motivato di prima, dando prova di avere visione di gioco, non soltanto aiuter\u00e0 i suoi compagni di squadra a fare sempre pi\u00f9 punti con i tiri liberi per merito dei suoi buoni passaggi, ma nei minuti finali della partita impedir\u00e0 a Fukuda e Uozumi di andare a canestro nonostante gli ottimi passaggi di Sendo, avendo in qualche modo previsto le intenzioni di quest'ultimo. Quando la squadra sar\u00e0 in vantaggio di due punti Hanamichi allungher\u00e0 il distacco facendo l'ultimo canestro con una schiacciata e lo Shohoku vincer\u00e0 potendo giocare nel campionato nazionale. Come Taoka (l'allenatore del Ryonan) aveva gi\u00e0 predetto durante la partita amichevole che avevano vinto contro lo Shohoku, Hanamichi aveva il potenziale per diventare un pericoloso rivale riconoscendo che il Ryonan ha perso proprio perch\u00e9 Taoka ha commesso l'errore di sottovalutare Hanamichi.\nIl campionato nazionale.\nBench\u00e9 lo Shohoku abbia ottenuto il diritto di partecipare al campionato nazionale, Hanamichi non \u00e8 comunque soddisfatto dovendo constatare che non \u00e8 ancora lontanamente al livello del suo compagno di squadra Rukawa. Anzai decide di aiutarlo a migliorare la sua tecnica nel tiro libero dalla lunga distanza con un allenamento privato, facendogli fare ventimila tiri in soli sette giorni, ritenendo che cos\u00ec Hanamichi potr\u00e0 diventare l'arma segreta dello Shohoku, inoltre i suoi amici lo riprendono con la videocamera in modo che Hanamichi possa rivedere la sua prestazione e prendere atto dei suoi errori al fine di migliorare sempre di pi\u00f9 il suo gioco.\nInizia il campionato nazionale e la prima squadra contro cui giocheranno sar\u00e0 quella del liceo Toyotama, all'inizio per Hanamichi non riuscir\u00e0 a entrare in paratita, ma poi dar\u00e0 prova delle sue nuove abilit\u00e0 nel tiro libero da tre punti. Battuto il Toyotama, la squadra dovr\u00e0 affrontare i rivali del liceo Sannoh, i campioni in carica per quattro anni consecutivi nonch\u00e9 la squadra pi\u00f9 forte del paese. Durante l'incontro il Sannoh si porter\u00e0 in vantaggio e dalla panchina Hanamichi osserver\u00e0 la partita studiando bene il gioco, e quando Anzai lo far\u00e0 scendere in campo Hanamichi avendo capito come comportarsi in base alle dinamiche di gioco aiuter\u00e0 la squadra a rimontare lo svantaggio. In questa partita viene messo in evidenza che probabilmente Hanamichi ha superato il livello del suo capitano Akagi, dato che il coach della squadra avversaria Domoto ordiner\u00e0 a Masashi Kawata (ritenuto il miglior centro a livello nazionale, molto pi\u00f9 forte di Akagi) di marcare Sakuragi allo scopo di neutralizzarne il micidiale rimbalzo lasciando perdere addirittura Akagi. Nonostante la marcatura di Masashi, che gli crea maggiori problemi, Hanamichi riesce comunque a realizzare rimbalzi e giocate decisive in quanto essere marcato dal miglior pivot del paese \u00e8 per lui un motivo di grandissima soddisfazione e uno stimolo a rendere al meglio. Purtroppo durante la partita Hanamichi, urtando violentemente contro un tavolo, si infortuner\u00e0 alla schiena, e bench\u00e9 Anzai preferisse tenerlo fuori dalla partita, Hanamichi determinato pi\u00f9 che mai a superare Rukawa continuer\u00e0 a giocare pur sapendo che rischia di compromettere la sua salute fisica, ammettendo ormai di amare realmente la pallacanestro e indirettamente dichiara ad Haruko il suo amore per lei. Hanamichi \u00e8 il vero trascinatore della squadra e infatti anche Akagi ammette che senza di lui lo Shohoku non sarebbe diventata la squadra forte e temibile che \u00e8 adesso. Nemmeno il dolore alla schiena riesce a fermare Hanamichi il quale impedisce a Eiji Sawakita, il giocatore pi\u00f9 temibile del Sannoh ritenuto il pi\u00f9 forte del campionato liceale, di fare una schiacciata togliendogli la palla di mano permettendo a Rukawa di fare il canestro che porter\u00e0 in vantaggio lo Shohoku, nonostante ci\u00f2 Sawakita resgisce e riporta la squadra in vantaggio con un canestro, ma a un secondo dalla fine Rukawa passa la palla a Hanamichi e quest'ultimo consegna la vittoria allo Shohoku mettendo a segno un tiro libero da due punti, in una scena che rievoca un sogno che lo stesso Hanamichi aveva fatto in precedenza.\nLo Shohoku ottiene la soddisfazione di aver battuto la squadra pi\u00f9 forte del Giappone ma non riesce tuttavia a superare la semifinale del campionato nazionale a causa dell'enorme stanchezza accumulata nella partita vinta contro i campioni in carica e dell'assenza di Hanamichi, che non ha potuto giocare perch\u00e9 infortunato alla schiena. Hanamichi seguir\u00e0 un percorso di riabilitazione prima di ricominciare a giocare, e dalle sue parole si evince che il suo prossimo obbiettivo \u00e8 quello di giocare nella NBA un ambiente competitivo dove per un giapponese \u00e8 difficile emergere, ma lui \u00e8 pronto a tutto pur di dimostrare il suo valore, inoltre Anzai vedendo giocare Hanamichi durante la partita contro il Sannoh ha rievocato il ricordo di Yazawa il suo defunto allievo che Anzai voleva allenare allo scopo di trasformarlo nel giocatore pi\u00f9 forte del paese, riconoscendo per\u00f2 che Hanamichi ha il potenziale per superare Yazawa e diventare un giorno il giocatore di pallacanestro pi\u00f9 forte del Giappone."}
{"id": "2131904", "revid": "300067", "url": "https://it.wikipedia.org/wiki?curid=2131904", "title": "Joel Anthony", "text": ""}
{"id": "2131907", "revid": "20784614", "url": "https://it.wikipedia.org/wiki?curid=2131907", "title": "Ricci di mare", "text": ""}
{"id": "2131908", "revid": "6923", "url": "https://it.wikipedia.org/wiki?curid=2131908", "title": "International Baseball Federation", "text": "La International Baseball Federation (IBAF) \u00e8 stata fino al 2013 l'organizzazione a livello mondiale dello sport del baseball. Aveva il compito di organizzare vari tornei mondiali tra cui i pi\u00f9 importanti il campionato mondiale di baseball e il World Baseball Classic.\nAveva sede a Losanna (Svizzera) e l'ultimo presidente \u00e8 stato l'italiano Riccardo Fraccari.\nNell'aprile 2013, nell'ottica di riportare le rispettive discipline alle Olimpiadi in tempo per l'edizione 2020, IBAF e ISF (International Softball Federation) si sono fuse insieme nella World Baseball Softball Confederation (WBSC), diventando di fatto \"divisions\" della nuova associazione \nStoria.\nLa IBAF fu fondata nel 1938. Ha cambiato il proprio nome numerose volte nel corso della sua storia: nel 1944 era chiamata ufficialmente \"Federaci\u00f3n Internacional de B\u00e9isbol Amateur (FIBA)\", nel 1973 si separ\u00f2 dalla rivale \"Federaci\u00f3n Mundial de B\u00e9isbol Amateur (FEMBA)\", la quale si fuse con la FIBA in 1976 sotto il nome di \"International Baseball Association (AINBA)\". Nel 1984 venne cambiato l'acronimo in \"IBA\", fino a ritornare nel 2000 all'attuale sigla: \"IBAF\".\nConfederazioni.\nLe 117 nazioni appartenenti alla \"IBAF\" erano organizzate in 5 confederazioni, una per ogni continente.\nLa classifica delle nazioni.\nLa \"IBAF\" ha compilato per la prima volta nella sua storia una classifica mondiale per nazioni, sulla base dei risultati ottenuti dal gennaio 2005 ad oggi. La graduatoria, guidata abbastanza nettamente da Cuba con 941,50 e seguita dagli USA (779.82), colloca all'Italia al tredicesimo posto in un lotto di 44 nazioni complessive. Gli azzurri hanno messo insieme 118,88 punti, grazie al quinto posto al Mondiale universitario 2006, al sesto nella Coppa Intercontinentale dello stesso ed a quattro decimi posti, nel Mondiali juniores 2006 e 2008, al World Baseball Classic 2006 ed al Mondiale 2007. 24,88 punti arrivano invece dal secondo posto agli Europei 2005 di Praga e dal settimo ottenuto invece in quelli di Barcellona nel 2007. I Paesi Bassi, la seconda nazione europea, tra le prime 13 si trovano al sesto posto.\nA livello continentale, l'Asia piazza tre Nazioni nei primi cinque posti, le americhe 5 Nazioni nei primi 12 posti e l'Europa presenta l'Italia, i Paesi Bassi e la Spagna tra le prime 16 oltre che altre 10 Nazioni.\nDi seguito \u00e8 riportata la graduatoria ufficiale delle prime 45, pur non essendo indicati numerosi altri parametri presi in considerazione per stilare la classifica, vi sono i punti guadagnati e le posizioni ottenute nelle varie competizioni internazionali di maggior rilievo: i campionati mondiali, il World Baseball Classic e le Olimpiadi."}
{"id": "2131910", "revid": "767487", "url": "https://it.wikipedia.org/wiki?curid=2131910", "title": "Dorell Wright", "text": "Biografia.\nHa un fratello di nome Delon, anch'egli cestista.\nCarriera.\nWright \u00e8 entrato nella National Basketball Association nel 2004, vestendo la maglia dei Miami Heat. Con la squadra della Florida Wright vince anche un titolo nel 2006, seppure il suo contributo sia stato molto modesto (non disput\u00f2 neanche una partita di quell'edizione dei play-off). Nel 2010, dopo 6 stagioni a Miami, Dorell cambia squadra entrando a far parte dei Golden State Warriors. Nella nuova squadra riceve molta fiducia dall'allenatore, e gioca tutte le 82 gare di stagione regolare (2010-11) a una media di 38 minuti a partita; sebbene i Warriors non siano competitivi, la stagione personale di Dorell \u00e8 un successo, affermandosi come prolifico realizzatore (16,4 punti di media realizzati, e primo della NBA per tiri da tre punti segnati e tentati) e finendo terzo nella votazione per il premio Most Improved Player.\nNel 2012 passa ai Philadelphia 76ers e nel luglio 2013 firma per i Portland Trail Blazers.\nIl 20 luglio 2018, Wright firma per il Lokomotiv Kuban'."}
{"id": "2131911", "revid": "1573940", "url": "https://it.wikipedia.org/wiki?curid=2131911", "title": "Haematopus finschi", "text": "La beccaccia di mare di South Island (Haematopus finschi ) \u00e8 un uccello della famiglia Haematopodidae.\nDistribuzione e habitat.\nQuesto uccello nidifica sull'Isola del Sud in Nuova Zelanda. Nel resto dell'anno si sposta sull'Isola del Nord presso estuari e porti. \u00c8 stato registrato come presenza accidentale anche nell'Australia orientale, sull'Isola di Lord Howe, sulle Isole Norfolk, in Nuova Caledonia e Vanuatu."}
{"id": "2131914", "revid": "91078", "url": "https://it.wikipedia.org/wiki?curid=2131914", "title": "Segnaletica stradale", "text": ""}
{"id": "2131915", "revid": "729019", "url": "https://it.wikipedia.org/wiki?curid=2131915", "title": "Junkers A 48", "text": "Lo Junkers A 48 era un aereo da turismo sportivo e da addestramento monomotore monoplano biposto sviluppato dall'azienda aeronautica tedesca Junkers Flugzeug- und Motorenwerke AG nei tardi anni venti e prodotto, oltre che dalla stessa, su licenza anche in Svezia dalla AB Flygindustri.\nPrimo modello interbellico ad adottare una superficie liscia tra gli Junkers, bench\u00e9 inizialmente progettato per un uso militare venne realizzato il mercato dell'aviazione civile, dal quale comunque venne derivata anche una versione militare, il cacciabombardiere Junkers K 47."}
{"id": "2131922", "revid": "287204", "url": "https://it.wikipedia.org/wiki?curid=2131922", "title": "Ramon Sessions", "text": "Carriera.\n, tuttavia dopo le ottima prestazioni ottenute, decise di rendersi eleggibile al Draft NBA 2007.\nNBA (2007-2018).\nMilwaukee Bucks (2007-2009).\nAl Draft NBA 2007 Sessions venne selezionato come 56\u00aa scelta dai Milwaukee Bucks.\nSessions fu il primo giocatore in assoluto della stagione NBA 2007-2008 a essere assegnato in D-League, quando venne prestato dai Milwaukee Bucks ai Tulsa 66ers. Il 26 novembre 2007 venne nominato giocatore della settimana nel weekend di apertura, con una media di 30,5 punti, 7,5 rimbalzi e 5,0 assist. Il 26 gennaio 2008 venne nuovamente nominato giocatore della settimana diventando il primo giocatore a vincere due volte il premio in quella stagione. In tre partite con i 66ers mantiene una media di 29,6 punti, 8,0 rimbalzi e 12,3 assist.\nNel gennaio 2008 venne richiamato dai Bucks ma, a causa di un infortunio al polso, debutt\u00f2 in NBA solamente il successivo 9 marzo, nella sconfitta casalinga per 119-97 con i Philadelphia 76ers, segnando 2 punti. In seguito, a causa degli infortuni del playmaker titolare, Mo Williams, e della sua riserva, Charlie Bell, il suo minutaggio aument\u00f2. Il 2 aprile segn\u00f2 il canestro della vittoria contro i Washington Wizards sfruttando il passaggio di Andrew Bogut in una partita vinta dai Bucks 110-109 dopo tanta sofferenza dato che i cervi non riuscirono mai ad avere un vantaggio di pi\u00f9 di un punto dai loro avversari.\nIl 14 aprile 2008 segn\u00f2 un \"career-high\" di 20 punti, 24 assist (record per i Bucks) e 8 rimbalzi nella sconfitta casalinga per 151-135 contro i Chicago Bulls. La sua doppia doppia sar\u00e0 anche il primo \"20-20\" a punti e assist nella storia dei Bucks. La notte seguente supera il suo \"career-high\" segnando 25 punti nella sconfitta per 110-101 contro i Minnesota Timberwolves. Sessions superer\u00e0 ancora il suo \"career-high\" raddoppiandolo quasi: il 7 febbraio 2009 segna 44 punti nella sconfitta interna ai tempi supplementari per 126-121 contro i Detroit Pistons. Il 2 aprile 2009 segna contro i Los Angeles Lakers la sua prima tripla doppia in carriera con 16 punti, 16 assist e 10 rimbalzi.\nMinnesota Timberwolves (2009-2010).\nIl 4 settembre 2009 viene ingaggiato dai Minnesota Timberwolves, con cui firma un contratto di quattro anni a 16 milioni di dollari. I Bucks avrebbero avuto 7 giorni di tempo per pareggiare l'offerta ma decisero di non presentarla. Qui Sessions fu la riserva del playmaker \"rookie\" Jonny Flynn. Gioc\u00f2 tutte le 82 partite dei T'Wolves, anche se solo 1 da titolare. Alla fine della stagione i lupi arrivarono ultimi in classifica a ovest, mentre guardando i record di tutte le squadre indipendentemente dalla conference, peggio dei lupi (che ebbero un record di 15 vittorie e 67 sconfitte) fecero solo i New Jersey Nets (che ebbero un record di 12-70).\nCleveland Cavaliers (2010-2012).\nIl 26 luglio 2010 viene ceduto insieme a Ryan Hollins e una seconda scelta al Draft NBA 2011 ai Cleveland Cavaliers in cambio di Delonte West (successivamente tagliato dai Timberwolves) e Sebastian Telfair. Con i Cavs il primo anno gioca 81 partite, di cui 38 da titolare, partendo titolare dopo la cessione in Febbraio di Mo Williams ai Los Angeles Clippers. Il secondo anno invece torna a essere di riserva, in questo caso di Kyrie Irving; tra l'altro qui la storia che fece arrivare Irving nella franchigia dell'Ohio \u00e8 particolare: i Clippers per avere Mo Williams, cedettero ai Cavaliers una prima scelta al Draft NBA 2011, e quella scelta fu proprio Irving. Sessions torn\u00f2 cos\u00ec a svolgere il ruolo di playmaker di riserva dei Cleveland Cavaliers.\nLos Angeles Lakers (2012).\nIl 15 marzo 2012 viene ceduto insieme a Christian Eyenga ai Los Angeles Lakers in cambio di una prima scelta protetta al draft NBA 2012, Jason Kapono e Luke Walton. Sessions arriv\u00f2 ai Los Angeles Lakers per rimpiazzare Derek Fisher, che il 15 Marzo 2012 (lo stesso giorno in cui Sessions arriv\u00f2 ai Lakers) venne ceduto agli Houston Rockets (che tra l'altro lo tagliarono subito), Sessions divent\u00f2 cos\u00ec il playmaker titolare della squadra. Nella sua prima partita con i Lakers mette a segno 7 punti, 4 rimbalzi e 5 assist in 19 minuti nella vittoria per 97-92 contro i Minnesota Timberwolves (sua ex squadra). Il 23 marzo contro i Portland Trail Blazers mette a segno 20 punti e 11 assist, segnando la tripla del K.O per i Trail Blazers e guadagnandosi il titolo di MVP della partita. Con i Lakers gioc\u00f2 per la prima volta in carriera nei play-off. Gioc\u00f2 tutte e 12 le partite dei Lakers nei playoff, che dopo aver vinto per 4-3 la serie contro i Denver Nuggets, vennero eliminati in semifinale di Conference per 4-1 dagli Oklahoma City Thunder. Sessions tenne di media 9,7 punti, 3,6 assist, 3,0 rimbalzi e 0,3 palle rubate in 31,7 minuti a partita. Per quanto riguarda le percentuali al tiro, tenne di media il 37,7% dal campo, 16% da 3 punti e 74,3% ai tiri liberi.\nCharlotte Bobcats (2012-2014).\nIl 13 luglio 2012 firm\u00f2 un contratto biennale con gli Charlotte Bobcats.\nBreve ritorno ai Milwaukee Bucks (2014).\nIl 19 febbraio 2014 venne ceduto insieme a Jeff Adrien ai Milwaukee Bucks in cambio di Gary Neal e Luke Ridnour, facendo cos\u00ec ritorno nella squadra nella quale realizz\u00f2 il record di assist e iniziato la sua carriera in NBA.\nSacramento Kings (2014-2015).\nIl 23 settembre 2015 Sessions firm\u00f2 da free agent con i Sacramento Kings. Torn\u00f2 cos\u00ec a giocare in California dopo aver giocato nei Lakers tra marzo e maggio del 2012.\nWashington Wizards (2015-2016).\nIl 19 febbraio 2015 venne ceduto ai Washington Wizards in cambio di Andre Miller, svolgendo il ruolo di riserva di John Wall. Alla fine della stagione, a seguito del sesto posto ottenuto dalla squadra, Sessions torn\u00f2 a disputare i play-off tre anni dopo l'ultima volta. Dopo aver eliminato con un tanto agevole quanto sorprendente 4-0 i Toronto Raptors, i capitolini passarono alle semifinali di Conference dove incontrarono gli Atlanta Hawks. Il 5 maggio 2015, in gara-2 delle semifinali, Sessions realizz\u00f2 un career-high ai playoffs di 21 punti contro gli Atlanta Hawks, che tuttavia si rivel\u00f2 vano a fine partita in quanto la squadra della Capitale perse la partita 106-90. Gli Wizards vennero eliminati dalla serie per 4-2 dai falchi, e Sessions per la seconda volta (su 2 totali) si ferm\u00f2 nei PO alle semifinali di Conference.\nNella stagione successiva Sessions rimase negli Wizards. Con la squadra Capitolina, continu\u00f2 a svolgere il ruolo di riserva di John Wall; in stagione disput\u00f2 tutte le 82 partite degli Wizards (seconda volta in carriera in quanto gi\u00e0 nella stagione 2009-10 gioc\u00f2 tutte le partite della stagione quando militava nei Minnesota Timberwolves), che tuttavia non riuscirono a qualificarsi per i play-off in quanto arrivarono decimi nella graduatoria della Eastern Conference con un record di 41 vittorie e 41 sconfitte.\nRitorno a Charlotte (2016-2017).\nIl 5 luglio 2016 firm\u00f2 un contratto biennale da 12,5 milioni di dollari (il secondo anno ha la team option) con gli Charlotte Hornets, tornando cos\u00ec a giocare per la franchigia della Carolina del Nord a 2 anni e 5 mesi di distanza dall'ultima volta. Esattamente come nell'esperienza precedente a Charlotte, svolse il ruolo di riserva di Kemba Walker.\nTuttavia la stagione non fu positiva n\u00e9 per lui n\u00e9 per le cavalette che si piazzarono all'11\u00ba posto della Eastern Conference con 36 vittorie e 46 sconfitte. A fine della stagione, visto che Sessions deluse, gli Hornets non esercitarono la team option e Sessions rimase free agent.\nNew York Knicks (2017-2018).\nIl 28 luglio 2017 firm\u00f2 un annuale da 2,3 milioni di dollari con i New York Knicks. Tuttavia, viste le prestazioni non convincenti, Sessions fu relegato al ruolo di terzo playmaker dietro a Jarrett Jack e al rookie Frank Ntilikina fino a venire tagliato dalla franchigia di New York il 14 gennaio 2018 in favore di Trey Burke.\nRitorno a Washington (2018).\nIl 25 febbraio 2018 torn\u00f2 agli Washington Wizards con cui firm\u00f2 un contratto da 10 giorni. Firma il 5 marzo un secondo contratto da 10 giorni con la franchigia della Capitale, per poi rinnovare successivamente fino alla fine della stagione.\nNon giocher\u00e0 successivamente nessuna partita nei playoffs.\nParentesi al Maccabi Tel-Aviv (2018).\nIl 4 novembre 2018 si trasferisce in Europa al Maccabi Tel Aviv con cui sigla un contratto trimestrale. Tuttavia il 21 novembre lascia il club israeliano per ragioni personali."}
{"id": "2131924", "revid": "1573940", "url": "https://it.wikipedia.org/wiki?curid=2131924", "title": "Haematopus fuliginosus", "text": "La beccaccia di mare fuligginosa (Haematopus fuliginosus ) \u00e8 un uccello della famiglia Haematopodidae.\nDistribuzione e habitat.\nQuesto uccello vive in Australia, in prevalenza su coste rocciose, ma occasionalmente anche presso gli estuari. \u00c8 stato accidentalmente segnalato in Indonesia e su Christmas Island.\nSistematica.\n\"Haematopus fuliginosus\" ha due sottospecie:"}
{"id": "2131932", "revid": "1652635", "url": "https://it.wikipedia.org/wiki?curid=2131932", "title": "Luc Mbah a Moute", "text": "Vita privata.\nLuc \u00e8 il principe del suo villaggio nat\u00eco, Bia Messe, vicino a Yaound\u00e9, in quanto figlio del capovillaggio Camille Mout\u00e9 \u00e0 Bidias. Questi \u00e8 inoltre un officiale del governo di alto rango, e gestisce il Fondo Nazionale per l'Occupazione in Camerun. Suo fratello gemello Emmanuel Bidias a Moute ha giocato anche lui a pallacanestro per la Texas University nella NCAA, mentre suo cugino Landry Nnoko \u00e8 anch'egli un cestista.\nCarriera.\nCollege.\nGioca per tre stagioni ad UCLA, dove tiene medie di 8,7 punti, 7,2 rimbalzi e 1,3 palle recuperate, arrivando anche a perdere in finale contro Florida un campionato NCAA.\nNBA.\nViene scelto con la trentasettesima scelta assoluta nel Draft NBA 2008 dai Milwaukee Bucks, con cui gioca per cinque stagioni consecutive, per un totale di 335 partite di regular season disputate,\nNell'estate del 2013 viene scambiato con i Sacramento Kings in cambio di una seconda scelta al Draft del 2016. Dopo aver giocato solo 9 partite con la squadra californiana (con medie di 4,4 punti e 3 rimbalzi a partita), nel novembre 2013 viene ceduto ai Minnesota Timberwolves in cambio di Derrick Williams.\nIl 23 agosto 2014 rientra nella trade a tre squadre per portate Kevin Love a Cleveland finendo ai Philadelphia 76ers."}
{"id": "2131933", "revid": "1573940", "url": "https://it.wikipedia.org/wiki?curid=2131933", "title": "Haematopus leucopodus", "text": "La beccaccia di mare di Magellano (Haematopus leucopodus ) \u00e8 un uccello della famiglia Haematopodidae.\nDistribuzione e habitat.\nQuesto uccello vive in Argentina, Cile e nelle Isole Falkland, sulle coste sabbiose e presso laghi d'acqua dolce."}
{"id": "2131934", "revid": "123456539", "url": "https://it.wikipedia.org/wiki?curid=2131934", "title": "Rivolta contro il mondo moderno", "text": "Rivolta contro il mondo moderno \u00e8 un libro del filosofo e pensatore tradizionale Julius Evola, considerato unanimemente la sua opera pi\u00f9 importante. Pubblicata per la prima volta dall'editore Hoepli di Milano nel 1934, \u00e8 stata successivamente tradotta in varie lingue.\nL'opera.\nIl libro si pone come \"uno studio di morfologia delle civilt\u00e0 e di filosofia della storia\". Il termine rivolta, stando a come dice lo stesso Evola, non corrisponderebbe al contenuto: \u00abperch\u00e9 non si tratta di uno scritto polemico, l'istanza polemica, la \"rivolta\", se mai, \u00e8 implicita, \u00e8 una ovvia conseguenza\u00bb. In realt\u00e0 per\u00f2 l'opera \u00e8 una critica effettiva a quello che Evola definisce il mondo moderno, ormai caratterizzato dall'egemonia statunitense e russa nonch\u00e9 da un diffuso materialismo, inteso da Evola come la non-considerazione per il mondo magico e sovrannaturale al di fuori delle professioni di fede della religione. A questo mondo moderno Evola contrappone il mondo \"tradizionale\", caratterizzato dall'uomo della tradizione, un essere innatamente superiore agli altri esseri umani per le sue virt\u00f9 e per la capacit\u00e0 di porsi da tramite col mondo invisibile. Lo stesso Evola spiega che per \"tradizione\" non si deve intendere tanto un semplice conservatorismo facente parte il complesso delle memorie, notizie e testimonianze trasmesse da una generazione all'altra, ma che il termine debba essere interpretato in chiave spirituale-esoterica facendo parte non ad una realt\u00e0 del passato, ma ad una ideale epoca a-storica o meglio super-storica.\nL'opera \u00e8 suddivisa in due parti: la prima si intitola \"Il mondo della tradizione\", la seconda \"Genesi e volto del mondo moderno\".\nLa prima parte \u00e8 interamente dedicata ad una esposizione comparata delle dottrine e delle simbologie di quelle civilt\u00e0 antiche definite dall'autore \"tradizionali\" in cui vengono indicati i principi fondamentali secondo cui secondo Evola si manifesterebbe la regalit\u00e0 dell'uomo \"tradizionale\": la dottrina delle due nature, l'esistenza di un ordine fisico e di uno metafisico e la rivalutazione della necessit\u00e0 di una societ\u00e0 organizzata tramite un ordine castale. Segue l'indicazione del modo con cui l'uomo della tradizione concepisce il diritto, la legge, la guerra, la propriet\u00e0, le relazioni fra i sessi, l'immortalit\u00e0 e la razza.\nLa seconda parte contiene invece un'interpretazione della storia su base tradizionale: si parte dalle origini dell'uomo per arrivare al concetto moderno di evoluzione in senso darwiniano che, secondo la tradizione, \u00e8 considerato un regresso, un'involuzione. L'autore traccia un affresco della storia letta secondo lo schema ciclico tradizionale delle quattro et\u00e0: oro, argento, bronzo e ferro nella tradizione occidentale (Esiodo) e satya, treta, dvapara e Kali Yuga in quella orientale (induismo)."}
{"id": "2131937", "revid": "3115", "url": "https://it.wikipedia.org/wiki?curid=2131937", "title": "Chitarra decacorde", "text": "La chitarra decacorde \u00e8 una tipologia di chitarra a dieci corde invece delle sei canoniche, con le quattro corde aggiuntive usate per i toni gravi. Utilizzata per lo pi\u00f9 per l'esecuzione di musica popolare, la sua accordatura \u00e8, partendo dalla corda pi\u00f9 acuta, Mi - Si - Sol - Re - Do - Si - La - Sol - Fa - Mi.\nStoria.\nLo strumento nacque nel XIX secolo senza il tipico manico allargato, ma fu nel 1828 che Ferdinando Carulli us\u00f2 una chitarra con dieci corde e un manico pi\u00f9 largo costruita dal liutaio Ren\u00e9 Lac\u00f4te.\nNel \"M\u00e9thode complete pour la d\u00e9cacorde nouvelle guitare\" op. 293 vi sono alcune sue composizioni per questo strumento .\nSempre nello stesso periodo Johann Kaspar Mertz e Luigi Legnani adottarono una variante a otto corde.\nNel 1964 nasce la prima chitarra a dieci corde moderna ad opera del liutaio spagnolo Jos\u00e9 Ram\u00edrez III in collaborazione con il chitarrista Narciso Yepes .\nJos\u00e9 Ram\u00edrez III (1922\u20131995) \u00e8 il liutaio che ha costruito la chitarra decacorde moderna; Narciso Yepes il grande chitarrista da lui contattato. Narciso Yepes elabor\u00f2 la tecnica dell'esecuzione su chitarra a 10 corde moderna; appena provata esclam\u00f2: \"in quale meraviglioso pasticcio mi son buttato\".\nInfluente esponente di questo strumento in Italia \u00e8 Angelo Amato."}
{"id": "2131938", "revid": "767487", "url": "https://it.wikipedia.org/wiki?curid=2131938", "title": "Goffredo Canarini", "text": "Biografia.\nAppassionato di musica, conosce un cantante della sua regione, Aldo Caponi, in seguito famoso come Don Backy, di cui diventa chitarrista in uno dei complessi che lo accompagna nel primo periodo, gli Apache.\nEntra poi nel 1963 nel gruppo di Iva Zanicchi; con l'avvento del beat incide il suo primo 45 giri, con due canzoni di protesta, che passa inosservato; i due brani comunque, \"Il figlio della lira\" e \"Datemi un sonnifero\", si rifanno al rhythm &amp; blues per quel che riguarda la musica, mentre i test evidenziano gi\u00e0 alcune caratteristiche, come l'ironia e il sarcasmo, che si ritroveranno anche nella sua produzione successiva.\nSi trasferisce a Milano e si dedica per un po' di tempo alla composizione, scrivendo alcune canzoni per I Giganti, tra cui molte contenute nell'album \"Mille idee dei Giganti\", e per altri artisti come Dori Ghezzi.\nOttiene poi un buon successo con \"Una storia come questa\" (il cui testo \u00e8 scritto da Miki Del Prete), canzone che viene incisa da Adriano Celentano ed inserita nell'album Er pi\u00f9 - Storia d'amore e di coltello, pubblicato nel 1971.\nRiprende quindi l'attivit\u00e0 di cantautore, incidendo altri brani per la Joker, tra cui \"...e mi piaceva\", con cui partecipa a Un disco per l'estate 1972, e pubblicando il primo album.\nPartecipa poi al Festival di Sanremo 1975 con la canzone \"Scarafaggi\", un brano con un testo metaforico che non viene capito e che quindi non accede alla finale, e pubblica il suo secondo album, dopodich\u00e9 continua la carriera in tono minore.\nNel 2003 le canzoni del suo primo 45 giri vengono ripubblicate su CD, in una compilation dedicata al beat pubblicata dalla Giallo Records, un anno circa dopo la scomparsa di Canarini.\nBrani per altri artisti.\nElenco canzoni scritte da Goffredo Canarini per altri interpreti"}
{"id": "2131939", "revid": "1711941", "url": "https://it.wikipedia.org/wiki?curid=2131939", "title": "Heinrich Caro", "text": "Biografia.\nDopo aver frequentato l'universit\u00e0 di Friedrich Wilhelms e finito gli studi di chimica a Berlino all'istituto \"Royal Trades\", inizia i suoi esperimenti. Ritorna poi in Germania per prestare servizio di guerra negli anni 1857-1858. Lavora in seguito al laboratorio di Jaques Meyer a Berlino.\nDopo alcuni viaggi in Europa (fra cui uno in Inghilterra), con l'aiuto di Adolf von Baeyer nel 1879 inventa il primo colorante indaco. Viene ricordato anche per la composizione chimica (H2SO5) dell'acido perossimonosolforico che porta anche il suo nome."}
{"id": "2131940", "revid": "1573940", "url": "https://it.wikipedia.org/wiki?curid=2131940", "title": "Haematopus longirostris", "text": "La beccaccia di mare orientale (Haematopus longirostris ) \u00e8 un uccello della famiglia Haematopodidae.\nDistribuzione e habitat.\nQuesto uccello vive sulle coste sabbiose dell'Australia, della Nuova Zelanda, dell'Indonesia orientale e di Papua Nuova Guinea."}
{"id": "2131941", "revid": "287204", "url": "https://it.wikipedia.org/wiki?curid=2131941", "title": "Deumidificatore", "text": "Un deumidificatore \u00e8 un elettrodomestico che ha il compito di ridurre il livello di umidit\u00e0 dell'aria.\nEsso viene in genere utilizzato per ragioni igieniche, in quanto un'umidit\u00e0 troppo elevata porta alla formazione di muffa, che pu\u00f2 comportare anche rischi per la salute umana. D'altra parte un'aria troppo secca non \u00e8 neanche una condizione ottimale, in quanto porterebbe alla disidratazione. Si assume quindi un intervallo di umidit\u00e0 relativa in modo che l'ambiente domestico risulti abitabile, e precisamente si considerano i valori che vanno dal 30% al 50%.\nTipi di deumidificatori.\nIn base al processo fisico sfruttato per la deumidificazione dell'aria, i deumidificatori vengono distinti in 3 categorie:\nDeumidificatori meccanico-refrigerativi.\n\u00c8 il tipo pi\u00f9 comune. L'aria viene aspirata e spinta da una ventola in direzione di una serpentina di raffreddamento in cui circola un fluido refrigerante. Siccome la pressione di vapore a saturazione dell'acqua diminuisce al diminuire della temperatura, il vapore acqueo presente nell'aria si condensa una volta che \u00e8 venuto a contatto con la serpentina, e l'acqua che man mano si forma viene convogliata verso un serbatoio di raccolta. L'aria cos\u00ec deumidificata viene poi filtrata (al fine di rimuovere le impurit\u00e0) ed espulsa.\nIl fluido presente all'interno della serpentina acquista calore latente dall'acqua che condensa sulla superficie della serpentina stessa, per cui una parte della serpentina avr\u00e0 temperatura pi\u00f9 elevata; l'aria che si era raffreddata a causa del passaggio sulla parte fredda della serpentina scambia poi calore con la parte calda, quindi si riscalda. Questo processo \u00e8 pi\u00f9 efficiente a temperature pi\u00f9 elevate e in condizioni di elevata umidit\u00e0 relativa (maggiore del 45% circa) e quindi con temperatura di rugiada maggiori a 0 \u00b0C (si evita la formazione di ghiaccio sulla batteria). Quindi questo tipo di deumidificatori \u00e8 meno indicato nelle regioni geografiche con condizioni climatiche pi\u00f9 rigide.\nDeumidificatori essiccativi.\nIn questo caso la deumidificazione viene svolta ad opera di materiali essiccanti. Al contrario dei deumidificatori meccanico-refrigerativi, in questo caso si ha un'efficienza migliore a basse temperature e bassi valori di umidit\u00e0 relativa, per cui questo metodo pu\u00f2 essere utilizzato ove il metodo precedente non si dimostri efficiente, oppure si possono utilizzare i due metodi congiuntamente, in modo da avere delle prestazioni pi\u00f9 elevate in un intervallo di condizioni pi\u00f9 ampio.\nI materiali essiccanti che vengono utilizzati per questo scopo hanno la caratteristica di presentare una elevata affinit\u00e0 chimico-fisica nei confronti del vapor d'acqua. Un esempio di materiale essiccante \u00e8 il gel di silice. Il meccanismo chimico-fisico per cui l'aria viene impoverita del suo vapore acqueo \u00e8 detto adsorbimento, e consiste nella formazione di legami tra la superficie del materiale essiccante e il vapore acqueo. Quando i pori del materiale adsorbente sono completamente saturi di acqua il processo di deumidificazione non pu\u00f2 pi\u00f9 continuare: in questo caso si pu\u00f2 ricorrere alla sostituzione del materiale adsorbente oppure alla sua \"rigenerazione\", che avviene mettendo il materiale in contatto con una corrente di aria secca (ad esempio un'aria riscaldata in modo da ridurne l'umidit\u00e0), che trascina con s\u00e9 l'acqua adsorbita.\nUn deumidificatore di tipo essiccativo \u00e8 in genere composto da quattro parti:\nCondizionatori d'aria.\nI condizionatori d'aria agiscono anche da deumidificatore. Essi quindi hanno bisogno di un circuito per il drenaggio o l'evaporazione del condensato.\nRaccolta dell'acqua.\nI deumidificatori, in genere, hanno una tanica di raccolta dell'acqua e sono provvisti di un sensore per controllare il livello di acqua all'interno della vaschetta, basato sul peso (tarato per rilevare il peso che solitamente la tanica ha quando \u00e8 piena) o sul livello dell'acqua (un galleggiante che deve raggiungere un livello fisso); quando il sensore rileva che l'acqua ha raggiunto il livello massimo, il deumidificatore si spegne automaticamente e, solitamente, si attiva un'indicazione dei comandi che segnala che l'apparecchio non pu\u00f2 funzionare perch\u00e9 la tanica \u00e8 piena. Il riempimento avviene ogni 8-12 ore circa (il tempo varia a seconda della capienza della tanica e del numero di litri d'acqua che l'apparecchio \u00e8 in grado di scaricare in 24 ore di funzionamento continuo), trascorse le quali la vaschetta va svuotata. In alternativa si pu\u00f2 installare un tubo esterno per il drenaggio continuo dell'acqua.\nL'acqua di condensa scaricata dai deumidificatori non \u00e8 affatto potabile, sia dal punto di vista nutrizionale (\u00e8 priva di sali minerali ovvero \u00e8 un'acqua distillata), sia dal punto di vista biologico (\u00e8 il luogo ideale per la proliferazione di funghi, trasportati dall'aria sotto forma di spore, e di microbi).\nEdilizia.\nNelle strutture edilizie spesso si vengono a creare dei problemi di umidit\u00e0 per i quali \u00e8 necessario intervenire per ripristinare la salubrit\u00e0 degli ambiente eliminando i problemi relativi all'umidit\u00e0. Possono venirsi a creare problemi dovuti all'infiltrazione di acqua dal sottosuolo, di perdita dal tetto (una tegola rotta o l'acqua che pu\u00f2 passare in mezzo alle tegole se non sono messe bene, oppure una lavoro non fatto a regola d'arte), di un tubo che perde in una parete, oppure quando si tratta di un ambiente eccessivamente umido e che non \u00e8 abbastanza arieggiato. Per ovviare a questi potenziali problemi all'interno delle proprie case esistono varie soluzioni a seconda del tipo di inconveniente che \u00e8 venuto a crearsi: taglio meccanico, foglio impermeabile, barriera chimica, evaporazione dell'acqua, intercapedine, scannafosso, sifone drenante, intonaci macroporosi, barre polarizzate, elettrosmosi, radiofrequenza."}
{"id": "2131944", "revid": "287204", "url": "https://it.wikipedia.org/wiki?curid=2131944", "title": "Carl Liebermann", "text": "Biografia.\nDopo aver studiato all'Universit\u00e0 di Heidelberg sotto l'egida di Robert Wilhelm Bunsen divenne in seguito studente di Adolf von Baeyer all'Universit\u00e0 di Berlino che termin\u00f2 nel 1865.\nFamoso per aver compiuto, con l'aiuto di Carl Graebe, la sintesi dell'alizarina nel 1868, il primo pigmento naturale ad essere sintetizzato chimicamente. Divenne poi professore all'Universit\u00e0 di Berlino; mor\u00ec poco dopo essersi ritirato."}
{"id": "2131945", "revid": "228587", "url": "https://it.wikipedia.org/wiki?curid=2131945", "title": "Carl Theodore Liebermann", "text": ""}
{"id": "2131946", "revid": "1573940", "url": "https://it.wikipedia.org/wiki?curid=2131946", "title": "Haematopus palliatus", "text": "La beccaccia di mare americana (Haematopus palliatus ) \u00e8 un uccello della famiglia Haematopodidae.\nDistribuzione e habitat.\nQuesto uccello vive sulle coste atlantiche del Nordamerica, dal New England alla Florida, lungo le coste del Golfo del Messico e su molte isole dei Caraibi (Cuba, Bahamas, Antille Olandesi, etc.). A sud della California diventa presente anche sulla sponda pacifica, spingendosi cos\u00ec in Sudamerica, dalla Colombia e dal Venezuela, fino all'Argentina e al Cile. \u00c8 di passo in alcune isole caraibiche come la Giamaica.\nSistematica.\n\"Haematopus palliatus\" ha due sottospecie:"}
{"id": "2131948", "revid": "155118", "url": "https://it.wikipedia.org/wiki?curid=2131948", "title": "Blue-Air", "text": ""}
{"id": "2131950", "revid": "290948", "url": "https://it.wikipedia.org/wiki?curid=2131950", "title": "Deumidificazione", "text": ""}
{"id": "2131952", "revid": "731511", "url": "https://it.wikipedia.org/wiki?curid=2131952", "title": "Carl Gr\u00e4be", "text": "Biografia.\nDopo aver frequentato le scuole di Francoforte, Karlsruhe e Heidelberg lavor\u00f2 per la compagnia di Meister Lucius und Br\u00fcning. Durante questi anni crea alcuni coloranti viola fino a quando per colpa di questi esperimenti la sua vista viene minacciata. Appena saputo del rischio che stava correndo si dirige all'accademia dove viene insignito di alcuni riconoscimenti. (Anche dall'universit\u00e0 di Heidelberg nel 1862). Nel 1868 diventa professore a Leipzige poi a K\u00f6nigsberg fino al 1877 e in quella di Ginevra sino al 1906. Con l'aiuto di Carl Liebermann riprende i suoi esperimenti sulla sintesi dell'alizarina. Egli introdusse le parole \"orto\", \"meta\" e \"para\" nella nomenclatura degli anelli benzenici."}
{"id": "2131953", "revid": "204012", "url": "https://it.wikipedia.org/wiki?curid=2131953", "title": "Carl Graebe", "text": ""}
{"id": "2131954", "revid": "767487", "url": "https://it.wikipedia.org/wiki?curid=2131954", "title": "Fratelli La Bionda s.r.l.", "text": "Fratelli La Bionda s.r.l. \u00e8 il primo album dei La Bionda, pubblicato dalla Dischi Ricordi a dicembre del 1972.\nDescrizione.\nLontano dallo stile con cui in seguito i due fratelli raggiungeranno il successo mondiale, cio\u00e8 la disco music, quest'album si caratterizza invece per le atmosfere folk e acustiche.\nLe musiche delle canzoni sono scritte da Carmelo e Michelangelo La Bionda, mentre i testi sono di Bruno Lauzi. I brani \"Stills\" e \"Rag.\" sono strumentali.\nLe canzoni \"Il coniglio rosa\" e \"Al mercato dei fiori\" erano gi\u00e0 state incise nel 1971 da Lauzi nel suo album doppio \"Amore caro amore bello...\".\nTra i musicisti che partecipano al disco sono da ricordare Eugenio Finardi, Dario Baldan Bembo, Pino Presti, Ellade Bandini. La copertina della ristampa Orizzonte del disco, datata 1979, raffigura i due fratelli fotografati di spalle mentre tengono con le mani uno scimpanz\u00e9.\nGli arrangiamenti e la direzione d'orchestra sono curati da Natale Massara, ex componente dei Ribelli.\nLe canzoni sono pubblicate in coedizione dalle edizioni musicali Numero Uno, dalle edizioni musicali Pegaso (a queste due case era legato Lauzi) e dalle Edizioni musicali Come il vento.\nTracce.\nLato A\nLato B"}
{"id": "2131955", "revid": "1573940", "url": "https://it.wikipedia.org/wiki?curid=2131955", "title": "Haematopus unicolor", "text": "La beccaccia di mare variabile (Haematopus unicolor ) \u00e8 un uccello della famiglia Haematopodidae.\nDistribuzione e habitat.\nQuesto uccello nidifica sulle coste della Nuova Zelanda."}
{"id": "2131957", "revid": "183694", "url": "https://it.wikipedia.org/wiki?curid=2131957", "title": "Zdenko Hans Skraup", "text": "Biografia.\nDopo aver studiato all'Universit\u00e0 di Praga dal 1866 al 1871, divent\u00f2 assistente di Heinrich Ludwig Buff per meno di un anno per poi cambiare pi\u00f9 lavori e giungere a Vienna nel 1873.\nDiventato assistente di Rochleder nel 1873, alla morte di questi decise di continuare il lavoro con i suoi successori Franz Schneider e Adolf Lieben. Dopo alcuni riconoscimenti universitari (in seguito, nel 1886, ebbe anche il premio \"Ignaz Lieben\"), prese l'abilitazione a Vienna nel 1879. In seguito insegn\u00f2 anche all'universit\u00e0 di Graz e quella di Vienna (a partire dal 1906).\n\u00c8 passato alla storia per la sua reazione (reazione di Skraup)."}
{"id": "2131958", "revid": "204012", "url": "https://it.wikipedia.org/wiki?curid=2131958", "title": "Zdenko Skraup", "text": ""}
{"id": "2131959", "revid": "1573940", "url": "https://it.wikipedia.org/wiki?curid=2131959", "title": "Haematopus moquini", "text": "La beccaccia di mare africana (Haematopus moquini ) \u00e8 un uccello della famiglia Haematopodidae.\nDistribuzione e habitat.\nQuesto uccello nidifica in Namibia e Sudafrica; accidentale in Angola e in Mozambico."}
{"id": "2131960", "revid": "22475", "url": "https://it.wikipedia.org/wiki?curid=2131960", "title": "Haematopus chathamensis", "text": "La beccaccia di mare delle isole Chatham (Haematopus chathamensis ) \u00e8 un uccello della famiglia Haematopodidae.\nDistribuzione e habitat.\nQuesto uccello nidifica unicamente sulle Isole Chatham (Nuova Zelanda).\nConservazione.\nPer la ristrettezza del suo areale e la esiguit\u00e0 della popolazione (stimata in 310-360 esemplari), \"Haematopus chathamensis\" \u00e8 classificato dalla \"IUCN Red List\" come specie in pericolo di estinzione (\"Endangered\")."}
{"id": "2131962", "revid": "1573940", "url": "https://it.wikipedia.org/wiki?curid=2131962", "title": "Haematopus meadewaldoi", "text": "La beccaccia di mare delle Isole Canarie (Haematopus meadewaldoi ) \u00e8 un uccello estinto della famiglia Haematopodidae.\nDistribuzione e habitat.\nQuesto uccello nidificava unicamente sulle Isole Canarie, principalmente su Lanzarote, Fuerteventura e sugli isolotti al largo di queste.\nStatus e conservazione.\nSi pensa si sia estinto attorno al 1940."}
{"id": "2131963", "revid": "49405", "url": "https://it.wikipedia.org/wiki?curid=2131963", "title": "Gaziano di Tours", "text": "Agiografia.\nTutto ci\u00f2 che si conosce su Gaziano risale all\"'Historia Francorum\" scritta da Gregorio di Tours nel VI secolo. Questi riferisce che attorno alla met\u00e0 del III secolo Dionigi di Parigi part\u00ec da Roma assieme ad altri sei missionari per portare il Vangelo nelle Gallie. Gaziano o Catianus era uno di questi. Una tradizione pi\u00f9 antica, che per\u00f2 non ha riscontri, sostiene che i sette missionari furono mandati da Pietro apostolo stesso apparso loro in spirito (a mandarli fu, verso il 245, Papa Fabiano, successore di Pietro).\nGaziano si ferm\u00f2 nella Gallia lugdunense e predic\u00f2 la fede cristiana a Tours per circa cinquant'anni, fondando la diocesi di Tours. Inizialmente incontr\u00f2 una grande ostilit\u00e0 da parte degli abitanti di Tours, tanto da essere costretto a celebrare i riti nelle catacombe. Quando mor\u00ec fu sepolto in un cimitero cristiano nelle vicinanze di Tours: \"in ipsius vici cimiterio, qui erat christianorum\", secondo le parole di Gregorio.\nUn secolo dopo, Martino di Tours, che fu il terzo vescovo di Tours, trasl\u00f2 le sue spoglie nella chiesa, costruita dal secondo vescovo san Lidorio, sulla quale venne poi costruita la cattedrale di Tours, inizialmente dedicata a san Maurizio e dal 1357 dedicata a Gaziano e soprannominata \"La Gatianne\".\nCulto.\nIl Martirologio romano fissa la memoria liturgica il 18 dicembre. Assieme a sant'Onofrio Eremita e Antonio di Padova, \u00e8 patrono e protettore di chi cerca gli oggetti smarriti."}
{"id": "2131964", "revid": "287204", "url": "https://it.wikipedia.org/wiki?curid=2131964", "title": "Minimetro", "text": ""}
{"id": "2131966", "revid": "1573940", "url": "https://it.wikipedia.org/wiki?curid=2131966", "title": "Charadriidae", "text": "I Caradriidi (Charadriidae, Vigors 1825) sono una famiglia di uccelli caradriiformi che include corrieri, pivieri, pivieri tortolini, fratini e pavoncelle. Abitano nelle aperte campagne di tutto il mondo, specialmente in habitat vicini all'acqua. Fanno eccezione alcune specie, come ad esempio \"Peltohyas australis\", che preferiscono ambienti pi\u00f9 secchi.\nDescrizione.\nI Charadriidae sono uccelli di piccole-medie dimensioni, con corpi compatti, colli corti e robusti, e ali lunghe e appuntite. I pesi e le lunghezze variano dal piccolo \"Charadrius collaris\", di soli 26\u00a0g e 14\u00a0cm, ai 368\u00a0g e i 35\u00a0cm del \"Vanellus miles\".\nBiologia.\nLa dieta varia a seconda della zona in cui vivono le varie specie, ma in linea di massima si cibano di insetti, vermi e altri invertebrati. Cacciano a vista, con una tecnica fatta di corse rapide e arresti improvvisi. Nel periodo riproduttivo, difendono il territorio con esibizioni aeree molto appariscenti.\nSistematica.\nLa famiglia \u00e8 divisa in due sottofamiglie: ai Vanellinae (le pavoncelle) appartengono gli uccelli di maggiori dimensioni, mentre nei Charadriinae rientrano i pi\u00f9 piccoli corrieri, pivieri e fratini. Queste sottofamiglie sono a loro volta suddivise in 11 generi che contengono 67 specie."}
{"id": "2131971", "revid": "121393307", "url": "https://it.wikipedia.org/wiki?curid=2131971", "title": "Marcella Danon", "text": "Ha scritto, e scrive, libri su counseling ed ecopsicologia, campi in cui opera approfondendo e promuovendo temi inerenti all'interazione tra crescita personale e coscienza ambientale, con particolare attenzione alle nuove idee emergenti nei diversi campi della scienza e della cultura e alle loro implicazioni pratiche in ambito educativo e formativo.\nInsegna Ecopsicologia nel corso di laurea in Scienze e tecniche psicologiche, all\u2019Universit\u00e0 della Valle D\u2019Aosta, insieme all\u2019ecologo Giuseppe Barbiero. \u00c8 membro della \"International Community for Ecopsychology\" (ICE) e rappresenta l'Italia nell'ambito della \"International Ecopsychology Society\" (IES).\nDal 2004 al 2005 ha fatto parte del comitato di redazione della rivista \"Il Counselor\". Per 5 anni ha coperto la carica di direttore responsabile dell'emittente radiofonica LifeGate Radio. Nel 2014 ha assunto la carica di direttore responsabile della webzine \"Eco We - La voce italiana dell'Ecopsicologia\" Dal 2019 \u00e8 nel comitato di redazione dell'International Journal of Ecopsychology (IJE)."}
{"id": "2131980", "revid": "1305772", "url": "https://it.wikipedia.org/wiki?curid=2131980", "title": "Ticonzero", "text": "ticonzero \u00e8 una rivista italiana di management, societ\u00e0 ed economia.\nPubblicata a partire dal 1998 dall'Universit\u00e0 Bocconi di Milano, nasce l'anno precedente dal progetto di un gruppo di docenti e studiosi universitari. Nel corso degli anni diventa un periodico editoriale autonomo e indipendente, con un target di lettori composto da manager e leader con 35-40 anni e un alto livello d'istruzione.\nNel 2001 vince il premio nazionale \"Cenacolo, editoria e innovazione\" promosso da Assolombarda, Il Sole 24 Ore, Mediaset, Arnoldo Mondadori Editore, RCS Editori, e presieduto da Umberto Eco.\nTiconzero conta mensilmente circa 30.000 lettori. Con un centinaio di numeri pubblicati, 200 autori e 1000 articoli, \u00e8 tra i periodici di settore pi\u00f9 noti in Italia."}
{"id": "2131984", "revid": "1498232", "url": "https://it.wikipedia.org/wiki?curid=2131984", "title": "Musiche ribelli", "text": "Musiche ribelli \u00e8 il primo (e finora unico) album di cover del cantautore italiano Luca Carboni, pubblicato il 16 gennaio 2009.\nL'album viene pubblicato nei formati CD e 33 giri.\nAlla pubblicazione dell'album hanno fatto seguito le due tourn\u00e9e \"Musiche ribelli Tour 2009\" e \"Musiche ribelli Tour 2010\".\nIl disco.\nIl disco contiene alcune cover di brani celebri degli anni settanta di alcuni grandi cantautori italiani, con l'eccezione di \"Up patriots to arms\" di Franco Battiato che \u00e8 datata 1980.\nL'album viene anticipato il 10 gennaio dal singolo \"Ho visto anche degli zingari felici\", tratto dell'omonimo album di Claudio Lolli, cantato insieme al produttore dell'album Riccardo Sinigallia, che con Luca Carboni ha curato gli arrangiamenti e ha duettato inoltre nel brano \"La casa di Hilde\".\nTra i musicisti del disco figura alle chitarre anche Daniele Sinigallia, fratello di Riccardo, \nLa copertina del disco presenta una fotografia del cantautore in primo piano, con una piega che spezza a met\u00e0 l'immagine.\nPer il brano \"Ho visto anche degli zingari felici\" viene preparato un video in cui, nel finale in piazza Maggiore a Bologna, appare l'autore della canzone, Claudio Lolli.\nL'album \u00e8 diventato disco d'oro e ha avuto una nomination per le targhe Tenco."}
{"id": "2132000", "revid": "767487", "url": "https://it.wikipedia.org/wiki?curid=2132000", "title": "Caluya", "text": "Caluya \u00e8 una municipalit\u00e0 di Quarta classe delle Filippine, situata nella Provincia di Antique, nella Regione del Visayas Occidentale.\nCaluya \u00e8 formata da 18 baranggay:"}
{"id": "2132001", "revid": "300067", "url": "https://it.wikipedia.org/wiki?curid=2132001", "title": "Mike Conley Jr.", "text": ""}
{"id": "2132006", "revid": "122922523", "url": "https://it.wikipedia.org/wiki?curid=2132006", "title": "Karin M\u00e5nsdotter", "text": "Biografia.\nEra figlia di Le Mans, un soldato, e della moglie Ingrid. Sua madre proveniva da una famiglia di contadini di Uppland, e si diceva che vendesse verdura nelle piazze. Nel 1564 venne assunta come cameriera in una taverna di propriet\u00e0 di Karin, moglie del fidato musicista di corte Gert Cantor. Divenne poi cameriera della principessa Elisabetta Vasa, sorella di Eric XIV di Svezia.\nAmante di Eric XIV.\nDivenne amante del re nel 1565. La sua posizione sembrava essere abbastanza ufficiale, dato che le sono stati dati vestiti costosi, presenziare apertamente a corte, gli \u00e8 stato dato un appartamento e dei servi. Nell'estate del 1565, prese parte del seguito del re a Skara. I conti reali mostrano che le \u00e8 stato dato un nuovo e costoso guardaroba e un nuovo entourage, tra cui la sua ex datrice di lavoro: Karin, la moglie di Gert Cantor. Quando sua figlia Sigrid nacque nel 1566, fu trattata come una principessa legittima. Prima di lei, il re aveva avuto diverse amanti, tra cui Agda Persdotter e Doredi Valentinsdotter, tuttavia dopo essersi legato a Karin non ebbe pi\u00f9 altre donne. Ricevette un'istruzione e impar\u00f2 a leggere e scrivere. Il forte attaccamento del re per la compagna fu oggetto di scandalo e venne visto dal popolo come frutto di qualche sortilegio.\n\u00c8 stata descritta come una giovane molto bella con lunghi capelli biondi e occhi innocenti. Il re era mentalmente instabile e sembrava essere l'unica a riuscire a confortarlo e calmarlo, il che la rendeva molto apprezzata dai suoi parenti. Non aveva nemici personali a corte, ma non era rispettata, e il loro matrimonio nel 1568 fu considerato uno scandalo e potrebbe aver contribuito alla sua detronizzazione.\nNel 1567, Erik decise di sposare Karin in base all'accordo stipulato con il Consiglio nel 1561, in cui gli era stato promesso di sposare chi voleva. I suoi piani furono sostenuti dal suo consigliere J\u00f6ran Persson, poich\u00e9 i negoziati stranieri erano falliti. Sembra che Karin sia stata una buona amica della moglie di Persson, Anna Andersdotter, che a quanto pare l'ha spesso accompagnata nei suoi viaggi tra i diversi palazzi reali. Non \u00e8 noto se Karin avesse mai avuto influenza politica presso il marito.\nI suoi contemporanei, specialmente i nobili di corte, presto la usarono per fare appello a Erik XIV per loro, e sembra che abbia fatto del suo meglio per farlo. Nel maggio del 1567, Erik XIV \u00e8 vittima di una sorta di collasso mentale. Imprigion\u00f2 diversi uomini della nobile famiglia Sture, tra i quali la famiglia Sture. La contessa M\u00e4rta Sture, sorella dell'ex regina Margherita Leijonhufvud, fece appello a Karin M\u00e5nsdotter affinch\u00e9 i prigionieri fossero liberati. Karin le assicur\u00f2 che nessuno avrebbe fatto del male ai prigionieri. Pi\u00f9 tardi, la stessa mattina, il re visit\u00f2 Svante Sture in prigione, cadde in ginocchio davanti a lui e implor\u00f2 la sua piet\u00e0. Pi\u00f9 tardi nello stesso giorno, tuttavia, i prigionieri furono giustiziati. EriK XVI scomparve poco dopo e Karin partecip\u00f2 alla ricerca; \u00e8 stato trovato nella canonica di Odensala.\nKarin fece delle donazioni alle sorelle dell'Abbazia di Vadstena in tre occasioni tra il 1566 e il 1568, e si nota che la sua pi\u00f9 grande donazione fu fatta durante la malattia di Erik XIV nel 1567.\nRegina.\nErik XIV e Karin si sposarono morganaticamente nel 1567 e ufficialmente il 4 luglio 1568, quando venne incoronata regina. La prima cerimonia di nozze fu celebrata dall'arcivescovo Laurentius Petri il 29 dicembre 1567. Durante questo periodo, Erik XIV fu periodicamente colpito dai suoi problemi mentali e al suo posto regn\u00f2 una reggenza. Il matrimonio, i problemi mentali di Erik XIV e l'elevazione di Karin aumentarono le voci. In una lettera alla sorella di Erik XIV, Sofia, \u00e8 stato riferito che \"La follia che lo domina \u00e8 una conseguenza delle sue azioni. Era in qualche modo instabile anche prima, e ora \u00e8 completamente cos\u00ec, guidato da sua moglie\", sottintendendo che Karin usava la stregoneria. La moglie del consigliere J\u00f6ran Persson, Anna Andersdotter, intima amica di Karin, \u00e8 stata accusata di aver diffuso le voci e condannata per calunnia, ma \u00e8 stata graziata su richiesta di Karin stessa. Quando Erik XVI si riprese e la reggenza fu sciolta, Karin intervenne per fare pace tra Erik XVI e suo fratello Giovanni.\nIl matrimonio ufficiale ebbe luogo a Storkyrkan il 4 luglio 1568, seguito il giorno dopo dall'incoronazione. Karin fu accompagnato all'altare dal cugino del re, Per Brahe sotto uno stendardo di tessuto dorato portato da quattro nobili. Il matrimonio fu unico; mai prima i figli della coppia erano stati presenti a un matrimonio reale per confermare il loro status ufficiale. L'incoronazione fu celebrata con grandi festeggiamenti a Stoccolma per confermare la legittimit\u00e0 della nuova regina. I parenti di Karin, i suoi tre zii materni di Uppland, Hans Jakobsson, Jakob Jakobsson ed Erik Nilsson, erano presenti vestiti con abiti fatti per loro dal sarto reale. Durante l'incoronazione, il Lord Cancelliere Nils Gyllenstierna, che portava la corona, svenne e lasci\u00f2 cadere la corona sul pavimento. Questo \u00e8 stato considerato di cattivo auspicio.\nDurante il suo periodo come regina, Karin fece regali ai suoi amici e parenti. \u00c8 noto che la regina Karin ha concesso due propriet\u00e0 reali nel 1568: il 1 maggio concede le entrate di R\u00f6rstrand, a Solna, a Torbrj\u00f6rn Klockare, e il 24 luglio concede Aleby, in Botkyrka, a Lasse Jakobsson, firmando se stessa nella prima documento come \"Karin M\u00e5nsdotter\" e nel secondo come \"Regina Katarina\". Subito dopo l'incoronazione i parenti di Eric protestarono e vennero per questo imprigionati.\nKarin diede alla luce quattro figli:\nPrigionia.\nKarin fu imprigionata prima con EriK al palazzo reale di Stoccolma, poi al castello di Turku (1570-71), al castello di Kastelholm, al castello di Gripsholm (1571-73) e al castello di V\u00e4ster\u00e5s (1573). Poco dopo essere stati imprigionati, i loro figli furono affidati alle cure della regina vedova Caterina Stenbock e della loro governante francese Johanna (Jeanne) de Herboville, ma si riunirono con i loro genitori nel 1570. Durante la loro detenzione, \u00e8 stato riferito che Karin rimprover\u00f2 EriK per le persone che aveva ucciso durante il suo regno.\nNell'estate del 1569, un tentativo di liberare i prigionieri e riportare Erik XIV sul trono fu fatto da un gruppo di cospiratori guidati dalla dama di compagnia di Karin, Elin Andersdotter, e dal segretario personale di Karin, Thomas Jakobsson. La cospirazione fu scoperta e Andersdotter e Jakobsson furono giustiziati.\nLa coppia venne separata il 14 giugno 1573 per impedire la nascita di altri discendenti legittimi. Karin e i figli vennero messi agli arresti domiciliari nel Castello di Turku, in Finlandia. Nel 1575 suo figlio Gustavo riusc\u00ec a raggiungere la Polonia.\nNel 1577 ricevette la notizia della morte del marito e venne liberata. Le venne concesso di vivere a Kangasala, in Finlandia, dove trascorse il resto della sua vita.\nVedovanza.\nTorn\u00f2 alla corte svedese due volte:\nNel 1587, sua figlia Sigrid fu nominata dama di compagnia della figlia del nuovo re, la principessa Anna, che segu\u00ec il fratello Sigismondo a Varsavia, dove era stato eletto re. Karin l'ha accompagnata nel suo viaggio. A Varsavia, incontr\u00f2 di nuovo suo figlio Gustavo. Lo vide ancora una volta in Estonia nel 1595. Cerc\u00f2 di aiutarlo finanziariamente, e per il resto della sua vita, cerc\u00f2 di ottenere il permesso per lui di tornare in Svezia, ma non lo vide mai pi\u00f9. Sua figlia Sigrid, d'altra parte, spos\u00f2 due nobili svedesi e pass\u00f2 spesso del tempo con sua madre.\nDivenne rispettata e amata in Finlandia: durante la Guerra di Cudgel (1596-1597) infatti i ribelli non saccheggiarono le sue propriet\u00e0. Ha avuto anche successo nella gestione degli affari della tenuta; nel 1587, il maniero di Liuksiala fu una delle propriet\u00e0 pi\u00f9 redditizie della Finlandia e nel 1599 divenne il secondo pi\u00f9 redditizio. Mantenne la sua neutralit\u00e0 durante il conflitto aristocratico finlandese con Carlo IX di Svezia. Sua figlia fu costretta a fuggire da Carlo IX a Riga nel 1598, ma quando torn\u00f2 nel 1603, Karin le diede rifugio. Nell'agosto del 1605, Carlo IX diede istruzioni che Karin e sua nipote (la figlia di sua sorella, che apparentemente stava con lei) dovessero trasferirsi a Stoccolma. Non si sa perch\u00e9, ma potrebbe essere stato a causa della situazione politica in Russia, dove suo figlio era un partecipante. Nel 1606, Karin chiese a Carlo IX il permesso di liberare i suoi affittuari dalle tasse reali in modo che potesse usare i loro soldi per comprare la libert\u00e0 di suo figlio, che all'epoca era un prigioniero in Russia, ma il re rifiut\u00f2. Nel 1607, Karin proib\u00ec comunque ai suoi inquilini di pagare le tasse reali. Il re allora le mand\u00f2 i suoi rappresentanti per spiegare che questo non poteva essere accettato. Poco dopo, l'affare si concluse con la morte di suo figlio in prigionia. \nMorte.\nMor\u00ec pacificamente dopo un periodo di malattia il 13 settembre 1612 a Kangasala. \u00c8 sepolta nella cattedrale di Turku.\nKarin M\u00e5nsdotter fu la prima amante reale di un monarca svedese a diventare regina da Cristina Abrahamsdotter nel 1470. Sebbene tre regine svedesi nel suo stesso secolo non fossero di sangue reale, ma nobildonne, Karin M\u00e5nsdotter fu l'unica prima di Silvia (1976) che era una cittadina comune, non contando la regina D\u00e9sir\u00e9e, che nonostante fosse nata popolana divenne la principessa di Pontecorvo quattro anni prima di diventare regnante svedese.\nCultura di massa.\nKarin M\u00e5nsdotter \u00e8 stata ritratta in film e libri. Il film \"Karin M\u00e5nsdotter\" di Alf Sj\u00f6berg \u00e8 stato realizzato nel 1954. L'autore finlandese Mika Waltari ha scritto un romanzo storico \"Karin M\u00e5nsdotter\" nel 1942 (in finlandese, tradotto in svedese nel 1943).\nL'asteroide 832 Karin \u00e8 chiamato in suo onore."}
{"id": "2132008", "revid": "767487", "url": "https://it.wikipedia.org/wiki?curid=2132008", "title": "Culasi", "text": "Culasi \u00e8 una municipalit\u00e0 di Terza classe delle Filippine, situata nella Provincia di Antique, nella Regione del Visayas Occidentale.\nCulasi \u00e8 formata da 44 baranggay:"}
{"id": "2132010", "revid": "729019", "url": "https://it.wikipedia.org/wiki?curid=2132010", "title": "Ferrovie del Governo del Giappone", "text": "Le Ferrovie del Governo Giapponese, note a livello internazionale con il nome inglese Japanese Government Railways (JGR), fu l'azienda statale di trasporto ferroviario operante in Giappone per conto del Governo tra il 1872 e il 1949.\nStoria.\nLa prima linea ferroviaria in Giappone fu gestita dal governo imperiale e cominci\u00f2 ad operare nel 1872. Il sistema della gestione imperiale divenne di fatto un monopolista dopo la nazionalizzazione varata nel 1906 e completata l'anno successivo. La gestione governativa divenne ufficiale nel 1920 con l'istituzione dell'apposito ministero.\nNel 1949 Le \"ferrovie del Governo del Giappone\" furono riorganizzate per diventare un'azienda pubblica dando vita alle Ferrovie Nazionali Giapponesi (Japanese National Railways).\nNome.\nIl nome inglese \"Japanese Government Railways\" fu scelto dal del Giappone (ufficio costituito nel 1920) per chiamare quelle che a livello nazionale erano note come e a volte con il nome del ministro stesso come se si trattasse di ferrovie private. Altri nomi con cui erano note queste ferrovie erano Ferrovie del Governo Imperiale del Giappone (\"Imperial Japanese Government Railways\") e Ferrovie del Governo Imperiale (\"Imperial Government Railways\"), nomi con cui era nota la rete prima dell'introduzione della carica del Ministro apposito.\nRete.\nAlla fine della seconda guerra mondiale, nel 1945, Le \"Ferrovie del Governo del Giappone\" operavano in tutte le principali isole del Giappone: Honsh\u016b, Hokkaid\u014d, Ky\u016bsh\u016b, Shikoku e Karafuto. Le ferrovie a Taiwan e in Corea erano gestite dai governatori locali.\nDopo l'atto di nazionalizzazione delle ferrovie del 1906-07 le Ferrovie del Governo del Giappone rimasero l'unico operatore a gestire il traffico tra le maggiori citt\u00e0; rimasero tuttavia indipendenti alcune piccole linee locali gestite da privati.\nElenco dei gestori del JGR.\nPrima dell'istituzione delle Ferrovie Nazionali Giapponesi come azienda pubblica il 1\u00ba giugno 1949, le Ferrovie del Governo Giapponese furono gestite da diversi uffici e agenzie del governo."}
{"id": "2132011", "revid": "767487", "url": "https://it.wikipedia.org/wiki?curid=2132011", "title": "Hamtic", "text": "Hamtic \u00e8 una municipalit\u00e0 di Quarta classe delle Filippine, situata nella Provincia di Antique, nella Regione del Visayas Occidentale.\nHamtic \u00e8 formata da 47 baranggay:"}
{"id": "2132012", "revid": "671029", "url": "https://it.wikipedia.org/wiki?curid=2132012", "title": "Orlando Magic 2000-2001", "text": "La stagione NBA 2000-2001 fu la 12\u00aa stagione della storia degli Orlando Magic che si concluse con un record di 43 vittorie e 39 sconfitte nella regular season, il 4\u00ba posto nell'Atlantic Division e il 7\u00ba posto della Eastern Conference.\nNei playoff del 2001 venne eliminata al primo turno dai Milwaukee Bucks per 3 partite a 1.\nPlay-off.\nPrimo turno.\nGara 1\nGara 2\nGara 3\nGara 4\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2132013", "revid": "287204", "url": "https://it.wikipedia.org/wiki?curid=2132013", "title": "Christina Gyllenstierna", "text": "Dopo la morte di lui, lei stessa si convert\u00ec in Reggente e organizzatrice della difesa e resistenza contro la Danimarca. \u00c8 una delle donne pi\u00f9 importanti nella storia della Svezia, e la si considera una eroina nazionale, con numerosi monumenti alla sua memoria. In vita era chiamata \"Fru Kristina\" (Signora Christina)."}
{"id": "2132014", "revid": "339392", "url": "https://it.wikipedia.org/wiki?curid=2132014", "title": "1.FC Kosice", "text": ""}
{"id": "2132015", "revid": "86599", "url": "https://it.wikipedia.org/wiki?curid=2132015", "title": "Cratere Jules Verne", "text": "Jules Verne \u00e8 un grande cratere lunare di 145,54 km situato nella parte sud-occidentale della faccia nascosta della Luna, ad ovest-sudovest del Mare Ingenii, uno dei pochi mari lunari sul lato nascosto. A sudest vi \u00e8 il cratere Lundmark, mentre il cratere Koch si trova a sud-sudest. Verso nordovest vi \u00e8 la grande piana del cratere Pavlov.\nLa maggior parte della superficie interna \u00e8 stata ricoperta da lava basaltica che ha lasciato un terreno scuro, con un basso coefficiente di albedo, relativamente livellato e pianeggiante. \u00c8 piuttosto insolito per un cratere posto sulla faccia nascosta essere ricoperto da lava, poich\u00e9 la crosta \u00e8 generalmente pi\u00f9 spessa di quella sul lato visibile. Il cratere \u00e8 situato totalmente all'interno del Bacino Polo Sud-Aitken.\nIl bordo esterno di Jules Verne \u00e8 consumato ed eroso, con numerosi crateri giacenti lungo di esso. Lungo il confine orientale si trova 'Jules Verne G', mentre 'Jules Verne C' penetra il margine nordorientale e 'Jules Verne Z' interseca quello settentrionale. Un altro piccolo cratere giace sul bordo meridionale, mentre 'Jules Verne P' \u00e8 congiunto all'esterno verso sud-sudovest.\nIl cratere \u00e8 dedicato allo scrittore francese Jules Verne.\nCrateri correlati.\nAlcuni crateri minori situati in prossimit\u00e0 di Jules Verne sono convenzionalmente identificati, sulle mappe lunari, attraverso una lettera associata al nome."}
{"id": "2132018", "revid": "767487", "url": "https://it.wikipedia.org/wiki?curid=2132018", "title": "Laua-an", "text": "Laua-an \u00e8 una municipalit\u00e0 di Quarta classe delle Filippine, situata nella Provincia di Antique, nella Regione del Visayas Occidentale.\nLaua-an \u00e8 formata da 40 baranggay:"}
{"id": "2132026", "revid": "599013", "url": "https://it.wikipedia.org/wiki?curid=2132026", "title": "Camilla Nilsson", "text": "Dopo il matrimonio \u00e8 stata indicata anche come Camilla Bengtsson.\nBiografia.\nSpecialista delle prove tecniche originaria di Oskarshamn, Camilla Nilsson debutt\u00f2 in campo internazionale ai Mondiali juniores di Sestriere 1983, dove il 4 febbraio giunse 9\u00aa nello slalom gigante. In Coppa del Mondo ottenne il suo primo risultato di rilievo il 16 marzo 1985 a Waterville Valley, piazzandosi 6\u00aa in slalom speciale.\nIl 4 gennaio 1987 a Maribor conquist\u00f2 in slalom speciale l'unico successo di carriera, nonch\u00e9 primo podio, in Coppa del Mondo; nella stessa stagione partecip\u00f2 ai Mondiali di Crans-Montana, aggiudicandosi l'8\u00ba posto nello slalom gigante. Il 13 dicembre 1987 a Leukerbad sal\u00ec per l'ultima volta sul podio in Coppa del Mondo chiudendo 2\u00aa in slalom speciale alle spalle dell'austriaca Ida Ladst\u00e4tter. Ai successivi XV Giochi olimpici invernali di , sua unica presenza olimpica, non complet\u00f2 n\u00e9 lo slalom gigante, n\u00e9 lo slalom speciale. L'ultimo piazzamento della sua carriera agonistica fu il 9\u00ba posto ottenuto nello slalom speciale di Coppa del Mondo disputato sulle nevi di casa di \u00c5re il 18 marzo 1990.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "2132031", "revid": "1573940", "url": "https://it.wikipedia.org/wiki?curid=2132031", "title": "Chiesa della Moltiplicazione dei pani", "text": "La chiesa della Moltiplicazione dei pani \u00e8 un luogo di culto cattolico di Tabga, in Galilea, nello Stato di Israele, nei pressi delle rive del lago di Tiberiade.\nEssa fa riferimento all'episodio evangelico della moltiplicazione dei pani e dei pesci compiuta da Ges\u00f9 sulle rive del lago di Tiberiade (cfr. Giovanni ).\nIl luogo, come quello della chiesa del Primato di Pietro, \u00e8 attestato dal diario della pellegrina Egeria (380 ca.), che parla di\nGli scavi archeologici hanno confermato la descrizione di Egeria; gli scavi compiuti nel 1932 hanno portato alla luce le fondazioni di una chiesa bizantina a tre navate; quelli del 1936 i resti di un edificio sacro pi\u00f9 piccolo e pi\u00f9 antico (databile al IV secolo). Sopra questo piccolo edificio fu costruita la basilica d'epoca bizantina, con uno stupendo pavimento in mosaico ancora oggi visibile; essa fu distrutta, come la maggior parte delle chiese cristiane di Palestina, con l'invasione persiana del 614.\nLa chiesa attuale \u00e8 di recente costruzione (1980-1982), e oltre al mosaico antico, conserva anche la pietra di cui parla Egeria sotto l'altare attuale. Essa \u00e8 di propriet\u00e0 dei monaci benedettini tedeschi.\n&lt;br&gt;"}
{"id": "2132032", "revid": "2050730", "url": "https://it.wikipedia.org/wiki?curid=2132032", "title": "World Mind Sports Games 2008", "text": "Il primo World Mind Sports Games si \u00e8 tenuto a Pechino, Cina al termine delle Olimpiadi di Pechino dal 3 al 18 ottobre 2008. 35 medaglie d'oro sono state assegnate ad altrettanti vincitori che hanno saputo primeggiare nei loro tornei in mezzo a 2.763 partecipanti provenienti da 143 nazioni.\nSi sono disputate competizioni in 5 diversi sport mentali: Bridge (1452 partecipanti), Go (560 partecipanti), Scacchi (338 partecipanti), Dama (288 partecipanti) e Xiangqi (125 partecipanti)."}
{"id": "2132039", "revid": "1498232", "url": "https://it.wikipedia.org/wiki?curid=2132039", "title": "Canon EOS 300D", "text": "La Canon EOS 300D \u00e8 una fotocamera reflex digitale (DSLR) presentata dalla Canon nell'agosto 2003. \nL'introduzione della 300D rappresenta una pietra miliare nella storia delle fotografia, in quanto al lancio \u00e8 la prima reflex digitale a raggiungere un prezzo inferiore ai 1000$ rendendo cos\u00ec questo genere di strumenti fotografici appetibile al grande pubblico. Il diretto concorrente di Canon, Nikon, si trover\u00e0 costretto ad inseguire ed a proporre dopo diversi mesi un modello analogo in questa neonata fascia di prezzo: la Nikon D70, introdotta nel gennaio 2004.\nLa 300D \u00e8 la prima reflex di Canon a poter utilizzare gli obiettivi nel formato EF-S, inoltre viene spesso ricordata come la versione ridotta della Canon EOS 10D, con cui condivideva sensore e processore.\nNella sua fascia di prezzo fu sostituita dalla EOS 350D nel febbraio del 2005 e in seguito dalla EOS 400D nel 2006, quindi dalla 500D nel 2009."}
{"id": "2132048", "revid": "200568", "url": "https://it.wikipedia.org/wiki?curid=2132048", "title": "Torta co' becchi", "text": ""}
{"id": "2132050", "revid": "149485", "url": "https://it.wikipedia.org/wiki?curid=2132050", "title": "Campionati europei giovanili di nuoto 2004", "text": "I XXXI Campionati europei giovanili di nuoto e tuffi si sono disputati nelle sedi di Lisbona per il nuoto e di Aquisgrana per i tuffi dal 14 luglio al 18 luglio 2004.\nHanno partecipato alla manifestazione le federazioni iscritte alla LEN; questi i criteri di ammissione:"}
{"id": "2132051", "revid": "112419353", "url": "https://it.wikipedia.org/wiki?curid=2132051", "title": "La prospettiva di me", "text": "La prospettiva di me \u00e8 un brano musicale della cantante italiana Laura Pausini. \u00c8 presente nell'album \"Resta in ascolto\" del 2004.\nIl brano.\nLa musica \u00e8 composta da Daniel Vuletic; il testo originale \u00e8 scritto da Laura Pausini e Cheope, mentre l'adattamento in spagnolo \u00e8 della stessa Pausini e Badia.\nLa canzone, pur facendo parte dell'album in studio \"Resta in ascolto\", viene scelta come singolo per la promozione dell'album dal vivo \"Live in Paris 05\", anche se in quest'ultimo \u00e8 presente solo la versione live.\n\u00c8 quindi il primo singolo che anticipa l'uscita di quest'album e viene trasmesso in radio a partire dal 4 novembre dello stesso anno.\nLa canzone \u00e8 stata tradotta in lingua spagnola con il titolo \"Mi perspectiva\", inserita nell'album \"Escucha\" ma non estratta come singolo in Spagna e in America Latina.\nRiguardo al brano Pausini ha dichiarato: \nIl video.\nIl video prodotto per \"La prospettiva di me\" \u00e8 diretto dal regista Gaetano Morbioli e trasmesso per la prima volta nella settimana del 21 novembre 2005. Il video alterna immagini dei 2 concerti del \"World Tour 2005\" tenutisi alla Sala concerti \"Le Z\u00e9nith\" di Parigi il 22 e il 23 marzo, a scene girate appositamente in cui la cantante \u00e8 ritratta in varie location.\nNel 2006 il videoclip de \"La prospettiva di me\" viene inserito nel CD-ROM \"Io canto Greek Edition\".\nPubblicazioni.\n\"La prospettiva di me\" viene inserita anche come \"Bonus Track\" nel CD-ROM \"Io canto Greek Edition\"; in versione \"Live\" negli album \"Live in Paris 05\" del 2005 (audio e video), \"San Siro 2007\" del 2007 (\"Medley\" audio e video), \"Laura Live World Tour 09\" e \"Laura Live Gira Mundial 09\" del 2009 (\"Medley Rock\" video).\n\"Mi perspectiva\" viene inserita in versione \"Live\" nell'album \"Laura Live Gira Mundial 09\" del 2009 (\"Medley Rock\" audio).\nInterpretazioni dal vivo.\nIl 2 dicembre 2005 Laura Pausini esegue il brano \"La prospettiva di me\" in versione live in duetto con la cantante Emilie, durante il programma televisivo francese \"Star Academy\" di TF1."}
{"id": "2132052", "revid": "767487", "url": "https://it.wikipedia.org/wiki?curid=2132052", "title": "Carmen Romero", "text": "Biografia.\nFiglia del colonnello medico dell'esercito Vicente Romero, si laure\u00f2 in lettere e filosofia presso l'Universit\u00e0 di Siviglia, nella quale esercit\u00f2 in seguito come insegnante di Lingua e Letteratura.\nDurante gli anni di studio incontr\u00f2 il futuro presidente del governo spagnolo nonch\u00e9 futuro segretario generale del Partito Socialista Operaio Spagnolo (PSOE), Felipe Gonz\u00e1lez M\u00e1rquez, con il quale si spos\u00f2 il 16 luglio 1969, nel monastero di Loreto (Siviglia). Dal matrimonio nacquero tre figli: Pablo, David e Mar\u00eda.\nAnche se collegata al PSOE, per anni si \u00e8 tenuta lontana dalla vita pubblica, lontano da tutti i tipi di oneri. Questa discrezione l'ha caratterizzata per quasi 15 anni al Palazzo della Moncloa, durante la presidenza del marito (1982-1996); tuttavia, verso la met\u00e0 di questo periodo, decise di partecipare pi\u00f9 attivamente alla vita politica. Si present\u00f2 nella lista del PSOE al Congresso dei Deputati, nella provincia di Cadice, durante le elezioni generali del 29 ottobre 1989, venendo eletta parlamentare.\nRimase deputata socialista a Cadice durante le legislature costituzionali IV (1989-1993), V (1993-1996), VI (1996-2000) e VII (2000-2004). Rinunci\u00f2 a ripresentare la propria candidatura al Congresso nelle elezioni generali del 14 marzo 2004, come fece il marito.\nIl 24 novembre 2008 i media annunciarono il fallimento del matrimonio con Felipe Gonz\u00e1lez, e la relazione, di quest'ultimo, con Mar\u00eda del Mar Garc\u00eda Vaquero.\nAttualmente Carmen Romero \u00e8 membro del comitato esecutivo del consiglio scientifico della Fondazione Mediterraneo, un'organizzazione che cerca di favorire il dialogo tra le societ\u00e0 e le culture dei paesi mediterranei."}
{"id": "2132054", "revid": "1798099", "url": "https://it.wikipedia.org/wiki?curid=2132054", "title": "Lettiera", "text": "La lettiera, dal punto di vista ecologico e pedologico, \u00e8 la mistura di sostanze organiche morte situate sulla superficie del suolo, come rami, foglie e animali.\nLe sostanze sottostanti in via di decomposizione raggiungono prima o poi l'aspetto umificato.\nEssa \u00e8 tra l'altro, un'importante riserva di carbonio. \nSvantaggi.\nL'eccessivo accumulo delle sostanze organiche morte sul terreno pu\u00f2 provocare asfissia rendendolo inerte, mentre i sali minerali volatilizzano o si depositano nelle falde freatiche per azione di pioggia."}
{"id": "2132055", "revid": "729019", "url": "https://it.wikipedia.org/wiki?curid=2132055", "title": "Messerschmitt Bf 161", "text": "Il Messerschmitt Bf 161 era un bimotore da ricognizione ad ala bassa realizzato dall'azienda tedesca Messerschmitt AG alla fine degli anni trenta.\nIdeato come variante del Bf 110 B dal capoprogetto Robert Lusser e simile al bombardiere leggero Bf 162, il Bf 161 ebbe una gestazione lunga e pur possedendo i requisiti per il ruolo, il Reichsluftfahrtministerium gli prefer\u00ec il Dornier Do 17.\nStoria del progetto.\nLo sviluppo del progetto del Messerschmitt P.1035, sigla con cui erano identificati i progetti non ancora sottoposti al Reichsluftfahrtministerium (RLM), ebbe inizio all'allora Bayerische Flugzeugwerke AG (BFW) nel settembre 1934, quasi nello stesso periodo del concepimento del Bf 110. Ne ebbe l'incarico Robert Lusser che pens\u00f2 di proporre all'RLM un velivolo multiruolo che avesse tra le sue possibilit\u00e0 di impiego quelle di bombardiere o ricognitore a lungo raggio. Lo sviluppo non si discost\u00f2 molto dal Bf 110 tanto che sia l'ala, l'impennaggio di coda ed il carrello d'atterraggio risultarono molto simili e solo il muso, completamente vetrato per le esigenze di osservazione, lo distingueva nettamente dall'altro progetto. Bench\u00e9 inizialmente l'RLM si dichiar\u00f2 interessato al progetto, i costanti miglioramenti introdotti al disegno originale si protrassero nel tempo e l'ordine emesso tra il 1935 ed il 1937 venne alla fine revocato per le immediate esigenze belliche che richiedevano velocemente un velivolo da assegnare alla Luftwaffe in quel ruolo, assolto dal Dornier Do 17. Tuttavia il progetto non venne interrotto e venne comunque richiesta l'ultimazione di due prototipi inizialmente previsti.\nIl primo esemplare completato, denominato Bf 161 V1 ed immatricolato D-AABA, venne portato in volo per la prima volta il 9 marzo 1938 spinto da due Junkers Jumo 210 da 640 PS (470 kW) ciascuno. Il secondo prototipo, il Bf 161 V2 (D-AOFI), motorizzato invece con due pi\u00f9 potenti Daimler-Benz DB 600 A capaci di 960 PS (706 kW) l'uno, si stacc\u00f2 da terra nel suo volo inaugurale il successivo 30 agosto 1938. Tuttavia venne deciso di non avviarlo alla produzione in quanto non si ritenne necessario introdurre un nuovo modello che le varianti del Bf 110 avrebbero potuto svolgere efficacemente il ruolo di ricognitore richiesto.\nImpiego operativo.\nI due esemplari vennero comunque utilizzati presso Rechlin come banco prova volante per le nuove soluzioni applicabili ai Bf 110 ed a futuri progetti. Inoltre il Bf 161 V2 venne utilizzato come aereo da traino per il prototipo senza motore del Messerschmitt Me 163 Komet."}
{"id": "2132057", "revid": "97701", "url": "https://it.wikipedia.org/wiki?curid=2132057", "title": "Aceto di mele", "text": ""}
{"id": "2132065", "revid": "320578", "url": "https://it.wikipedia.org/wiki?curid=2132065", "title": "Katchenjunga", "text": ""}
{"id": "2132069", "revid": "36019", "url": "https://it.wikipedia.org/wiki?curid=2132069", "title": "SLOC", "text": ""}
{"id": "2132070", "revid": "339392", "url": "https://it.wikipedia.org/wiki?curid=2132070", "title": "Ventotto (tram di Milano)", "text": ""}
{"id": "2132085", "revid": "1924342", "url": "https://it.wikipedia.org/wiki?curid=2132085", "title": "Tu es foutu", "text": "Tu es foutu \u00e8 un singolo della cantante italiana In-Grid, pubblicato nel 2001 come primo estratto dal primo album in studio \"Rendez-Vous\".\nDescrizione.\nNoto anche come \"Tu es foutu (tu m'as promis...)\" rappresenta il maggior successo della cantante italiana. Esiste anche una versione in lingua inglese del brano, pubblicata nel mercato anglofono. Il testo del brano della versione originale \u00e8 stato scritto da In-Grid insieme a Marco Soncini, che \u00e8 anche produttore del singolo insieme ad Alfredo Larry Pignaroli. La versione in inglese \u00e8 stata scritta da D.Golli e Paul Sears.\nIl singolo otterr\u00e0 un enorme successo in tutto il mondo, riuscendo ad arrivare alla prima posizione in Svezia, Russia e Grecia ed in top ten in quasi tutta Europa, oltre che nelle classifiche dance della rivista statunitense \"Billboard\".\nIl video musicale \u00e8 stato girato a Sestri Levante (l'inquadratura di apertura \u00e8 sulla baia del Silenzio) e zone limitrofe."}
{"id": "2132088", "revid": "125919277", "url": "https://it.wikipedia.org/wiki?curid=2132088", "title": "Nestore di Magydos", "text": "Biografia.\nDi origine incerta, Nestore era stato nominato vescovo di Magydos, localit\u00e0 nella provincia romana della Panfilia (l'attuale Turchia). \nSecondo una \"Passio\" greca, al tempo dell'episcopato di Nestore, Poplio (o Polio), il magistrato romano di Panfilia, ricevette l'editto imperiale dell'imperatore Decio (249-250) che obbligava tutti i cristiani ad abiurare la loro fede e a sacrificare agli d\u00e8i pagani. Il prefetto invi\u00f2 dunque i suoi cavalieri in tutta la provincia, con l'incarico di scovare i Cristiani e di costringerli a sacrificare agli idoli. Nestore, avvertito del loro arrivo, si preoccup\u00f2 di mettere in salvo tutta la comunit\u00e0 cristiana all'infuori della sua citt\u00e0, e, raccoltosi in preghiera nella sua casa, attese l'arrivo dei soldati. \nUna volta giunti, il vescovo si consegn\u00f2 loro volontariamente e li segu\u00ec con sottomissione, senza aver timore della sua sorte. Venne inizialmente condotto davanti al senato e al giudice del tribunale locale; dopo un interrogatorio, incurante delle minacce, il santo rifiut\u00f2 di obbedire all'editto imperiale e di sacrificare incenso agli d\u00e8i. \nMentre egli veniva trasferito poi a Perge, in cui risiedeva il preside della provincia, la terra venne scossa da un terremoto; nella citt\u00e0, Nestore fu presentato all'\"adiutor\" Urbano e nuovamente invitato ad abiurare. Al suo nuovo rifiuto, venne sottoposto a lunghe torture e infine condannato dallo stesso prefetto alla crocifissione, \"perch\u00e9\", come afferma il Martirologio Romano, \"lui che aveva confessato il Crocifisso subisse il medesimo supplizio.\"\nIl santo venne crocifisso nell'ultimo anno della persecuzione di Decio, nel 250, o, come sostengono altre fonti, nel 251, e sotto il suo patibolo si radun\u00f2 subito una grande folla di fedeli.\nCulto.\nLa data di commemorazione del santo non \u00e8 stata ancora ben definita. Diversi \"Martirologi\", infatti, la collocarono in diverse date del mese di febbraio. I Martirologi Occidentali risalenti al Medioevo lo ricordavano il 25 febbraio, data che Cesare Baronio trasfer\u00ec nell'attuale Martirologio Romano."}
{"id": "2132089", "revid": "7336", "url": "https://it.wikipedia.org/wiki?curid=2132089", "title": "Metro musicale", "text": ""}
{"id": "2132097", "revid": "74801", "url": "https://it.wikipedia.org/wiki?curid=2132097", "title": "Urbana (Illinois)", "text": "Urbana \u00e8 una citt\u00e0 degli Stati Uniti d'America, capoluogo della Contea di Champaign, nello Stato dell'Illinois.\nAl censimento del 2010 possedeva una popolazione di abitanti. La citt\u00e0 \u00e8 stata fondata nel 1833.\n\u00c8 sede dell'Universit\u00e0 dell'Illinois."}
{"id": "2132098", "revid": "767487", "url": "https://it.wikipedia.org/wiki?curid=2132098", "title": "Appelle mon num\u00e9ro", "text": "Appelle mon num\u00e9ro \u00e8 un brano musicale interpretato dalla cantautrice francese Myl\u00e8ne Farmer, pubblicato come secondo singolo tratto dall'album \"Point de suture\" il 3 novembre 2008.\nIl singolo arriva direttamente alla posizione numero 1 della chart singles francese, facendo battere un altro record all'artista, l'unica francese ad avere piazzato in vetta della classifica 9 singoli: \"Pourvu qu'elles soient douces\" (1988), \"D\u00e9senchant\u00e9e\", (1991), \"XXL\" (1995), \"Slipping away (Crier la vie)\" (2006), \"D\u00e9g\u00e9n\u00e9ration\" (2008), la stessa \"Appelle mon num\u00e9ro\" ed i successivi singoli estratti \"Si j'avais au moins...\" (2009), \"C'est dans l'air\" (2009) e \"Sextonik\" (2009).\nMyl\u00e8ne Farmer presenta il singolo durante la trasmissione dedicata a Johnny Hallyday, \"Johnny, \u00e7a n'finira jamais\", il 13 dicembre 2008, in cui girer\u00e0 un video dalle pose sexy col regista Fran\u00e7ois Hanss. In tutta la trasmissione la Farmer scambia solo uno sguardo malizioso col rocker, senza una parola (mentre il resto degli invitati canteranno tutti una canzone insieme a lui).\nIl programma televisivo, la pubblicit\u00e0 dell'album ed il numero 1 del singolo influiranno sulle vendite dell'album \"Point de suture\", che sale in una settimana dal 39\u00ba al 25\u00ba posto.\nSar\u00e0 presentato in versione live durante il tour 2009."}
