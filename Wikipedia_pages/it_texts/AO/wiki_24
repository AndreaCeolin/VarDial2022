{"id": "2033611", "revid": "119790360", "url": "https://it.wikipedia.org/wiki?curid=2033611", "title": "Marco Apicella", "text": "In Formula 1 partecip\u00f2 al solo Gran Premio d'Italia 1993 al volante di una Jordan, ritirandosi dopo un incidente durante il primo giro ed \u00e8 per questo ritenuto il pilota con la pi\u00f9 breve carriera di sempre nella massima serie automobilistica, record che per\u00f2 appartiene in realt\u00e0 a Ernst Loof, che partecip\u00f2 al Gran Premio di Germania 1953, e si ferm\u00f2 a 2 metri dalla partenza, per la rottura della pompa della benzina.\nHa vinto il Campionato di Formula Nippon nel 1994 ed ha corso anche in Formula 3000 e nel Campionato Giapponese Super GT.\nCarriera.\nGli inizi.\nApicella, dopo aver ottenuto vari successi nei kart, esord\u00ec in F3 italiana nel 1984, guidando una Ralt RT3 e cogliendo il settimo posto in classifica generale. A partire dall'anno seguente cominci\u00f2 ad ottenere le prime vittorie e, nel 1986, duell\u00f2 con Nicola Larini per la conquista del titolo di categoria, poi ottenuto dal pilota toscano. Pass\u00f2 quindi alla Formula 3000, in cui negli anni a venire ottenne svariati podi, ma senza mai essere in grado di lottare per il gradino pi\u00f9 alto del podio. Nel 1990 fece anche alcuni test per la Minardi, seppur con risultati alquanto deludenti. Decise quindi di trasferirsi in Giappone nel 1992, dove prese parte sempre al campionato di Formula Nippon. Il primo anno fu privo di risultati di rilievo, mentre nel 1993 concluse al quarto posto.\nFormula 1.\nNello stesso anno, anche a seguito del rifiuto di Emanuele Naspetti, Eddie Jordan decise di dare la possibilit\u00e0 ad Apicella di debuttare in Formula 1 guidando una delle sue vetture. Il contratto prevedeva una sola gara, ossia il Gran Premio d'Italia 1993. Durante alcuni test prima della gara il pilota italiano ottenne ottimi parziali, tanto da attirare l'attenzione del suo compagno di squadra, Rubens Barrichello. Nelle qualifiche, per\u00f2, non ottenne risultati altrettanto brillanti e la sua gara dur\u00f2 fino alla prima curva, quando venne costretto al ritiro da un incidente con JJ Lehto. Eddie Jordan gli offr\u00ec comunque la possibilit\u00e0 di disputare anche la gara seguente, ma Apicella prefer\u00ec tornare a correre nel campionato giapponese di Formula Nippon.\nGli anni in Giappone.\nTornato alla Formula Nippon, riusc\u00ec, nel 1994, a vincere il titolo di categoria ottenendo tre vittorie e svariati podi. A fine stagione, vista l'assenza di proposte da parte dei team di Formula 1, continu\u00f2 a correre in Giappone, ma decise di abbandonare la DOME, squadra con cui aveva appena conquistato il campionato, per accasarsi al team 5-Zigen. La stagione, per\u00f2, si rivel\u00f2 molto deludente e Apicella non and\u00f2 mai a punti. Nello stesso anno prese parte alla 24 Ore di Le Mans senza ottenere risultati di rilievo. Per il 1996 il pilota italiano rimase in Formula Nippon e corse con la vettura dell'anno precedente, concludendo il campionato con tre punti, frutto di un quarto posto. A fine stagione svolse anche alcuni test con un prototipo della Mugen insieme a Shinji Nakano, in vista di una probabile entrata in Formula 1 che mai si concretizz\u00f2. Senza un volante per l'anno seguente si limit\u00f2 a sostituire Mauro Martini in alcune gare in Giappone e prese parte ad una gara al campionato nazionale di Super GT.\nTra Europa e Giappone.\nNel 1999 decise quindi di tornare in Italia per prendere parte al campionato di Formula 3000, ma i risultati latitarono. Riusc\u00ec comunque a vincere due gare e concludere il campionato al terzo posto.\nContemporaneamente prese parte ad alcune gare con vetture sport prototipo, ottenendo il quarto posto in coppia con Andrea de Lorenzi a Brno. Nel 2000 avrebbe dovuto prendere parte anche alla 24 Ore di Daytona, ma venne rimpiazzato all'ultimo momento.\nDecise quindi di tornare in Giappone, dove si dedic\u00f2 a gare con vetture a ruote coperte."}
{"id": "2033612", "revid": "124123", "url": "https://it.wikipedia.org/wiki?curid=2033612", "title": "Morti nel 689", "text": ""}
{"id": "2033615", "revid": "124123", "url": "https://it.wikipedia.org/wiki?curid=2033615", "title": "Morti nel 691", "text": ""}
{"id": "2033616", "revid": "124123", "url": "https://it.wikipedia.org/wiki?curid=2033616", "title": "Morti nel 693", "text": ""}
{"id": "2033618", "revid": "124123", "url": "https://it.wikipedia.org/wiki?curid=2033618", "title": "Morti nel 697", "text": ""}
{"id": "2033619", "revid": "124123", "url": "https://it.wikipedia.org/wiki?curid=2033619", "title": "Morti nel 698", "text": ""}
{"id": "2033621", "revid": "124123", "url": "https://it.wikipedia.org/wiki?curid=2033621", "title": "Morti nel 704", "text": ""}
{"id": "2033623", "revid": "124123", "url": "https://it.wikipedia.org/wiki?curid=2033623", "title": "Morti nel 713", "text": ""}
{"id": "2033624", "revid": "283141", "url": "https://it.wikipedia.org/wiki?curid=2033624", "title": "Campionato Mondiale di scacchi per computer", "text": ""}
{"id": "2033625", "revid": "124123", "url": "https://it.wikipedia.org/wiki?curid=2033625", "title": "Morti nel 717", "text": ""}
{"id": "2033629", "revid": "124123", "url": "https://it.wikipedia.org/wiki?curid=2033629", "title": "Morti nel 719", "text": ""}
{"id": "2033630", "revid": "201394", "url": "https://it.wikipedia.org/wiki?curid=2033630", "title": "In Search of Space", "text": "In Search of Space \u00e8 il secondo album in studio della progressive rock band Hawkwind, registrato nel 1971 e pubblicato nello stesso anno. Sul retro della copertina, gli Hawkwind scrissero: \"TECHNICI\u00c4NS \u00d6F SP\u00c5CE SHIP E\u00c5RTH THIS IS Y\u00d6\u00dcR C\u00c4PT\u00c5IN SPE\u00c4KING Y\u00d6\u00dcR \u00d8\u00c5PT\u00c5IN IS DEA\u030bD\", uno dei primi esempi di uso dell'umlaut dell'heavy metal."}
{"id": "2033634", "revid": "122246", "url": "https://it.wikipedia.org/wiki?curid=2033634", "title": "Nazionale di pallavolo maschile dell'Egitto", "text": "La nazionale di pallavolo maschile dell'Egitto \u00e8 una squadra africana composta dai migliori giocatori di pallavolo dell'Egitto ed \u00e8 posta sotto l'egida della Federazione pallavolistica dell'Egitto.\nRosa.\nSegue la rosa dei giocatori convocati per i Giochi della XXXI Olimpiade."}
{"id": "2033636", "revid": "124123", "url": "https://it.wikipedia.org/wiki?curid=2033636", "title": "Morti nel 722", "text": ""}
{"id": "2033638", "revid": "124123", "url": "https://it.wikipedia.org/wiki?curid=2033638", "title": "Morti nel 725", "text": ""}
{"id": "2033640", "revid": "124123", "url": "https://it.wikipedia.org/wiki?curid=2033640", "title": "Morti nel 727", "text": ""}
{"id": "2033641", "revid": "124123", "url": "https://it.wikipedia.org/wiki?curid=2033641", "title": "Morti nel 728", "text": ""}
{"id": "2033643", "revid": "124123", "url": "https://it.wikipedia.org/wiki?curid=2033643", "title": "Morti nel 730", "text": ""}
{"id": "2033646", "revid": "767487", "url": "https://it.wikipedia.org/wiki?curid=2033646", "title": "Doremi Fasol Latido", "text": "Doremi Fasol Latido \u00e8 il terzo album in studio della progressive rock band Hawkwind, registrato nel 1972 e pubblicato nello stesso anno. Da registrare l'ingresso nella formazione di Lemmy Kilmister e Simon King rispettivamente come bassista e batterista."}
{"id": "2033647", "revid": "2184448", "url": "https://it.wikipedia.org/wiki?curid=2033647", "title": "Khanato di Khiva", "text": "Il Khanato di Khiva (in uzbeco: Xiva Xonligi) era uno stato dell'Asia centrale esistito nel centro della regione della Corasmia dal 1511 al 1920, ad eccezione del periodo di occupazione da parte del persiano Nadir Shah tra il 1740 e il 1746.\nStoria.\n\u00c8 stato fondato e governato dai Kungrads, una trib\u00f9 turco-uzbeka proveniente da Astrachan' e i capi di stato, detti Khan, discendevano per via patrilineare dalla dinastia Gengiskhanide, e la sua capitale era Khiva. Nel 1873 divenne un protettorato dell'Impero russo e, in seguito agli eventi della guerra civile russa cess\u00f2 di esistere nel 1920, quando il Khanato fu abolito e sostituito dalla Repubblica Sovietica Popolare di Corasmia e in seguito annesso all'Unione Sovietica; il suo territorio \u00e8 in gran parte diviso tra il Karakalpakstan e la regione del Xorazm nell'Uzbekistan."}
{"id": "2033648", "revid": "124123", "url": "https://it.wikipedia.org/wiki?curid=2033648", "title": "Morti nel 743", "text": ""}
{"id": "2033650", "revid": "124123", "url": "https://it.wikipedia.org/wiki?curid=2033650", "title": "Morti nel 747", "text": ""}
{"id": "2033651", "revid": "124123", "url": "https://it.wikipedia.org/wiki?curid=2033651", "title": "Morti nel 748", "text": ""}
{"id": "2033653", "revid": "124123", "url": "https://it.wikipedia.org/wiki?curid=2033653", "title": "Morti nel 750", "text": ""}
{"id": "2033656", "revid": "124123", "url": "https://it.wikipedia.org/wiki?curid=2033656", "title": "Morti nel 760", "text": ""}
{"id": "2033657", "revid": "124123", "url": "https://it.wikipedia.org/wiki?curid=2033657", "title": "Morti nel 769", "text": ""}
{"id": "2033659", "revid": "124123", "url": "https://it.wikipedia.org/wiki?curid=2033659", "title": "Morti nel 775", "text": ""}
{"id": "2033660", "revid": "124123", "url": "https://it.wikipedia.org/wiki?curid=2033660", "title": "Morti nel 780", "text": ""}
{"id": "2033661", "revid": "124123", "url": "https://it.wikipedia.org/wiki?curid=2033661", "title": "Morti nel 782", "text": ""}
{"id": "2033665", "revid": "124123", "url": "https://it.wikipedia.org/wiki?curid=2033665", "title": "Morti nel 786", "text": ""}
{"id": "2033669", "revid": "124123", "url": "https://it.wikipedia.org/wiki?curid=2033669", "title": "Morti nel 797", "text": ""}
{"id": "2033670", "revid": "124123", "url": "https://it.wikipedia.org/wiki?curid=2033670", "title": "Morti nel 798", "text": ""}
{"id": "2033671", "revid": "124123", "url": "https://it.wikipedia.org/wiki?curid=2033671", "title": "Morti nell'800", "text": ""}
{"id": "2033673", "revid": "124123", "url": "https://it.wikipedia.org/wiki?curid=2033673", "title": "Morti nell'803", "text": ""}
{"id": "2033674", "revid": "124123", "url": "https://it.wikipedia.org/wiki?curid=2033674", "title": "Morti nell'806", "text": ""}
{"id": "2033676", "revid": "124123", "url": "https://it.wikipedia.org/wiki?curid=2033676", "title": "Morti nell'807", "text": ""}
{"id": "2033681", "revid": "124123", "url": "https://it.wikipedia.org/wiki?curid=2033681", "title": "Morti nell'828", "text": ""}
{"id": "2033682", "revid": "124123", "url": "https://it.wikipedia.org/wiki?curid=2033682", "title": "Morti nell'830", "text": ""}
{"id": "2033683", "revid": "767487", "url": "https://it.wikipedia.org/wiki?curid=2033683", "title": "L'\u00c2me-Stram-Gram", "text": "L'\u00c2me-Stram-Gram \u00e8 il primo singolo dell'album \"Innamoramento\" della cantautrice francese Myl\u00e8ne Farmer, pubblicato il 9 marzo 1999.\nQuest'ultimo segna il ritorno di Myl\u00e8ne Farmer dopo quattro anni dal suo precedente album Anamorphos\u00e9e: la traccia presenta un sound pop-elettronico con influenze orientali ed un ritmo danzereccio. Il testo \u00e8 un insieme di doppi sensi che nascondono, dietro delle parole abbastanza infantili, un significato erotico.\nIl video \u00e8 uno dei cortometraggi pi\u00f9 costosi della sua carriera (quasi 900.000 euro di budget utilizzati) ed \u00e8 stato girato a Pechino dal regista Ching Siu-Tung. Nel video possiamo vedere due Myl\u00e8ne che, a causa di una banda di barbari, saranno divise, ma allo stesso tempo riunite, dalla morte.\nIl singolo arriva alla 2\u00aa posizione nella \"single chart\" francese vendendo circa 220.000 copie (di cui 125.000 certificano il singolo \"disco d'argento\")."}
{"id": "2033684", "revid": "124123", "url": "https://it.wikipedia.org/wiki?curid=2033684", "title": "Morti nell'832", "text": ""}
{"id": "2033685", "revid": "1632387", "url": "https://it.wikipedia.org/wiki?curid=2033685", "title": "Discografia degli Hawkwind", "text": "Questa voce contiene la discografia della space rock band inglese Hawkwind, dagli esordi fino ad oggi."}
{"id": "2033687", "revid": "124123", "url": "https://it.wikipedia.org/wiki?curid=2033687", "title": "Morti nell'838", "text": ""}
{"id": "2033689", "revid": "124123", "url": "https://it.wikipedia.org/wiki?curid=2033689", "title": "Morti nell'842", "text": ""}
{"id": "2033690", "revid": "124123", "url": "https://it.wikipedia.org/wiki?curid=2033690", "title": "Morti nell'843", "text": ""}
{"id": "2033691", "revid": "124123", "url": "https://it.wikipedia.org/wiki?curid=2033691", "title": "Morti nell'846", "text": ""}
{"id": "2033692", "revid": "179078", "url": "https://it.wikipedia.org/wiki?curid=2033692", "title": "Labeone", "text": ""}
{"id": "2033693", "revid": "436907", "url": "https://it.wikipedia.org/wiki?curid=2033693", "title": "Catch Without Arms", "text": "Catch Without Arms \u00e8 il terzo album in studio del gruppo musicale statunitense Dredg, pubblicato il 21 giugno 2005 dalla Interscope Records."}
{"id": "2033694", "revid": "124123", "url": "https://it.wikipedia.org/wiki?curid=2033694", "title": "Morti nell'854", "text": ""}
{"id": "2033695", "revid": "124123", "url": "https://it.wikipedia.org/wiki?curid=2033695", "title": "Morti nell'856", "text": ""}
{"id": "2033696", "revid": "124123", "url": "https://it.wikipedia.org/wiki?curid=2033696", "title": "Morti nell'857", "text": ""}
{"id": "2033697", "revid": "124123", "url": "https://it.wikipedia.org/wiki?curid=2033697", "title": "Morti nell'859", "text": ""}
{"id": "2033698", "revid": "1522738", "url": "https://it.wikipedia.org/wiki?curid=2033698", "title": "Repubblica Sovietica Popolare Corasmia", "text": "La Repubblica Sovietica Popolare Corasmia () \u00e8 stata il successore del Khanato di Khiva nel febbraio 1920 (abdicazione dell'ultimo Khan Sayyid \u02bfAbd All\u0101h) e ufficialmente dichiarato il 26 aprile 1920. Il 20 ottobre 1923, si \u00e8 trasformata in \"Repubblica socialista sovietica di Corasmia\" ().\nLa RSS Corasmia \u00e8 sopravvissuta fino al 17 febbraio 1925, quando \u00e8 stata divisa tra RSS Uzbeka, RSS Turkmena, e Oblast Autonomo Karakalpako come parte della riorganizzazione dell'Asia centrale da parte di Mosca in base alla nazionalit\u00e0."}
{"id": "2033699", "revid": "124123", "url": "https://it.wikipedia.org/wiki?curid=2033699", "title": "Morti nell'868", "text": ""}
{"id": "2033700", "revid": "88740", "url": "https://it.wikipedia.org/wiki?curid=2033700", "title": "Louis", "text": ""}
{"id": "2033702", "revid": "124123", "url": "https://it.wikipedia.org/wiki?curid=2033702", "title": "Morti nell'883", "text": ""}
{"id": "2033704", "revid": "124123", "url": "https://it.wikipedia.org/wiki?curid=2033704", "title": "Morti nell'890", "text": ""}
{"id": "2033705", "revid": "124123", "url": "https://it.wikipedia.org/wiki?curid=2033705", "title": "Morti nell'895", "text": ""}
{"id": "2033710", "revid": "124123", "url": "https://it.wikipedia.org/wiki?curid=2033710", "title": "Morti nel 915", "text": ""}
{"id": "2033711", "revid": "124123", "url": "https://it.wikipedia.org/wiki?curid=2033711", "title": "Morti nel 917", "text": ""}
{"id": "2033713", "revid": "124123", "url": "https://it.wikipedia.org/wiki?curid=2033713", "title": "Morti nel 919", "text": ""}
{"id": "2033716", "revid": "1924342", "url": "https://it.wikipedia.org/wiki?curid=2033716", "title": "H-Blockx", "text": "I H-Blockx sono un gruppo musicale alternative metal tedesco, formatosi a M\u00fcnster nel 1991.\nSono diventati famosi grazie al loro album di debutto \"Time to Move\" e per la loro cover della canzone degli Snap! \"The Power\", creata in collaborazione con il rapper Turbo B. Il gruppo \u00e8 apparso in numerose compilation, acquisendo un po' pi\u00f9 di fama negli Stati Uniti dopo che la loro canzone \"Oh Hell Yeah\" \u00e8 entrata a far parte della compilation WWF The Music, Vol. 4 per la World Wrestling Federation, ora World Wrestling Entertainment, e in un DVD del wrestler Stone Cold Steve Austin.\nBiografia.\nAnni 1990.\nIl gruppo sale alla ribalta grazie al suo album di debutto, \"Time to Move\", pubblicato nel 1994 con la Sing Sing Records, e prodotto da Ralph Quick e Chris Wagner. Parte di questo successo \u00e8 dovuto a MTV e alla loro ripetute messa in onda dei video \"Risin' High\" e \"Move\". Ottengono, inoltre, una nomination come \"Artista rivelazione\" al successivo MTV Europe Music Awards, tuttavia il premio viene assegnato ai Dog Eat Dog. Con l'aiuto dei singoli \"Risin' High\", \"Move\", e \"Little Girl\", il loro debutto li fa rimanere per 62 settimane nella classifica tedesca degli album, vendendo pi\u00f9 di 750.000 copie in tutto il mondo e facendo guadagnare alla band il primo disco d'oro. Questo apre la strada al loro primo grande tour. \nNel 1996 pubblicano il loro secondo lavoro, \"Discover My Soul\" e nel 1998 esce \"Fly Eyes\". \nNel 1999 il gruppo scrive la colonna sonora del film tedesco Bang Boom Bang!.\nAnni 2000.\nNessuno dei due album successivi cattura l'attenzione del pubblico di MTV come aveva fatto il primo lavoro. Tuttavia, con la pubblicazione di \"Get In The Ring\" nel 2002 con l'etichetta Supersonic Records in collaborazione con la BMG, ottengono un piccolo successo grazie alla loro cover di \"The Power\" in collaborazione con il rapper Turbo B (quest'ultimo ha eseguito anche il brano nella versione originale con gli Snap!).\nNel 2004, l'album \"No Excuses\", raggiunge la Top 15 nella classifica tedesca degli album. L'album viene poi seguito da un ampio tour europeo. Dopo il tour i membri trascorrono il loro tempo occupandosi dei loro progetti paralleli come produttori, cantanti o manager di artisti di diversi generi.\nI membri si incontrano regolarmente per diverse settimane non solo per i concerti, ma anche per tornare alla stesura delle nuove canzoni. In Scandinavia nei primi mesi del 2005 e in Svezia nel 2006, viene registrata la prima canzone del nuovo album. Essi sono accompagnati dal produttore Andreas \"Boogieman\" Herbig, colui che era con loro quando nel 1994 venne completato \"Time to Move\". Mentre negli studi di Malm\u00f6, dove tra l'altro altri artisti come i Franz Ferdinand hanno registrato degli album, viene registrato \"Open Letter To A Friend\", che esce nel 2007 sotto la nuova etichetta X-Cell Records, con la quale sono attualmente sotto contratto.\nAltre apparizioni.\nNel 1999, la band \u00e8 presente nella compilation WWF The Music, Vol. 4 con la canzone \"Oh Hell Yeah\". Una cover della stessa \u00e8 presente nel disco The Attitude Era della compilation WWE Anthology. Un'altra versione \u00e8 presente nel DVD \"The Legacy of Stone Cold Steve Austin\" del 2008.\nLa loro canzone \"Countdown to Insanity\" \u00e8 uno dei brani utilizzabili nella versione europea del gioco Rock Band, ed \u00e8 disponibile per il download nella versione americana."}
{"id": "2033717", "revid": "124123", "url": "https://it.wikipedia.org/wiki?curid=2033717", "title": "Morti nel 937", "text": ""}
{"id": "2033718", "revid": "124123", "url": "https://it.wikipedia.org/wiki?curid=2033718", "title": "Morti nel 943", "text": ""}
{"id": "2033719", "revid": "124123", "url": "https://it.wikipedia.org/wiki?curid=2033719", "title": "Morti nel 944", "text": ""}
{"id": "2033723", "revid": "1632387", "url": "https://it.wikipedia.org/wiki?curid=2033723", "title": "Killer (gruppo musicale finlandese)", "text": "I Killer sono stati una band pop rock finlandese, fondata nel 1999 a Helsinki. Faceva parte dell'associazione e studio di registrazione Dinasty e il suo successo maggiore \u00e8 \"Naughty Boy\" del 2003.\nIl 5 febbraio 2005 i Killer hanno annunciato di prendersi una pausa a tempo indeterminato affermando di non sapere se proseguiranno il loro percorso musicale assieme.\nLa cantante Siiri Nordin ha proseguito la sua carriera come solista pubblicando due album: \"Me Too\" nel 2006 e \"Ly\u00f6 tahtia\" nel 2008."}
{"id": "2033726", "revid": "124123", "url": "https://it.wikipedia.org/wiki?curid=2033726", "title": "Morti nel 957", "text": ""}
{"id": "2033728", "revid": "279320", "url": "https://it.wikipedia.org/wiki?curid=2033728", "title": "Alexander Feller", "text": ""}
{"id": "2033729", "revid": "117672469", "url": "https://it.wikipedia.org/wiki?curid=2033729", "title": "Armand-Charles Caraffe", "text": "Biografia.\nFu allievo di Louis-Jean-Fran\u00e7ois Lagren\u00e9e e poi di Jacques-Louis David, debuttando con un premio minore conseguito dall\"'Acad\u00e9mie Royale de Peinture et de Sculpture\" nel 1780. Al \"Salon\" del 1783 present\u00f2 il \"Ritorno del figliol prodigo\" e la \"Resurrezione del figlio della vedova di Nain\". Nel 1784 e 1785 concorse al Prix de Rome, ottenendo di potersi recare a Roma occupando il posto lasciato vacante dalla prematura scomparsa del \"pensionnaire\" Jean-Germain Drouais: qui il suo gusto \u00abselvaggio e barbaro\u00bb fu notato dal direttore dell'Accademia francese a Roma, Fran\u00e7ois-Guillaume M\u00e9nageot.\nDal 1788 al 1789 risiedette in Egitto e poi in Turchia: tornato a Parigi, espose regolarmente le sue tele al \"Salon\". Durante la Rivoluzione, dopo la caduta di Robespierre, fu imprigionato per breve tempo a causa del suo giacobinismo. Dal 1802 lavor\u00f2 in Russia, tornando definitivamente a Parigi nel 1812.\nMassone, fu membro della loggia parigina \"Le Bon Z\u00e8le\" e durante il suo soggiorno romano fu tra i fondatori della loggia \"La R\u00e9union des Amis Sinc\u00e8res\"."}
{"id": "2033731", "revid": "122321616", "url": "https://it.wikipedia.org/wiki?curid=2033731", "title": "Andr\u00e9 Wohllebe", "text": "Ha vinto una medaglia d'oro nel K4\u00a01000\u00a0m a Barcellona 1992 e due di bronzo a Seul 1988."}
{"id": "2033733", "revid": "124123", "url": "https://it.wikipedia.org/wiki?curid=2033733", "title": "Morti nel 980", "text": ""}
{"id": "2033737", "revid": "124123", "url": "https://it.wikipedia.org/wiki?curid=2033737", "title": "Morti nel 987", "text": ""}
{"id": "2033738", "revid": "124123", "url": "https://it.wikipedia.org/wiki?curid=2033738", "title": "Morti nel 990", "text": ""}
{"id": "2033739", "revid": "1632387", "url": "https://it.wikipedia.org/wiki?curid=2033739", "title": "Hall of the Mountain Grill", "text": "Hall of the Mountain Grill \u00e8 il quarto album in studio della progressive rock band Hawkwind, registrato nel 1974 e pubblicato nello stesso anno."}
{"id": "2033741", "revid": "124123", "url": "https://it.wikipedia.org/wiki?curid=2033741", "title": "Morti nel 998", "text": ""}
{"id": "2033742", "revid": "767487", "url": "https://it.wikipedia.org/wiki?curid=2033742", "title": "Trofoblasto", "text": "Il trofoblasto \u00e8 un tessuto cellulare che serve a nutrire l'embrione. D\u00e0 origine alla placenta e ad altri annessi embrionali, ma non partecipa alla costituzione dell'embrione stesso.\nSi tratta, dal punto di vista anatomico, della massa cellulare esterna della blastocisti, struttura che si forma nella prima parte del processo di embriogenesi, dopo la formazione del blastocele, prima dell'impianto."}
{"id": "2033743", "revid": "196390", "url": "https://it.wikipedia.org/wiki?curid=2033743", "title": "Galata Museo del Mare", "text": ""}
{"id": "2033745", "revid": "7", "url": "https://it.wikipedia.org/wiki?curid=2033745", "title": "I pirati", "text": ""}
{"id": "2033746", "revid": "709565", "url": "https://it.wikipedia.org/wiki?curid=2033746", "title": "C'era una volta... l'uomo", "text": "C'era una volta... l'uomo (titolazione Rai e De Agostini) o anche Conosciamoci un po' - La grande storia dell'avventura umana (titolazione e adattamento Mediaset), il cui titolo originale \u00e8: \"Il \u00e9tait une fois... l'Homme\", \u00e8 una serie televisiva a disegni animati creata da Albert Barill\u00e9 nel 1978 e composta da ventisei episodi.\nTrama.\nLa serie tratta della storia del genere umano iniziando dalla nascita della Terra, per poi attraversare nella narrazione i secoli e le principali civilt\u00e0, mediante la recitazione di un gruppo fisso di personaggi, sempre alle prese con situazioni diverse. Alla fine la serie immagina un futuro finalmente pacificato, dove l'uomo illuminato dalla tecnologia e dal sapere rimedia alla sua condotta sconsiderata.\nSigla di testa.\nLa prima televisiva della serie, avvenuta sulle reti Rai, era accompagnata dalla sigla \"Io di pi\u00f9\" con parole di Giorgio Calabrese e voce di Lino Toffolo, su musica di Pippo Baudo e Pippo Caruso.\nL'edizione successiva, della trasmissione sulle reti Mediaset, presenta la canzone \"Conosciamoci un po\"', scritta da Alessandra Valeri Manera e Massimiliano Pani e cantata da Cristina D'Avena.\nLa sigla originale francese \u00e8 invece composta da un'interpretazione della Toccata e fuga in Re minore di Johann Sebastian Bach, arrangiata dal compositore giapponese Yasuo Sugiyama, senza alcuna voce a contorno.\nEdizione italiana.\nLa prima edizione italiana del disegno animato \u00e8 andato in onda sulle reti Rai, con il doppiaggio della SEDIF, al quale ha partecipato anche la\u00a0CVD.\nIn seguito la serie \u00e8 stata trasmessa sulle reti Mediaset, con il doppiaggio della Deneb Film diretto da Paolo Torrisi. Questa stessa edizione dal 2020 \u00e8 disponibile su Prime Video.\nProduzione.\nOltre a Procidis, numerosi soggetti hanno partecipato alla produzione della serie:\nHome video.\nLa serie venne pubblicata in 13 VHS nel 1990 dalla De Agostini con il doppiaggio Rai, per essere poi riproposta nel 1997 in 26 VHS con il doppiaggio Mediaset. Anche in DVD, nel 2008, sempre la De Agostini l'ha editata con il doppiaggio Rai. Nel 2019 la Dynit pubblica la serie in un cofanetto con quattro DVD contenente il doppiaggio Mediaset. Quest'ultima versione include la sigla di Cristina D'Avena, \"Conosciamoci un po\"'."}
{"id": "2033748", "revid": "729019", "url": "https://it.wikipedia.org/wiki?curid=2033748", "title": "Guerra isaurica", "text": "La guerra isaurica fu un conflitto durato dal 492 al 497 e che vide affrontarsi l'esercito dell'Impero romano e i ribelli dell'Isauria. Alla fine della guerra l'imperatore Anastasio I (491-518) riusc\u00ec a ripristinare il proprio controllo sulla regione e i capi della rivolta furono uccisi o esiliati.\nAntefatti.\nPersonaggi dell'Isauria erano giunti per la prima volta ad un ruolo di rilievo nell'Impero romano all'epoca di Teodosio II (408-450). Durante il regno dell'imperatore Leone I (457-474), esponenti isaurici dell'amministrazione e dell'esercito assursero a cariche di rilievo col sostegno dell'imperatore, che intendeva cos\u00ec controbilanciare il potere della componente germanica; gli Isaurici, per\u00f2, non raccoglievano il consenso del popolo di Costantinopoli, tanto che nel 473 nell'ippodromo di Costantinopoli scoppi\u00f2 una rivolta anti-isaurica e nel 475 il genero e successore di Leone, Zenone, un Isaurico che per ascendere nella gerarchia aveva dovuto persino mutare il proprio nome originario con uno greco, fu scacciato dal trono proprio in quanto Isaurico.\nMa Zenone torn\u00f2 sul trono l'anno successivo (476), e questa volta per regnare a lungo, fino al 491; ovviamente sotto un imperatore loro conterraneo gli Isaurici prosperarono, e l'opposizione, sebbene crescente, non ebbe occasione di esprimersi. In questo contesto, nell'484 l'isaurico \"magister militum\" Illo si ribell\u00f2 a Zenone e fugg\u00ec in Oriente, dove sostenne la rivolta di Leonzio (un usurpatore riconosciuto imperatore dalla vedova di Leone I, Elia Verina), la quale, per\u00f2, ebbe termine nel 488 con la cattura e morte di entrambi i rivoltosi.\nGuerra.\nNel 491 l'imperatore isaurico Zenone mor\u00ec e al suo posto sal\u00ec al trono Anastasio I; la posizione degli Isaurici inizi\u00f2 a vacillare, una volta scomparso il loro protettore. In quello stesso anno scoppi\u00f2 una rivolta anti-isaurica nell'ippodromo di Costantinopoli e Anastasio ordin\u00f2 l'esilio per Longino, fratello di Zenone, per il generale isaurico Longino di Cardala e per altri isaurici.\nNel 492 gli Isaurici diedero inizio ad una rivolta in Isauria; quello stesso anno le forze isauriche riunite a \"Kottyaion\" in Frigia furono sconfitte dall'esercito romano (battaglia di Cotyaeum), comandato dai generali Giovanni \"Gibbo\" e Giovanni Scita; gli Isaurici scampati si rifugiarono tra le montagne del loro paese e portarono avanti la guerra. L'anno successivo Giovanni \"Gibbo\" ottenne una schiacciante vittoria contro gli Isaurici, dopo aver liberato l'esercito di Diogeniano a Claudiopoli. Nel 497, a Tarso, Giovanni Scita uccise gli ultimi comandanti isaurici (Longino di Cardala e Atenodoro) ed invi\u00f2 le loro teste a Costantinopoli, dove furono esposte su dei pali.\nNel 498, anno successivo alla vittoria sugli Isaurici, Giovanni \"Gibbo\" cattur\u00f2 gli ultimi capi nemici, Longino di Selino e Indes, e li mand\u00f2 all'imperatore: i due capi sconfitti furono messi in catene e fatti sfilare lungo le strade della citt\u00e0, fino a raggiungere il Circo in occasione delle gare per celebrare la vittoria, e qui furono fatti inginocchiare ai piedi del palco di Anastasio.\nConseguenze.\nNel 495 l'imperatore Anastasio I confid\u00f2 al patriarca di Costantinopoli Eufemio di essere stanco della guerra. Eufemio rifer\u00ec ci\u00f2 a Giovanni, genero di Atenodoro, il quale la riport\u00f2 ad Anastasio. L'imperatore, che era entrato in contrasto con Eufemio prima di salire al trono e che era stato da quello costretto, lui che aveva simpatie monofisiste, a firmare una dichiarazione di ortodossia prima di essere incoronato, decise di accusare Eufemio di tradimento per aver rivelato al nemico i piani. Eufemio fu scomunicato e deposto (496).\nDopo la guerra Anastasio premi\u00f2 i propri generali: Giovanni Scita fu console del 498, Giovanni \"Gibbo\" nel 499.\nAnastasio fece erigere la Chalke dall'architetto Eterio per celebrare la vittoria. Il poeta Cristodoro scrisse un'opera in sei libri sulla guerra, intitolata \"Isaurica\" ed andata perduta."}
{"id": "2033749", "revid": "49022", "url": "https://it.wikipedia.org/wiki?curid=2033749", "title": "Toga purpurea", "text": ""}
{"id": "2033753", "revid": "765341", "url": "https://it.wikipedia.org/wiki?curid=2033753", "title": "Godfrey de Luci", "text": "Biografia.\nGodfrey de Luci, membro di una famiglia baronale normanna arrivata in Inghilterra al seguito di Guglielmo il Conquistatore, fu il secondo figlio del nobile inglese di origine normanna Richard de Luci, Gran Giustiziere d'Inghilterra, e di sua moglie Rohese. Ebbe un fratello pi\u00f9 grande, Geoffrey, e tre sorelle: Maud, Alice e Avelina.\nFu decano di St. Martin le Grand a Londra, prima di diventare arcidecano di Derby nella diocesi di Lichfield nel 1171. Fu arcidecano di Richmond nella diocesi di York prima del 18 agosto 1184. Godfrey de Luci fu titolare di prebende nelle diocesi di Exeter, Lincoln, Londra e Salisbury. Fu anche un \"royal justice\".\nNominato vescovo di Winchester il 15 settembre 1189, fu consacrato il 22 ottobre dello stesso anno, diventando cos\u00ec titolare di una delle cattedrali pi\u00f9 importanti e antiche d'Inghilterra, la cattedrale di Winchester, caratterizzata dallo stile gotico-romanico, sede di incoronazioni di re inglesi, che le portarono grande notoriet\u00e0 e prestigio.\nDivent\u00f2 tutore dei nipoti, i figli del fratello maggiore, ma questi morirono senza lasciare eredi, e le terre di famiglia furono divise tra le sorelle. Nel 1194, perse il favore del re Riccardo I d'Inghilterra (conosciuto come \"Riccardo Cuor di Leone\"), e solo con l'arrivo sul trono inglese di re Giovanni d'Inghilterra (conosciuto come \"Giovanni Senzaterra\") ebbe la possibilit\u00e0 di ritornare in possesso delle proprie terre e dei propri beni.\nSi spense l'11 settembre 1204 (o il 12 settembre)."}
{"id": "2033754", "revid": "2043251", "url": "https://it.wikipedia.org/wiki?curid=2033754", "title": "Ildefonso di Toledo", "text": "Biografia.\nPer ricostruire la sua biografia, oltre ai dati contenuti nelle sue opere, disponiamo principalmente del \"Beati Ildephonsi Elogium\" di Giuliano di Toledo, suo contemporaneo e secondo successore sulla cattedra toledana, scritta come appendice al \"De viris illustribus\". La \"Vita vel gesta S. Ildephonsi Sedis Toletanae Episcopi\", attribuita a Cixila, arcivescovo di Toledo (774-783), dove si menzionano per la prima volta i miracoli della sua vita e la \"Vita Ildephonsi Archiepiscopi Toletani\" di frate Rodrigo Manuel Cerratense, (XIII secolo), aggiungono all\"Elogium\" tradizioni posteriori con tinte leggendarie.\nNato nel 607, durante il regno di Viterico a Toledo, di stirpe germanica, era membro di una delle distinte famiglie reali visigote. Secondo una tradizione raccolta da Nicol\u00e1s Antonio, fu nipote dell'arcivescovo di Toledo sant'Eugenio III, che gli forn\u00ec la prima istruzione. Per lo stile dei suoi scritti e per i giudizi emessi nel suo \"De viris illustribus\" sui personaggi che menziona, si deduce che ricevette una brillante formazione letteraria. Secondo la sua stessa testimonianza fu ordinato diacono (circa 632-633) da Eladio, arcivescovo di Toledo. In un passaggio interpolato dell\"Elogium\", si dice che ancora da bambino, fece ingresso nel monastero agaliense, presso Toledo, contro la volont\u00e0 dei genitori. Pi\u00f9 oltre si afferma che \u00ab...si dilettava con la vita dei monaci\u00bb, frase che deve interpretarsi, seguendo Fl\u00f3rez, nel senso che gi\u00e0 dall'infanzia mostr\u00f2 inclinazione per lo stato religioso. Ildefonso fu molto attaccato a questo monastero, come egli stesso ricorda parlando di Eladio, e come si deduce dal \"De viris illustribus\" con cui intende esaltare la sede toledana e forse mostrare il ruolo privilegiato che attribuiva al monastero agaliense.\nQuando era gi\u00e0 nel monastero, fond\u00f2 un convento di religiose dotandolo con i beni che eredit\u00f2, e in data sconosciuta (650?), fu eletto abate. Firma fra gli abati nei concili VIII e IX di Toledo, ma non si riscontra la sua firma nel X (656).\nMorto il vescovo Eugenio III fu eletto arcivescovo di Toledo nell'anno 657 e secondo l\"Elogium\" fu obbligato ad occupare la sede dal re Reccesvindo. Nella corrispondenza intrattenuta con Quirico, vescovo di Barcellona, si lamenta delle difficolt\u00e0 dei suoi tempi. A queste difficolt\u00e0 l\"Elogium\" attribuisce il fatto che avesse lasciato ancora incompleti alcuni scritti. Mor\u00ec nel 667 e fu sepolto nella chiesa di santa Leocadia di Toledo e successivamente traslato a Zamora. La sua festa si celebra il 23 gennaio. \u00c8 patrono della citt\u00e0 di Toledo e di Herreruela de Oropesa, nella stessa provincia, dove le sue feste si celebrano ogni anno con particolare fervore.\nMiracolo dell'incontro con la Vergine.\nLa notte del 18 dicembre 665 sant'Ildefonso, insieme con i suoi chierici e alcuni altri, si erano recati in chiesa per cantare inni in onore della Vergine Maria. Qui avrebbero trovato la cappella che brillava di una luce tanto abbagliante che provarono timore. Tutti sarebbero fuggiti tranne Ildefonso e due suoi diaconi, che sarebbero entrati, avvicinandosi all'altare. Davanti a loro avrebbero visto la Vergine Maria, seduta sulla cattedra del vescovo e circondata da una compagnia di vergini che intonavano canti celestiali. Maria avrebbe fatto loro un cenno con il capo perch\u00e9 si avvicinassero. Dopo che ebbero obbedito, la Vergine avrebbe fissato i suoi occhi su di lui dicendogli: \u00abTu sei il mio cappellano e notaio fedele. Ricevi questa casula che mio Figlio ti manda dalla sua tesoreria.\u00bb Dopo aver detto questo, la Vergine stessa lo avrebbe vestito, dandogli istruzioni di usarla solamente nei giorni festivi in suo onore.\nQuesta apparizione e l'episodio della casula furono ritenute prove cos\u00ec chiare, che il concilio di Toledo ordin\u00f2 un giorno di festa speciale per perpetuarne la memoria. L'evento appare documentato nell\"Acta Sanctorum\" come \"La Discesa della Santissima Vergine e la sua Apparizione\". L'importanza che acquisisce questo fatto miracoloso, occorso nella Spagna gotica e trasmesso ininterrottamente lungo i secoli, \u00e8 stata molto grande per Toledo e per la sua cattedrale. Gli arabi, durante la dominazione musulmana, quando la basilica cristiana fu convertita in moschea rispettarono scrupolosamente questo luogo e la pietra che vi si trova, in quanto lo consideravano un luogo sacro in relazione con la Vergine Maria che \u00e8 venerata nel Corano.\nQuesta circostanza permette di affermare che il miracolo era conosciuto prima dell'invasione musulmana e che non si tratta di una delle molte devozioni della piet\u00e0 medievale, che scaturirono dalla religiosit\u00e0 popolare.\nNella cattedrale i pellegrini possono ancora venerare la pietra, sulla quale la Vergine Santissima pose i piedi quando apparve a sant'Ildefonso.\nOpere.\nDi quelle recensite dall\"Elogium\" si conservano le seguenti:\nNon si conservano le opere seguenti: \"Liber prosopopeiae imbecillitatis propriae\", \"Opusculum de proprietate personarum Patris et Filii et Spiritus Sancti\", \"Opusculum adnotationum actionis propriae\", \"Opusculum adnotationum in sacris\". L\"Elogium\" parla di Messe composte da Ildefonso, inni e sermoni; la tradizione manoscritta gliene attribuisce alcuni, che la maggior parte dei cr\u00edtici ritiene apocrifi.\nDottrina.\nL\"Elogium\" dice di Ildefonso che fu notevole per la sua eloquenza. Molto radicato nella tradizione patristica, il suo sforzo principale consiste nel dare al popolo in forma accessibile \u00abla dottrina degli antichi\u00bb. La sua teologia \u00e8 fondamentalmente mariana e sacramentale. Afferma con chiarezza la sua fede nel parto verginale (\u00abNon voglio che sospettiate che la purezza della nostra Vergine sia stata corrotta nel parto...non voglio che infrangiate la sua verginit\u00e0 per l'uscita di chi nasce, non voglio che priviate la Vergine del titolo di madre, non voglio che priviate la madre della pienezza della gloria virginale\u00bb), e con insistenza la proclama Madre di tutti gli uomini.\nNella dottrina sacramentale, raccomanda la comunione quotidiana (\u00abChiediamo in quest'orazione del Padre Nostro che questo pane, lo stesso Cristo, ci sia dato ogni giorno\u00bb), difende la tesi che il battesimo amministrato dagli eretici sia comunque valido e non debba ripetersi, e che non \u00e8 valido invece se si omette nella formula una delle tre Persone divine. Il battesimo pu\u00f2 essere conferito solo dai sacerdoti, eccetto nei casi di grave necessit\u00e0. Dopo parla del sacramento della confermazione, mettendola in relazione con il sacerdozio dei fedeli: \u00abPosto che siamo popolo eletto e sacerdozio regale, siamo unti dopo il battesimo dell'acqua con il crisma\u00bb e dell'infusione dello Spirito attraverso l'imposizione delle mani.\nPossibili influenze nella liturgia iberica.\nDa abate, Ildefonso di Toledo fu l'autore del canone I del X Concilio di Toledo (656), che fiss\u00f2 la festa dell'Incarnazione al 25 marzo e la festa di santa Maria nella data avventizia del 18 dicembre, a otto giorni dalla Nativit\u00e0 (25 dicembre). A lui si attribuiscono anche la messa e l'ufficio di questa festa e alcuni possibili ritocchi nella messa di Natale. La rimodellazione dell'antico calendario liturgico in modo che permettesse di celebrare il mistero della maternit\u00e0 virginale di Maria avveniva nel contesto del confronto tra la fede cattolica e l'arianesimo, gi\u00e0 fortemente diffuso presso i Visigoti e non del tutto superato, particolarmente in alcuni ambienti che erano entrati in relazione economica e organizzativa con gruppi di ebrei.\nL'uso di chiamare in Spagna la Madonna \"la Vergine\" (nello stesso modo in cui in Francia \u00e8 \"Nostra Signora\" e in Italia \"la Madonna\") \u00e8 stato attribuito alla devozione mariana di sant'Ildefonso e alla diffusione della sua teologia."}
{"id": "2033757", "revid": "110157", "url": "https://it.wikipedia.org/wiki?curid=2033757", "title": "Primera Divisi\u00f3n 1931 (Argentina)", "text": "La Primera Divisi\u00f3n 1931 \u00e8 stata la prima edizione del campionato professionistico argentino di calcio.\nLa competizione venne organizzata dalla Liga Argentina de Football; venne adottato un unico girone all'italiana, in cui erano comprese tutte le 18 squadre associate alla LAF, con gare di andata e ritorno. Il torneo fu vinto dal Boca Juniors, che precedette il San Lorenzo; dato che non era possibile istituire una seconda divisione per mancanza di squadre, non furono previste retrocessioni. In totale furono disputate 34 giornate, dal 31 maggio 1931 al 6 gennaio 1932. La Primera Divisi\u00f3n ebbe un vasto seguito di spettatori, e a prendervi parte furono i club pi\u00f9 importanti dell'epoca, che si erano staccati dall'allora unica federazione esistente, l'Asociaci\u00f3n Amateurs Argentina de Football. Il successo di pubblico port\u00f2 anche ingenti guadagni sia alla LAF che alle squadre partecipanti. Contemporaneamente venne disputato il torneo amatoriale, la Copa Campeonato, organizzata dalla AAF e vinta dall'Estudiantil Porte\u00f1o.\nStagione.\nAntefatti.\nIl 1931 segn\u00f2 l'inizio dell'era professionistica del calcio argentino, con la creazione della Liga Argentina de Football (LAF) \u2013 non riconosciuta dalla FIFA \u2013 da parte di 18 squadre, staccatesi dalla Asociaci\u00f3n Amateurs Argentina de Football (AAAF). La nuova federazione, presieduta da Julio Planisi, che ricopriva anche l'incarico di presidente del Racing Club de Avellaneda, era nata in seguito a uno sciopero, effettuato dai giocatori della AAAF, che contestavano la regola, allora vigente, secondo la quale per trasferirsi da un club all'altro necessitavano del consenso di entrambe le societ\u00e0. Essi, invece, ritenevano giusto che solo la squadra cui erano destinati desse il proprio assenso al trasferimento; era inoltre in vigore una clausola punitiva che prevedeva, in caso di passaggio da un club all'altro senza il consenso del primo, l'allontanamento del calciatore dal campo per un periodo di due stagioni. Questa clausola era rispettata dai presidenti, non gi\u00e0 per una regola scritta, ma per un \"accordo tra gentiluomini\" che prevedeva il suo mantenimento. Proprio nel 1930 venne preso un analogo provvedimento ai danni di Hugo Settis, Pablo Bartolucci e altri cinque calciatori, colpevoli d'eccessive proteste contro questa clausola, denominata \"Ley Candado\". Lo stesso Settis fu una delle figure principali della Asociaci\u00f3n Mutual de Footballers, l'organizzazione dei calciatori che decise lo sciopero. I giocatori decisero quindi di astenersi dall'attivit\u00e0 e l'iniziativa venne intrapresa in seguito, al termine del campionato del 1930; il 18 aprile 1931 inizi\u00f2 lo sciopero vero e proprio, dopo che il 13 aprile era stata presentata una petizione, sottoscritta dai giocatori, nella quale si chiedeva l'abolizione della suddetta clausola, che impediva il libero trasferimento (\"pase libre\") da un club all'altro.\n All'epoca, il calcio in Argentina era ufficialmente dilettantistico (\"amateur\", parola importata nella lingua spagnola dalla lingua inglese) ma, come accadeva anche in Europa, alcuni tra i giocatori pi\u00f9 valenti ricevevano uno stipendio, seppur \"mascherato\" come emolumento d'altro tipo; era questa una pratica che aveva preso piede gi\u00e0 negli anni 1920. Diversi giocatori figuravano quali lavoratori di societ\u00e0, pubbliche e private, alle cui attivit\u00e0 non partecipavano mai; in tal modo, essi potevano giustificare il loro reddito, che poteva essere dato loro sia sotto forma di pagamento successivo a ciascun incontro giocato, sia come retribuzione al termine del mese. Parte della stampa denunci\u00f2 questa pratica: il quotidiano \"La Argentina\" scrisse, il 20 dicembre 1930, che mantenere il dilettantismo non aveva pi\u00f9 scopo, giacch\u00e9 portava le societ\u00e0 a falsare i propri bilanci e i giocatori a rendere in maniera minore sul campo, e propose l'introduzione del professionismo, da applicare a un campionato con un numero ristretto di squadre partecipanti; \"Mundo Argentino\" pubblic\u00f2 una vignetta in cui il calciatore, protetto da una maschera da \"dilettante\", nascondeva un sacco contenente il denaro datogli dalla sua societ\u00e0 e sfilava dinanzi a un pubblico irritato dalla scena. Queste due situazioni coesistenti (lo sciopero e l'apparente dilettantismo, che in spagnolo era chiamato \"amateurismo marr\u00f3n\") portarono, ad aprile, alla richiesta di una mediazione del Presidente d'Argentina Jos\u00e9 F\u00e9lix Uriburu, il quale deleg\u00f2 a sua volta la decisione a Jos\u00e9 Guerrico, intendente di Buenos Aires: egli riconobbe uno scopo comune a coloro che desideravano l'istituzione del professionismo, di cui gi\u00e0 si discuteva dagli anni dieci, e agli scioperanti; conseguentemente, affid\u00f2 la soluzione del contendere ai dirigenti delle societ\u00e0. Verso la fine di aprile, Guillermo Jord\u00e1n aveva presentato al consiglio della AAAF un progetto con cui intendeva proporre l'introduzione del professionismo. Esso fu cos\u00ec commentato il 29 aprile dallo stesso consiglio:\n La AAAF comp\u00ec un estremo tentativo di chiarire la situazione internamente, senza giungere a uno smembramento: l'11 maggio furono presentate ai vari club 9 domande, per sondare la volont\u00e0 dei dirigenti. A esse rispose solamente il River Plate, che asser\u00ec la propria volont\u00e0 di istituire il professionismo all'interno della stessa AAAF. Con il controllo del governo, che conosceva l'importanza del gioco del calcio nella societ\u00e0 argentina, che da poco aveva assistito a un colpo di stato, si arriv\u00f2 alla decisione di formare un campionato professionistico, composto dai principali club dell'epoca\u00a0\u2013 che sostenevano che, per rispettare il neonato professionismo, era impossibile rinunciare a un alto livello tecnico degli incontri \u2013 e organizzato dalla LAF, federazione creata dalle societ\u00e0 maggiori, che si staccarono pertanto dalla AAAF, presentando la propria disaffiliazione da questa federazione il 18 maggio. Una volta istituito l'organo amministrativo, fu redatto un contratto standard e si inizi\u00f2 a preparare lo svolgimento del torneo. Giacch\u00e9 la LAF non fu riconosciuta dalla FIFA, la confederazione mondiale, che invece riteneva la AAAF l'unica federazione ufficiale argentina, essa pot\u00e9 gestire al meglio i propri conti finanziari: la mancanza di una affiliazione a un organo superiore rendeva possibile l'arrivo di giocatori senza contratto senza che la LAF dovesse pagare alcunch\u00e9 per i trasferimenti. Si origin\u00f2 inoltre una rottura tra le due federazioni: dato che i rapporti tra di esse erano scarsi, e le entit\u00e0 erano considerate interamente indipendenti, anche la modalit\u00e0 dei trasferimenti, che aveva originato lo sciopero, venne a modificarsi. I club non si sentivano pi\u00f9 in obbligo di rispettare l'\"accordo tra gentiluomini\", e le societ\u00e0 appartenenti alla LAF iniziarono a trattare gli acquisti dei giocatori di squadre della AAF senza tenere in conto la volont\u00e0 dell'altro club, ma mettendosi in contatto esclusivamente con il calciatore. Una volta introdotto il professionismo, ai giocatori fu permesso di tornare nel calcio amatoriale in qualsiasi momento, qualora lo volessero; alcuni decisero di proseguire la loro carriera di dilettanti, rimanendo nei club della AAAF, mentre altri rifiutarono i contratti loro offerti perch\u00e9 li ritennero non soddisfacenti. Inizi\u00f2 quindi un fervente movimento di calciatori, sia all'interno della LAF che tra federazioni: ancora a luglio le rose delle squadre non potevano considerarsi definitive, poich\u00e9 molti trasferimenti non erano ancora completati; gli spettatori si rivolsero alla Primera Divisi\u00f3n della LAF anche perch\u00e9 gran parte dei giocatori pi\u00f9 conosciuti si stava trasferendo in club che vi partecipavano.\nCampionato.\nFormula.\nIl campionato adott\u00f2 un unico girone all'italiana, con gare di andata e ritorno, in cui erano comprese tutte le 18 squadre associate alla LAF: dato che non vi erano altre squadre affiliate ed era quindi impossibile creare una seconda divisione, non furono previste retrocessioni. In totale furono disputate 34 giornate, dal 31 maggio 1931 al 6 gennaio 1932; si assegnavano 2 punti per la vittoria, 1 per il pareggio e 0 per la sconfitta. La LAF si riserv\u00f2 di valutare ciascuna irregolarit\u00e0 che si fosse eventualmente verificata sui campi da gioco, prendendo caso per caso decisioni differenti. All'11\u00aa giornata ci fu una modifica del regolamento riguardante i falli laterali: mentre dalla 1\u00aa alla 10\u00aa l'errata esecuzione di tale fallo comportava l'assegnazione di un calcio di punizione in favore della squadra avversaria, a partire dall'11\u00aa (giocata il 2 agosto) l'irregolarit\u00e0 nel fallo laterale era punita con la ripetizione della rimessa da parte dell'altra squadra.\nDal 13\u00ba turno furono introdotti gli anticipi: mentre nei turni precedenti tutte le gare dovevano disputarsi nello stesso giorno, dal 16 agosto fu possibile giocare da una a due partite nei giorni antecedenti (solitamente uno o due giorni prima) la data programmata per la maggior parte degli incontri. Dalla 15\u00aa giornata si giocarono i posticipi.\nGirone di andata.\nPer compensare il ritardo dell'inizio del torneo, si rese necessario disputare dei turni infrasettimanali per poter concludere il campionato prima della fine dell'anno solare 1931; ciononostante, il campionato si concluse nel gennaio 1932. La Primera Divisi\u00f3n dispose fin dall'inizio d'un ampio seguito popolare: ad attirare gli spettatori, oltre alla novit\u00e0 del professionismo, era la caratura delle squadre partecipanti, che, come gi\u00e0 detto, all'epoca erano le maggiori d'Argentina. Il torneo ebbe inizio il domenica 31 maggio. La prima marcatura in assoluto fu opera di Alberto Zozaya, che segn\u00f2 al 4' della partita dell'Estudiantes contro il Talleres. L'incontro che vide il maggior numero di reti fu San Lorenzo-Tigre: durante la gara ne furono realizzati 6, 4 dal San Lorenzo e 2 dal Tigre; quello che invece vide il risultato pi\u00f9 largo fu Quilmes-Hurac\u00e1n, in cui quest'ultimo club super\u00f2 gli avversari per 4-0. Uno dei match, Independiente-Racing (il derby di Avellaneda), fu rinviato e si disput\u00f2 il 9 gennaio 1932. La gara con il maggior incasso fu Boca Juniors-Chacarita Juniors, che frutt\u00f2 al club \"xeneize\" 8.514 pesos: in effetti, la partita con l'incasso pi\u00f9 alto fu Independiente-Racing ma, come gi\u00e0 detto, essa non fu disputata il 31 maggio ma sei mesi dopo. Nella prima giornata vi furono altri avvenimenti degni di nota: nella partita tra Estudiantes e Talleres l'arbitro Neme espulse Viola dell'Estudiantes, ma intervenne il portiere del Talleres \u00c1ngel Bossio, che imped\u00ec al direttore di gara di cacciare l'avversario dal campo; cos\u00ec, Viola pot\u00e9 proseguire l'incontro. Fu anche realizzato il primo autogol del calcio professionistico argentino: fu ad opera di Narciso Enr\u00edquez, portiere del Quilmes, che port\u00f2 il pallone nella propria rete in seguito a una spinta di Herminio Masantonio dell'Hurac\u00e1n. Infine, Aquiles Baglietto del Tigre lasci\u00f2 il campo al 78' della gara con il San Lorenzo per un infortunio occorsogli in seguito a uno scontro di gioco con Jos\u00e9 Fossa.\nLe seguenti quattro giornate videro il primo rigore parato (secondo turno, Pardi\u00e9s dell'Argentinos Juniors a Seoane dell'Independiente), una quaterna di Zozaya nel 7-0 dell'Estudiantes sul Chacarita (terzo turno), e la sospensione dell'incontro tra Argentinos Juniors e Tigre (decisa alla 4\u00aa di campionato dall'arbitro Servando P\u00e9rez per rissa tra due giocatori, Di Paola e Haedo). Alla terza giornata, inoltre, durante la gara tra Estudiantes e Chacarita, il difensore Cichino, del Chacarita, sbagli\u00f2 intenzionalmente un calcio di rigore, seguendo l'indicazione del proprio portiere Alterio. Nella 6\u00aa giornata vi furono tre partite che terminarono con un numero complessivo di 7 reti realizzate: Argentinos-Racing 4-3, Ferro Carril Oeste-Estudiantes 2-5 e Independiente-Atlanta 6-1. Alla 7\u00aa il Boca Juniors, che aveva stabilito una serie di 4 vittorie consecutive, fu fermato sul 2-2 dal Tigre (Domingo Tarasconi fall\u00ec il rigore del possibile successo), mentre all'8\u00aa si verific\u00f2 un'altra larga vittoria: il Quilmes super\u00f2 il Chacarita per 6-1, lo stesso risultato con cui il V\u00e9lez ebbe la meglio sull'Atlanta al 9\u00ba turno.\nAll'11\u00aa giornata l'incontro tra Racing ed Estudiantes dovette essere sospeso: i tifosi della formazione di Avellaneda iniziarono, al 75' della gara, sul risultato di 1-1, a lanciare delle pietre. L'arbitro Enrique Li\u00f1eyro decise di sospendere la partita; la LAF decise, in seguito, di assegnare la vittoria all'Estudiantes a causa delle intemperanze dei tifosi del Racing. Un'altra sospensione si verific\u00f2 nel 12\u00ba turno: l'incontro tra Independiente e Quilmes, anch'esso sul risultato di 1-1, fu interrotto all'81' dall'arbitro Pl\u00e1cido D\u00edaz, che era stato oggetto d'un tentativo di aggressione. Questa volta, per\u00f2, la LAF non prese alcun provvedimento e il risultato fu confermato. Sempre alla 12\u00aa giornata, vi furono molti incontri ricchi di reti: nelle 9 gare disputate furono segnati 39 gol. Nella stessa giornata, Eduardo Alterio del Chacarita divenne il primo portiere a realizzare un gol nell'era professionistica del calcio argentino, trasformando un calcio di rigore al 62' della partita con il Tigre. La giornata numero 13 vide due \"anticipi\": le partite erano programmate per il 16 agosto, ma Ferro Carril Oeste-Independiente e Hurac\u00e1n-Estudiantes si tennero il 15 agosto. Ferro-Independiente ebbe inoltre luogo in campo neutro: fu difatti utilizzato l'Estadio Alvear y Tagle, impianto del River Plate. Nel 14\u00ba turno vi fu la partita con il maggior numero di reti di scarto: Estudiantes-Lan\u00fas, infatti, si chiuse 8-0. La superiorit\u00e0 mostrata dall'Estudiantes (che cont\u00f2 4 reti del suo centravanti Zozaya) fu tale che il capitano del Lan\u00fas chiese all'arbitro Lorenzo Mart\u00ednez di interrompere l'incontro dopo la marcature dell'8-0 realizzata da Zozaya; il direttore di gara acconsent\u00ec. Alla 15\u00aa giornata del torneo vi fu il primo \"posticipo\": mentre le altre partite si svolsero regolarmente il 5 settembre, Gimnasia La Plata-Racing fu disputata il 6 settembre.\nIl 17\u00ba e ultimo gruppo d'incontri vide il primo \"Supercl\u00e1sico\" giocato nel professionismo: Boca Juniors e River Plate si affrontarono in casa del club giallo-blu. La partita vide l'iniziale vantaggio del River a opera di Carlos Peucelle; Varallo pareggi\u00f2 al 28', approfittando della respinta di Iribarren, che aveva parato il suo calcio di rigore. Proprio questo rigore caus\u00f2 il termine della partita, giacch\u00e9 i giocatori del River protestarono veementemente con l'arbitro Escola, sostenendo che Varallo avesse commesso fallo al momento di colpire il pallone ribattuto da Iribarren; le accese rimostranze cagionarono l'espulsione di tre giocatori del River (Pedro Lago, Camilo Bonelli e Jos\u00e9 Belvidares). In seguito all'allontanamento di questi tre calciatori, il resto della formazione bianco-rossa decise di ritirarsi dall'incontro; la LAF, pertanto, intervenne e diede d'ufficio la vittoria al Boca Juniors. Anche i tifosi delle due squadre si scontrarono, e gli incidenti avvenuti in questo incontro inasprirono ancor di pi\u00f9 la rivalit\u00e0 tra i due club.\nGirone di ritorno.\nLa prima giornata del girone di ritorno, disputatasi tra il 26 e il 27 settembre, fu ricca di gol: tre partite in particolare spiccarono per il risultato finale. Talleres-Estudiantes fu la prima: l'anticipo termin\u00f2 4-4, con tripletta di Enrique Guaita per l'Estudiantes; segu\u00ec la vittoria esterna del Lan\u00fas contro il Gimnasia La Plata, per 3-5; e infine, il derby tra Racing e Independiente termin\u00f2 7-4, con 11 reti complessive. Quest'ultima gara fu quella con il maggior numero di reti dell'interno campionato, e detiene il primato di incontro tra \"grandi\" del calcio argentino con pi\u00f9 gol complessivi. Alla 19\u00aa i risultati principali furono due: uno vide l'Hurac\u00e1n superare per 6-2 fuori casa il Ferro Carril Oeste; e l'altro riguard\u00f2 il San Lorenzo, che perse 4-0 in casa contro il Talleres. Il 20\u00ba turno vide un anticipo e due posticipi: la maggior parte degli incontri si svolsero l'11 ottobre, ma V\u00e9lez-San Lorenzo si tenne il 10, e le gare Chacarita Juniors-Estudiantes e Racing-Tigre furono disputate il 12. Altra giornata ricca di reti fu la 21\u00aa, giacch\u00e9 il computo totale di segnature fu di 38; nello stesso turno accadde anche un episodio rilevante dal punto di vista disciplinare: i giocatori Masantonio (Hurac\u00e1n) e Cervi\u00f1o (Platense) furono espulsi dall'arbitro Eduardo Forte al 56' dell'incontro tra le due formazioni, allorch\u00e9 iniziarono a percuotersi: in conseguenza di questa rissa, entrambi furono portati alla stazione di polizia. Sempre alla 21\u00aa, Manuel Seoane dell'Independiente realizz\u00f2 4 reti nella vittoria 4-1 della sua squadra sul Lan\u00fas.\nLa settimana seguente vide un'altra sospensione: si tratt\u00f2 dell'incontro Lan\u00fas-Platense, interrotto al 51' da Alfredo D'Esp\u00f3sito, direttore di gara, che prese tale decisione in seguito agli incidenti prodottisi in campo; dovette intervenire nuovamente la federazione che stabil\u00ec che il Lan\u00fas fosse da considerare vincitore. Nel corso del medesimo turno, Alfredo De Vincenzi del Racing segn\u00f2 4 reti nel 5-0 contro il San Lorenzo. Il 1\u00ba novembre si tenne Estudiantes-Ferro Carril Oeste, incontro valido per la 23\u00aa giornata; la gara termin\u00f2 8-0 per i padroni di casa, che replicarono cos\u00ec il risultato ottenuto contro il Lan\u00fas alla 14\u00aa. Stavolta, per\u00f2, la partita termin\u00f2 dopo i regolamentari 90 minuti, senza che fosse stabilita alcuna interruzione, come invece era avvenuto per la precedente vittoria per 8-0 dell'Estudiantes. Il 24\u00ba turno vide ripetersi fatti analoghi a quelli gi\u00e0 verificatisi al 21': questa volta, le gare interessate furono due. La prima fu Atlanta-Platense, interrotta all'80' per una rissa accesasi sul campo da gioco: in seguito a questi accadimenti, Ferrara e Tabares furono affidati alla polizia; lo stesso accadde per Androssi e Peucelle, che durante la sfida tra Quilmes e River Plate si erano azzuffati, venendo entrambi espulsi dall'arbitro Destaillats.\nIl 15 novembre si giocarono gli incontri della 25\u00aa tornata; il miglior marcatore del turno fu Luis D\u00edaz del Chacarita Juniors che realizz\u00f2 una tripletta nella gara con il Quilmes. Nella partita tra River Plate e Ferro Carril Oeste si verific\u00f2 un episodio insolito: il direttore di gara Li\u00f1eyro espulse al 69' Sciarra, ala sinistra del Ferro; ma il giocatore chiese scusa, e gli altri calciatori si rivolsero all'arbitro affinch\u00e9 lo facesse rimanere in campo: Li\u00f1eyro acconsent\u00ec. La 26\u00aa giornata vide due rigori parati: il portiere dell'Atlanta V\u00edctor Ayala respinse quello di Aranda del V\u00e9lez Sarsfield, mentre l'estremo difensore del Tigre Lorenzo Savarro si oppose al rigore di Alberto Viola dell'Estudiantes. Juan Arrillaga, del Quilmes, realizz\u00f2 5 reti nel corso dell'incontro con il Gimnasia La Plata: la prima la segn\u00f2 al 5', e dopo il gol del compagno di squadra Mandile ne marc\u00f2 altre 4 tra il 56' e l'89'. Turno ricco di gol fu il 27\u00ba: 38 furono segnati nelle 9 gare, giocate tra il 28 e il 29 novembre. Vi furono alcune larghe vittorie, tra cui quella per 5-0 del Boca Juniors contro l'Argentinos (la partita si tenne nello stadio del San Lorenzo), quella del Racing sull'Atlanta per 4-1 e quella del Platense che super\u00f2 il River allo stadio Alvear y Tagle per 5-2, grazie a una tripletta di Luis S\u00e1nchez. Oltre al gran numero di gol, la 28\u00aa tornata vide anche un'intemperanza del pubblico nella partita tra il Boca e l'Hurac\u00e1n: al 75' entr\u00f2 in campo un tifoso, armato di un bastone, e colp\u00ec l'attaccante del Boca Domingo Tarasconi; una volta bloccato l'invasore di campo, l'arbitro Consolato Nay Foino decise di far proseguire la gara. I successi con maggior margine furono quello del San Lorenzo (4-1 sul Lan\u00fas) e del River Plate (5-2 contro il Tigre); l'Estudiantes ebbe la meglio sul Racing per 6 reti a 3. Il 29\u00ba turno vide le larghe vittorie di San Lorenzo (4-1 al Ferro Carril Oeste sul campo del Boca Juniors), Hurac\u00e1n (5-0 sull'Atlanta), Lan\u00fas (5-2 contro il Boca Juniors allo stadio del San Lorenzo) e River Plate (5-1 sul V\u00e9lez); vi furono le triplette di Naveira (Hurac\u00e1n) e Granara Costa (River Plate). La 30\u00aa giornata vide una doppia espulsione per scontri sul campo: i giocatori Sa\u00fal Quiroga (V\u00e9lez Sarsfield) e Luis D\u00edaz (Chacarita Juniors) iniziarono una colluttazione dopo che Manuel De S\u00e1a, del V\u00e9lez, aveva colpito lo stesso D\u00edaz, commettendo fallo durante un'azione di gioco.\nLa quartultima di ritorno (31\u00aa) fu teatro di diversi successi con alto numero di reti: 48 marcature furono realizzate sui 9 campi della Primera Divisi\u00f3n. L'incontro tra Independiente e San Lorenzo fu quello maggiormente ricco di segnature, poich\u00e9 fin\u00ec 5-3 per la compagine di Avellaneda; fu anche la partita con il maggior seguito di pubblico, tanto che l'incasso ammont\u00f2 a 4.536 pesos. Alle vittorie fuori casa di Estudiantes (3-2 al Lan\u00fas) e River Plate (4-2 sull'Argentinos) ai aggiunse quella del V\u00e9lez Sarsfield (4-3 sul Gimnasia), ottenuta dalla formazione di Liniers nella gara disputata il 10 gennaio 1932. Il 32\u00ba turno vide alcune ampie vittorie e un provvedimento di carattere disciplinare che incluse, ancora una volta, l'intervento del corpo di polizia. A Natale venne disputato l'incontro tra Racing e Gimnasia, vinto dai padroni di casa per 4-1; l'Estudiantes super\u00f2 con lo stesso risultato il Boca, rimasto senza il proprio difensore Ludovico Bidoglio, uscito dal campo al 23' per infortunio dopo uno scontro con Zozaya. Il Platense ebbe la meglio sull'Independiente per 4-1, e il River batt\u00e9 l'Hurac\u00e1n con il risultato di 3-1. La partita tra San Lorenzo e Atlanta fu segnata da un episodio particolare: conclusosi il primo tempo sul 3-2 in favore del San Lorenzo, le squadre si ritirarono negli spogliatoi per l'intervallo; il commissario di polizia che presenziava alla partita entr\u00f2 nello spogliatoio del San Lorenzo e prelev\u00f2 Jos\u00e9 Fossa (peraltro autore del gol del 3-2) e lo port\u00f2 con s\u00e9 in centrale, avendo rilevato un comportamento ingiurioso del giocatore. La 33\u00aa giornata fu la prima a svolgersi interamente nell'anno 1932. Il 1\u00ba gennaio Boca e Talleres si affrontarono e a prevalere fu la formazione di Buenos Aires; anche Quilmes-Racing, terminata con la vittoria per 2-0 della squadra di casa, si gioc\u00f2 a capodanno. Tra Platense e San Lorenzo (2-0 con doppietta di Mart\u00edn) s'accese un'altra rissa, allorch\u00e9 i due giocatori Tom\u00e1s Beristain (Platense) e Corsetti (San Lorenzo) iniziarono a prendersi a pugni al 70'; il direttore di gara, Celestino Destaillats, li espulse entrambi. I due protagonisti dei disordini vennero poi condotti in centrale di polizia. Al termine della 33\u00aa giornata il Boca Juniors si laure\u00f2 campione d'Argentina, ottenendo il primo titolo professionisitico della storia del calcio nazionale; la squadra della capitale, con il 4-2 sul Talleres, ebbe la matematica certezza di non poter essere raggiunta dalle inseguitrici, e di poter cos\u00ec aggiungere il trofeo al proprio palmar\u00e8s. Il Boca, peraltro, aveva vinto anche l'ultima edizione del torneo dilettantistico della AAAF. Le ultime partite del campionato, valide per il 34\u00ba turno, si giocarono il 6 gennaio: il pareggio per 4-4 tra Argentinos e Quilmes (con tripletta di Ravello, centrattacco del Quilmes) fu l'incontro che vide il maggior numero di reti segnate, mentre nel Supercl\u00e1sico di ritorno il Boca ebbe la meglio sul River Plate, superandolo per 3-0 all'Alvear y Tagle con gol di Alberino, Muttis e Varallo. Durante San Lorenzo-Estudiantes vide la squadra di La Plata concludere con 9 uomini in campo: Armando Nery, difensore, lasci\u00f2 per protesta il terreno di gioco allorch\u00e9 si vide negato il fischio di un fallo dall'arbitro Mac\u00edas; Uslenghi venne espulso per proteste. La partita tra Tigre e Platense non venne disputata, poich\u00e9 il Platense non si present\u00f2 allo stadio degli avversari: la LAF assegn\u00f2 i due punti della vittoria al Tigre.\nAspetti economici.\nLa restrizione dei partecipanti ai soli grandi club e il vasto pubblico che si recava ad assistere alle partite portarono notevoli guadagni alla LAF. Al termine del torneo, il prodotto lordo della Primera Divisi\u00f3n era di 1.335.949,58 pesos. L'istituzione del professionismo permise maggiori entrate ai club, che poterono cos\u00ec effettuare trasferimenti pi\u00f9 onerosi. Il Boca fu il club che ricevette il maggior guadagno dalla partecipazione al campionato: 183.688 pesos andarono ad arricchire le casse della societ\u00e0 di Buenos Aires. Seguirono River Plate (120.549), Racing (117.419), San Lorenzo (115.025) ed Estudiantes (100.790). L'Atlanta fu la societ\u00e0 con meno guadagni, con 26.599 pesos. Gli arbitri ebbero 24.320 pesos totali, mentre la LAF ne ottenne 85.666.\nDi seguito sono riportati i guadagni complessivi per ogni squadra. Tutte le cifre sono espresse in pesos.\nNella seguente lista sono invece riportati gli incassi complessivi per ogni giornata, con la gara con il maggiore incasso riportata tra parentesi. Tutte le cifre sono espresse in pesos.\nClassifica finale.\nLegenda:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 1099 gol (di cui 51 su calcio di rigore, dei 77 assegnati, e 9 su autorete). Su azione furono realizzate 836 marcature di piede e 169 di testa; su calcio di punizione furono segnate 31 reti; da calcio d'angolo furono realizzati 3 gol. Di seguito la classifica dei marcatori:\nArbitri.\nDi seguito \u00e8 indicata, in ordine alfabetico, la lista dei 27 arbitri che presero parte alla Primera Divisi\u00f3n 1931. Tra parentesi \u00e8 riportato il numero di incontri diretti."}
{"id": "2033764", "revid": "547992", "url": "https://it.wikipedia.org/wiki?curid=2033764", "title": "Clearco di Reggio", "text": "Vita.\nL'unica fonte relativa a questo scultore \u00e8 Pausania che lo ricorda come maestro di Pitagora di Reggio e a sua volta allievo di Eucheiros (Paus., VI.4.4), scultore di Corinto datato intorno al 550 a.C. In un passo incluso nel libro dedicato alla Laconia (III.17.6) Pausania ricorda Clearco come autore di uno \"sphyrelaton\" di Zeus che si trovava nel tempio di Atena Chalkioikos a Sparta, aggiungendo che si trattava del pi\u00f9 antico Zeus bronzeo mai eseguito. Dopo aver descritto la tecnica tramite la quale si forgiava questo tipo di statua (realizzata con lamine bronzee battute e inchiodate) Pausania aggiunge che Clearco si diceva fosse stato allievo di Dipoinos e Skyllis (allievi e forse figli del mitico Dedalo) o forse, allievo di Dedalo stesso.\nGli \"sphyrelata\" conservatisi sino ai nostri giorni sono datati al VII secolo a.C.; smisero di essere eseguiti quando fu perfezionata la tecnica della fusione cava intorno alla met\u00e0 del VI secolo a.C. Il problema relativo alla cronologia di Clearco \u00e8 risolvibile ipotizzando l'autore dello Zeus di Sparta e il maestro di Pitagora come due scultori differenti, oppure ipotizzando il lavoro di Clearco a Sparta solo in qualit\u00e0 di restauratore di un'effigie antica."}
{"id": "2033767", "revid": "2074539", "url": "https://it.wikipedia.org/wiki?curid=2033767", "title": "Dave Brock", "text": "\u00c8 famoso per essere il cantante, chitarrista nonch\u00e9 principale compositore della progressive rock band Hawkwind, della quale \u00e8 tuttora membro, unico superstite della formazione originale."}
{"id": "2033768", "revid": "287204", "url": "https://it.wikipedia.org/wiki?curid=2033768", "title": "Rupa", "text": ""}
{"id": "2033769", "revid": "599013", "url": "https://it.wikipedia.org/wiki?curid=2033769", "title": "Anthony Peeler", "text": ""}
{"id": "2033770", "revid": "1543377", "url": "https://it.wikipedia.org/wiki?curid=2033770", "title": "72P/Denning-Fujikawa", "text": "La cometa Denning-Fujikawa o 72P/Denning-Fujikawa, \u00e8 una cometa periodica del Sistema solare, appartenente alla famiglia delle comete gioviane.\nLa cometa fu scoperta da William Denning da Bristol il 4 ottobre 1881, dopo essere gi\u00e0 transitata per il perielio, come un oggetto dell'ottava magnitudine. L'ultima osservazione fu raccolta il 25 novembre da Friedrich Winnecke. Ne furono calcolate diverse orbite, anche tenendo conto delle perturbazioni dei pianeti, da Mercurio a Saturno. A posteriori, l'orbita pi\u00f9 precisa fu quella proposta da B. Matthiessen, caratterizzata da un periodo di 8,71 anni e dal passaggio al perielio avvenuto il 13 settembre 1881. Tuttavia la cometa non fu recuperata nel 1890, n\u00e9 nel 1899, e fu considerata persa.\nFu casualmente recuperata da Shigehisa Fujikawa da Kagawa il 9 ottobre 1978 come un oggetto della decima-undicesima magnitudine, valore che mantenne nei giorni che seguirono la scoperta. La cometa tuttavia si stava allontanando dal Sole e dalla Terra e la sua luminosit\u00e0 diminu\u00ec rapidamente. L'ultima osservazione fu raccolta il 29 dicembre dalla stazione Agassiz dell'Harvard College Observatory. Brian Marsden calcol\u00f2 un'orbita ellittica caratterizzata da un periodo di 9,1 anni e dal passaggio al perielio il 2 ottobre 1978.\nLa cometa \u00e8 stata riscoperta nel giugno 2014 da Hidetaka Sato utilizzando un telescopio remoto a Siding Spring, Australia.\nIn ben cinque dei dodici transiti al perielio in cui la cometa non \u00e8 stata osservata, erano state previste condizioni favorevoli all'osservazione, con la cometa che avrebbe dovuto raggiungere la quinta magnitudine se avesse manifestato il livello di attivit\u00e0 riscontrato nei transiti in cui \u00e8 stata osservata. Inoltre, \u00e8 difficile che la cometa, se attiva, possa essere passata inosservata dal momento che, essendo atteso il suo ritorno, erano in corso ricerche mirate ad individuarla. Da queste considerazioni, Martin Beech, ha dedotto che la cometa Denning-Fujikawa \u00e8 una vecchia cometa che manifesta un'attivit\u00e0 intermittente, come anche le comete 15P/Finlay e 107P/Wilson-Harrington.\nLa cometa, inoltre, \u00e8 una delle poche a corto periodo avente un nodo entro le 0,1 UA dall'orbita della Terra, ma cui non \u00e8 associato alcuno sciame meteorico. Anche questo dato potrebbe essere un indicatore della bassa attivit\u00e0 del nucleo cometario, oppure che le meteore prodotte percorrano orbite tali da non favorire piogge meteoriche sul nostro pianeta. Dopo aver condotto simulazioni numeriche sul comportamento di eventuali sciami prodotti in occasione dei due transiti in cui la cometa ha manifestato di essere attiva, Beech ammette che l'influenza gravitazionale di Giove potrebbe averli sparpagliati in tutto il Sistema solare interno ed essere quindi la principale responsabile della mancata osservazione di una pioggia meteorica ad essi associata. Sembra tuttavia plausibile che piogge meteoriche associate alla cometa Denning-Fujikawa siano avvenute su Venere.\nLa minima distanza tra l'orbita della cometa e quella della Terra (MOID - \"Minimum Orbital Intersection Distance\") \u00e8 pari a 0,0845792\u00a0UA. Sono previsti quattro passaggi ravvicinati della cometa alla Terra nel corso del corrente secolo:"}
{"id": "2033771", "revid": "194702", "url": "https://it.wikipedia.org/wiki?curid=2033771", "title": "Godfrey de Lucy", "text": ""}
{"id": "2033773", "revid": "287204", "url": "https://it.wikipedia.org/wiki?curid=2033773", "title": "Nama-rupa", "text": ""}
{"id": "2033779", "revid": "113757", "url": "https://it.wikipedia.org/wiki?curid=2033779", "title": "Rock Tv", "text": ""}
{"id": "2033780", "revid": "125929272", "url": "https://it.wikipedia.org/wiki?curid=2033780", "title": "Governatore del Nuovo Messico", "text": "Il governatore del Nuovo Messico \u00e8 il capo dell'esecutivo statale e delle forze armate dello Stato del Nuovo Messico. La carica venne creata nel 1912 con l'entrata dello Stato nell'Unione.\nL'attuale governatore \u00e8 la democratica Michelle Lujan Grisham.\nLista dei Governatori.\nPartiti politici: \n "}
{"id": "2033781", "revid": "599013", "url": "https://it.wikipedia.org/wiki?curid=2033781", "title": "Jay Williams", "text": "Il nome \"Jay\" \u00e8 stato adottato per non confonderlo con altri giocatori NBA quali Jason Williams e Jayson Williams.\nCarriera.\nAl Draft NBA 2002 viene chiamato dai Chicago Bulls con la 2\u00aa scelta assoluta (dietro a Yao Ming). Nello stesso anno ha disputato i campionati mondiali di Indianapolis con la nazionale americana, uscita ai quarti di finale contro la Jugoslavia.\nLa sua carriera \u00e8 stata per\u00f2 rovinata da un grave incidente motociclistico che lo ha visto protagonista la notte del 19 giugno 2003, il quale gli ha provocato la frattura dell'osso pelvico e la lesione di alcuni legamenti del ginocchio sinistro. Il fatto \u00e8 avvenuto in violazione del suo contratto coi Bulls, che non gli permetteva la guida di motocicli.\nNell'estate del 2006 ha tentato il rientro provando con i New Jersey Nets, ma \u00e8 stato poi tagliato ad ottobre, prima dell'inizio della stagione. Ha trascorso quindi un periodo agli Austin Toros, franchigia della D-League, ma anche in questo caso \u00e8 stato svincolato dopo poco tempo."}
{"id": "2033786", "revid": "169529", "url": "https://it.wikipedia.org/wiki?curid=2033786", "title": "Corrado Tumiati", "text": "Biografia.\nFiglio di Gaetano, avvocato e di Eda Ferraresi, a sua volta figlia di un medico, era fratello dell'attore Gualtiero Tumiati, del professore universitario e giurista Leopoldo Tumiati e del drammaturgo Domenico Tumiati nonch\u00e9 zio del giornalista Gaetano Tumiati; ebbe un'infanzia felice e un'adolescenza stimolante grazie al clima della citt\u00e0 che contava la presenza di personaggi brillanti tra i quali il pittore Filippo de Pisis e il poeta Corrado Govoni.\nGli studi di Medicina.\nComp\u00ec studi regolari dimostrandosi portato sia per le materie umanistico-letterario che per quelle scientifiche e, al momento di scegliere la facolt\u00e0 a cui iscriversi, opt\u00f2 per la facolt\u00e0 di medicina che segu\u00ec per tre anni presso l'Universit\u00e0 di Ferrara e in seguito presso l'Universit\u00e0 di Firenze dove si laure\u00f2 a pieni voti con il professore Ferruccio Schupfer discutendo una tesi sul tumore dello stomaco.\nLa professione medica.\nGli venne subito offerto un posto come assistente universitario ma Corrado prefer\u00ec dedicarsi alla professione medica.Venne assunto come assistente presso il manicomio di Pesaro diretto da Antonio D'Ormea che seguir\u00e0, nel 1910, a Siena lavorando per tre anni presso l'ospedale della citt\u00e0 e seguendo inoltre i corsi di anatomia fisiologica presso l'\"Istituto di fisiologia \"di Bruno Brunacci.\nImpegnato nella ricerca neuropsichiatrica, collabor\u00f2 a riviste specialistiche pubblicando diversi articoli inerenti alla materia.\nLa partecipazione alla Grande Guerra.\nNel 1913 vinse il concorso e si trasfer\u00ec a Venezia praticando la professione come psichiatra a San Servolo fino al giugno del 1915 quando, allo scoppio della grande guerra, fu richiamato per prestare servizio come tenente medico presso gli ospedali del territorio. Attivo in prima linea durante gli scontri del Carso, oper\u00f2 anche sul Piave e rimase nelle vesti di soldato-medico fino al settembre del 1919 quando venne congedato.\nLa febbrile attivit\u00e0 in campo medico.\nDopo il congedo ritorn\u00f2 a San Serviolo e nel 1920 fond\u00f2 il periodico \"La Voce Sanitaria\" che nel 1926 cambi\u00f2 il titolo con quello di \"Igiene Mentale\".\nIn questo periodo Tumiati si dedic\u00f2 attivamente alla sua professione e fond\u00f2 un \"Patronato per i malati di mente\" e un \"Dispensario psichiatrico\" per l'assistenza minorile.\nL'abbandono della professione.\nNel 1931, a causa di divergenze politiche con le autorit\u00e0 della prefettura decise di abbandonare la professione e, anche per l'influenza di Pietro Pancrazi, si trasfer\u00ec a Firenze.\nL'attivit\u00e0 di scrittore.\nSi dedic\u00f2 pertanto alla scrittura e sar\u00e0 proprio in questo anno che pubblica, per la casa editrice Fratelli Treves, \"I tetti rossi. Ricordi di manicomio\" con il quale vincer\u00e0 il Premio Viareggio.\nL'attivit\u00e0 di giornalista.\nA Firenze inizi\u00f2 l'attivit\u00e0 di giornalista presso il \"Corriere della Sera\" che gli affid\u00f2 la terza pagina e collabor\u00f2 con assiduit\u00e0 alle riviste Pan e Pegaso.Ebbe cos\u00ec modo di conoscere e frequentare gli ambienti letterari e di stringere amicizia con alcuni intellettuali dell'epoca, come il letterato Vittore Branca, il critico Pietro Pancrazi, il musicista Luigi Dallapiccola, il pittore Giovanni Colacicchi oltre a numerosi politici e giuristi come Piero Calamandrei che nel 1945 gli affider\u00e0 l'incarico di redattore e vice direttore della rivista a carattere politico-letteraria Il Ponte.\nCon lo stesso Piero Calamandrei e altri intellettuali toscani e non (tra i quali l'artista Paride Baccarini, Giacomo Devoto, Enzo Enriques Agnoletti) nel gennaio 1945 fond\u00f2, sempre a Firenze, l'Associazione Federalisti Europei.\nNel 1952 gli venne affidata, dall'\"Associazione Medici Scrittori Italiani\", la direzione del periodico \"La Serpe\" e fino al 1963 collabor\u00f2 alla rivista \"L'Illustrazione del medico\", edita dai laboratori Maestretti.\nL'attivit\u00e0 di traduttore e di poeta.\nTumiati fu inoltre competente traduttore di classici stranieri, in particolare francesi, come R\u00e9nard, Marivaux, Musset e Moli\u00e8re oltre a essere poeta di grande sensibilit\u00e0."}
{"id": "2033789", "revid": "125857786", "url": "https://it.wikipedia.org/wiki?curid=2033789", "title": "Centrismo in Italia", "text": "Il centrismo nella storia d'Italia \u00e8 stata la formula politica imperniata sulla Democrazia Cristiana che ispir\u00f2 i governi della Repubblica Italiana dal 1947 al 1958 e, almeno formalmente, fino al 1963. In senso lato, pu\u00f2 essere definito come la tendenza a creare aggregazioni politiche di centro.\nLa scelta atlantica.\nL'Italia uscita dalla seconda guerra mondiale e dalla Resistenza fu retta da governi di unit\u00e0 nazionale formati da tutti i partiti antifascisti che prendevano parte al CLN. La crisi internazionale fra i vecchi alleati delle Nazioni Unite, in particolare fra USA e URSS, si riflesse pesantemente anche a Roma. L'amministrazione Truman impose l'esclusione dei partiti socialcomunisti dai governi di tutte quelle nazioni europee che intendessero aderire ai benefici del Piano Marshall: il 13 maggio 1947 il Presidente del Consiglio Alcide De Gasperi, in seguito a tensioni all'interno delle forze di coalizione dovute alla crisi del maggio 1947, rassegn\u00f2 le dimissioni e, il 31 maggio, lo stesso statista giur\u00f2 nelle mani del Capo dello Stato Enrico De Nicola formando un nuovo esecutivo basato sulla DC e sui suoi alleati moderati, il PLI e, col rimpasto del dicembre successivo, il PRI e il PSDI.\nLa schiacciante vittoria della compagine centrista nelle elezioni politiche del 18 aprile 1948 comport\u00f2 la definitiva emarginazione del PCI e del PSI che in occasione delle elezioni avevano dato vita al Fronte Popolare, e il centrismo assunse un chiaro significato democratico, anticomunista e filo-occidentale, sottolineato dall'adesione al Patto Atlantico nel 1949.\nLa coesistenza politica.\nL'eterogeneit\u00e0 della coalizione comport\u00f2 tuttavia non poche frizioni, in particolare fra i liberali e la corrente democristiana dei dossettiani, favorevoli all'intervento pubblico nell'economia. Per bilanciare la netta linea governativa liberista incarnata da Luigi Einaudi e Giuseppe Pella, si diede spazio ad iniziative quali la creazione della Cassa del Mezzogiorno, la riforma agraria e quella fiscale. La tesi della \"democrazia protetta\" fortemente voluta dal Premier chiuse comunque ad ogni ipotesi di collaborazione con la destra reazionaria, o di cedimento verso l'instaurazione di uno Stato confessionale. L'approvazione della nuova legge elettorale maggioritaria, che le opposizioni bollarono come \"legge truffa\", era il tentativo di rafforzare questa tendenza di chiusura sia alla destra che alla sinistra e agli integralisti cattolici. Per pochi voti alle elezioni politiche del 1953 non scatt\u00f2 il premio di maggioranza per la DC. Fu una sconfitta che segn\u00f2 la crisi della formula centrista e, di l\u00ec a pochi mesi, l'uscita di scena del suo ispiratore, Alcide De Gasperi.\nIl declino del centrismo.\nDurante la II Legislatura il centrismo sopravvisse al suo fondatore in maniera sempre pi\u00f9 instabile. Si successero governi deboli e, da un lato il progressivo distacco del PSI dal PCI con la fine dell'unit\u00e0 delle Sinistre, e dall'altro l'involuzione conservatrice cui and\u00f2 incontro il PLI, contribuirono a mettere in crisi la formula. Dopo le elezioni politiche del 1958, si misero in campo le prime esperienze di centro-sinistra, rese possibili dall'appoggio esterno dei socialisti, con la nascita nel 1962 del governo tripartito presieduto da Amintore Fanfani, con la partecipazione di DC, PSDI, PRI e con l'astensione benevola del PSI, fino all'ingresso organico del partito progressista nel governo nel 1963, con la nascita del governo Moro I."}
{"id": "2033791", "revid": "125999516", "url": "https://it.wikipedia.org/wiki?curid=2033791", "title": "Governatore dello Utah", "text": "Il governatore dello Utah \u00e8 il capo dell'esecutivo statale e delle forze armate dello Stato dello Utah. La carica venne istituita nel 1896 con l'ingresso dello Utah come Stato negli Stati Uniti d'America.\nL'attuale governatore \u00e8 il repubblicano Spencer Cox."}
{"id": "2033792", "revid": "92723", "url": "https://it.wikipedia.org/wiki?curid=2033792", "title": "Sant'Ildefonso", "text": ""}
{"id": "2033793", "revid": "74958006", "url": "https://it.wikipedia.org/wiki?curid=2033793", "title": "Libro d'oro", "text": ""}
{"id": "2033799", "revid": "729019", "url": "https://it.wikipedia.org/wiki?curid=2033799", "title": "Diogeniano (magister militum)", "text": "Biografia.\nDiogeniano era un parente dell'imperatrice Ariadne, moglie degli imperatori Zenone (474-475, 476-491) e Anastasio I (491-518).\nPartecip\u00f2 alla guerra isaurica (492-497). Nel 492 combatt\u00e9 nella battaglia di Cotyaeum; nel 493 procedette all'assedio della citt\u00e0 di Claudiopoli, ma fu circondato e bloccato, fino all'arrivo delle forze di Giovanni \"Gibbo\".\nNon \u00e8 noto quando n\u00e9 perch\u00e9, ma fu esiliato da Anastasio. Il successore di Anastasio, Giustino I, lo richiam\u00f2 dall'esilio (forse nel 518) e lo nomin\u00f2 \"magister militum per Orientem\", probabilmente fino al 520."}
{"id": "2033800", "revid": "1573940", "url": "https://it.wikipedia.org/wiki?curid=2033800", "title": "Candragomin", "text": "Candragomin era figlio di uno studioso di casta k\u1e63atriya. Fu allievo di Sthiramati (VI sec.), a sua volta seguace della scuola buddhista Cittam\u0101tra fondata da Asa\u1e45ga e Vasubandhu (IV secolo d.C.). \u00c8 noto nelle fonti tibetane, per aver sostenuto le tesi Cittam\u0101tra contro il M\u0101dhyamika Candrak\u012brti presso l'universit\u00e0 di N\u0101land\u0101 per oltre sette anni, senza che nessuno dei due prevalesse. Fu autore del \"C\u0101ndravy\u0101kara\u1e47a\", commentario della grammatica di P\u0101\u1e47ini in cui critic\u00f2 Pata\u00f1jali. Secondo la tradizione tibetana lesse le opere di Candrak\u012brti giudicandole migliori delle sue, gettando le sue in un pozzo. Ma gli apparve T\u0101r\u0101 che gli impose di recuperarle a beneficio degli esseri senzienti. Nel \"Tanjur\" del Canone tibetano sono conservati quattro inni a T\u0101r\u0101 a lui attribuiti."}
{"id": "2033803", "revid": "33689", "url": "https://it.wikipedia.org/wiki?curid=2033803", "title": "Tara (Bodhisattva)", "text": ""}
{"id": "2033804", "revid": "729019", "url": "https://it.wikipedia.org/wiki?curid=2033804", "title": "Lola Utva 75", "text": "L'UTVA-75, poi Lola Utva 75, \u00e8 un monomotore monoplano a pistoni da addestramento basico ad ala bassa prodotto dall'azienda jugoslava, ora serba, Lola Utva.\nUtilizzato per formare i nuovi piloti nelle scuole di volo militari, \u00e8 un velivolo conosciuto principalmente nell'area dei paesi ex-jugoslavi.\nStoria del progetto.\nL'UTVA-75 venne sviluppato con lo scopo di sostituire nel servizio operativo l'oramai superato UTVA-66V, versione militare dell'UTVA-66 civile.\nIl prototipo del nuovo modello venne portato in volo per la prima volta il 19 maggio 1976 seguito da un secondo prototipo che si differenziava nella soluzione della rivettatura dei pannelli al fine di diminuirne la resistenza aerodinamica a vantaggio delle prestazioni complessive. Durante le prove di volo il secondo esemplare non riusc\u00ec ad esprimere miglioramenti apprezzabili per cui venne deciso di avviare alla produzione in serie la configurazione del primo prototipo.\nnel 1986 venne introdotta una nuova versione a 4 posti, la UTVA-75A, nella quale l'azienda costruttrice aveva riposto le speranze di entrare in concorrenza con i modelli gi\u00e0 presenti sul mercato occidentale. Il livello tecnologico offerto dal mercato occidentale, gi\u00e0 sviluppati ad esempio verso il contenimento dell'inquinamento acustico, non offrirono spazi e la speranza di aprire nuovi sbocchi commerciali venne meno.\nCon la dissoluzione della Jugoslavia l'azienda di produzione cambi\u00f2 nome in Lola Utva continuando a produrre il modello nei propri stabilimenti a Pan\u010devo, ora situati in Serbia. L'ultimo esemplare usc\u00ec dagli stabilimenti nel 2003, anno in cui la produzione cess\u00f2 definitivamente.\nImpiego operativo.\nGli UTVA-75 vennero acquisiti dalla Ratno vazduhoplovstvo i protivvazdu\u0161na odbrana Vojske Jugoslavije, l'aeronautica militare dell'allora Repubblica Socialista Federale di Jugoslavia che li utilizz\u00f2 nelle proprie scuole di volo fino ai primi anni novanta con l'inizio delle guerre jugoslave. Negli anni seguenti vennero utilizzati nelle missioni belliche in Croazia e in Bosnia ed Erzegovina verso obbiettivi a scarso rischio con risultati apprezzabili. Con la progressiva dissoluzione della Jugoslavia gli esemplari vennero acquisiti dalle nuove forze aeree che si erano venute a creare con i nuovi stati balcanici. Attualmente risultano essere operativi numerosi esemplari in quasi tutte le aeronautiche militari dell'ex Jugoslavia oltre a quelli acquistati da utenze private e che volano in diverse parti del mondo."}
{"id": "2033812", "revid": "120859920", "url": "https://it.wikipedia.org/wiki?curid=2033812", "title": "Le mie palle - Protegger\u00f2 la mia terra?", "text": " \u00e8 un manga ideato e disegnato da Shigemitsu Harada. Venne pubblicato per la prima volta sulla rivista \"Young Animal Arashi\" nel novembre del 2006 ed \u00e8 composto da 41 capitoli (pi\u00f9 tre speciali e quattro extra). Il primo tank\u014dbon venne realizzato il 29 agosto 2007. \u00c8 pubblicato in Italia da Magic Press.\nTrama.\n\u00c8 la sera del 1\u00ba luglio di un anno nel futuro, la gente \u00e8 spaventata a causa di alcune profezie che annunciano la fine del mondo. Ritornando a casa ubriaco, il diciannovenne \"Sat\u014d K\u014dta\" si trova coinvolto nella battaglia tra un \"angelo anziano\" e \"Lady Emannuel\", la Regina degli Inferi. Il giovane non si accorge di nulla per cui decide di urinare in un posto appartato, ma sfortunatamente si trova sulla traiettoria della freccia che avrebbe dovuto sigillare la regina del terrore in una sfera magica, che finisce, in pieno stile comico-demenziale, confinata in un suo testicolo.\nL'angelo spiega al giovane che non dovr\u00e0 eiaculare per i successivi trenta giorni, altrimenti \"Lady Emanniel\" verr\u00e0 liberata dalla sua prigione. La Terra, infatti, in origine apparteneva ai diavoli, e, secondo un contratto stipulato con Dio la stessa Terra sarebbe dovuta tornare in loro possesso proprio quella notte, ma ci\u00f2 avrebbe comportato la distruzione dell'intera umanit\u00e0. Solo Lady Emanniel possiede le conoscenze magiche per annientare definitivamente la razza umana.\nPer questa ragione l\"'angelo anziano\" ha tentato di intrappolarla in una palla sacra di contenimento, situata proprio nel luogo in cui il nostro eroe stava urinando, finendo per sbagliare tragicomicamente \"sfera\" : il tutto viene complicato dall'arrivo di \"Ellis\", una giovane demone di basso grado, che ha il compito di liberare la regina ad ogni costo e con ogni mezzo.\nEssendo stata confinata nel mondo dei demoni fino a quel momento, la povera e inesperta \"Ellis\" inorridisce alla vista del pene di \"K\u014dta\" e fallisce nel portare fino in fondo l'eiaculazione del ragazzo allo scopo di liberare la propria padrona. Non potendo tornare nel proprio mondo senza portare a termine la missione, decide di ritentare e vincere le proprie paure. Durante i successivi scontri con Kota, Ellis sviluppa nei suoi confronti un sentimento per lei nuovo, l'amore Affermando di non essere pi\u00f9 interessata alla missione. Cos\u00ec la demonietta si insedia in casa del ragazzo, boicottando per gelosia anche i piani di Irene, una succube inviata dall'inferno, quando la liberazione di \"Lady Emanniel\" sembrava tardasse ad arrivare.\nAccade poi che \"Minayo\", una ragazza in apparenza timida, ma in realt\u00e0 disinibita e affamata di sesso sotto l'effetto degli alcolici, involontariamente liberi un braccio di \"Lady Emanniel\". A questo punto Ellis inorridita perch\u00e9 la regina, ricoperta dal seme contenuto nei testicoli di Kota, la tocca sporcandola di sperma, colpisce la propria padrona, ri-sigillandola. Spaventata da quella che potrebbe essere l'ira di Lady Emanniel in seguito a questo incidente, decide di allearsi con K\u014dta per impedire la liberazione della regina. Stringe cos\u00ec un patto col ragazzo: se lui le doner\u00e0 la propria anima, lei lo aiuter\u00e0 negli scontri contro i demoni (e K\u014dta decide di accettare sia per il bene dell'umanit\u00e0 che per le sue masochistiche fantasie). Il contratto d\u00e0 il controllo totale del suo corpo ad Ellis, la quale, ogni volta che K\u014dta perde i sensi, ne abusa sfruttandolo come giocattolo sessuale per soddisfare i propri desideri. Anche \"Irene\" la succube decide di passare dalla parte dell'umanit\u00e0 cos\u00ec da potersela spassare con tutti gli uomini carini della terra.\nSuccessivamente diversi demoni attaccano K\u014dta, mettendo a dura prova lo sventurato ragazzo, che giunge molto spesso al limite dell'eiaculazione, riuscendo poi a resistere grazie all'aiuto di Ellis. Esasperati, i demoni tentano di scatenare l'Armageddon, ma si scopre che una guerra fra demoni e uomini, in virt\u00f9 dei progressi tecnologici compiuti dall'umanit\u00e0 nel corso dei secoli, finirebbe per provocare la distruzione sia degli uni che degli altri. K\u014dta discende allora negli inferi per convincere i diavoli a rinunciare, e, grazie all'Angelo anziano Irene riesce nel suo intento. Quando mancano solo 4 giorni alla fine del pericolo, K\u014dta si trova al proprio limite massimo di resistenza, ed anche il suo sistema riproduttivo si sta danneggiando per mancanza d'esercizio, cos\u00ec il vecchio Angelo dona al ragazzo delle perline sacre che lo proteggeranno durante gli ultimi attacchi demoniaci.\nL'ultimo giorno di luglio scende in campo l'altra regina degli inferi, di nome Lucifero, che chiude sia K\u014dta che Ellis in una realt\u00e0 alternativa interamente sotto il suo controllo. Grazie alla protezione delle perle sacre il giovane riesce comunque a resistere all'assalto di tutti i demoni, tranne che della stessa Lucifero, immune - in quanto ex-angelo - al loro effetto. Ellis vedendo K\u014dta in punto di morte implora allora la regina dei demoni di lasciarlo venire e lei l'asseconda.\nInaspettatamente lo sperma di \"K\u014dta\" durante il mese passato ad accumularsi era diventato molto appiccicoso e Lady Emaniel riesce a liberare solamente un braccio. Lucifero tenta di liberarla tirandola fuori con la forza, ma Ellis la ferma rimanendo intrappolata a sua volta assieme a loro all'interno del testicolo di K\u014dta. Ormai l'umanit\u00e0 ha la vittoria in pugno, ma K\u014dta non se la sente di abbandonare la giovane demonietta che in molte occasioni l'ha aiutato.\nEntra cos\u00ec nel mondo dei sogni dove incontra Lucifero ed Emanniel che tengono in ostaggio Ellis; ricattando i due giovani le regine li costringono a fare l'amore per poter cos\u00ec finalmente uscire quando il corpo di K\u014dta eiaculer\u00e0 a causa del sogno bagnato. I due per\u00f2, per via dei loro sentimenti non mettono fretta alla cosa, riuscendo a guadagnare abbastanza tempo da trovare un modo per liberare Ellis. K\u014dta si \u00e8 reso ormai conto che i propri sentimenti per la demonietta sono molto pi\u00f9 profondi di quanto avesse mai pensato.\nLa mezzanotte del 31 luglio \u00e8 passata e l'umanit\u00e0 \u00e8 salva, ma \"K\u014dta\" non pu\u00f2 ancora permettersi di venire, perch\u00e9 \"Ellis\" essendo un diavolo non beneficia della protezione divina e verrebbe uccisa per il tradimento commesso, solo facendola innamorare di s\u00e9 potr\u00e0 salvarla, trasformandola in un autentico essere umano; ma il tempo \u00e8 limitato. K\u014dta ha difatti solamente sette giorni prima che il suo muscolo di controllo, il pubococcigeo, si spezzi del tutto costringendolo infine a venire.\nIl ragazzo riesce a superare le testardaggini e le insicurezze della ragazza e, dopo averla fatta innamorare di s\u00e9 nel mezzo di un amplesso, inizia la sua vita con lei. Nell'ultima pagina della storia principale del manga \u00e8 rivelato che i nostri eroi e amanti avranno due figli, un maschio ed una femmina, che sono a conoscenza della storia dei genitori. In un capitolo extra viene mostrata la prima fase della loro nuova vita: sposatisi nel lasso di tempo tra agosto e settembre, Ellis e K\u014dta hanno non pochi problemi da affrontare. Il matrimonio \u00e8 stato al risparmio e senza abito, anche se benedetto da San Michele in persona e K\u014dta non trova lavoro perch\u00e9 ha lasciato gli studi dopo il liceo (Ellis non voleva che lavorasse ancora con Minayo); nonostante questo i due sono profondamente felici di stare insieme (bench\u00e9 il fastidioso fatto che i danni riportati al sistema riproduttivo abbiano trasformato K\u014dta in un uomo affetto da eiaculazione precoce).\nVolumi.\nIl manga \u00e8 edito in Italia da Magic Press.\nAction figure.\nIl 25 giugno 2009 sono state messe in vendita dalla WAVE due \"figure\" di \"Ellis\":\nLa versione \"Standard\" differisce dalla \"Deluxe\" sotto alcuni aspetti. Nella \"Standard\" \u00e8 presente un'unica espressione facciale, quella ammiccante, ed i vestiti coprono completamente le parti intime. Nella \"Deluxe\" invece oltre al volto con espressione ammiccante \u00e8 stato aggiunto quello in cui \"Ellis\" arrossisce ed i vestiti sono trasparenti."}
{"id": "2033814", "revid": "729019", "url": "https://it.wikipedia.org/wiki?curid=2033814", "title": "Stazione di Acerra (RFI)", "text": "La stazione di Acerra \u00e8 una stazione ferroviaria della linea Roma-Napoli via Cassino, attraversata dai treni da Napoli diretti a Caserta (o viceversa) via Cancello, oppure dai treni della ferrovia della Valle Caudina. Serve il comune di Acerra.\nStoria.\nLa linea venne costruita con finanziamento a carico del Regno di Napoli\nLa linea fu progettata dall'ingegnere Clemente Fonseca dietro ordine diretto del Re che scavalc\u00f2 di fatto il collegio degli ingegneri e la costruzione che ebbe inizio nel 1840 fu seguita personalmente dal re. Costruita ad un solo \"binario di ruotaie\" (ma tutto il percorso era predisposto per la stesura del doppio binario) raggiunse Caserta nel 1843; fu aperta al pubblico il 20 dicembre con le stazioni di Casal Nuovo, Acerra, Cancello e Maddaloni. La costruzione e l'esercizio furono affidati a personale militare; l'effettuazione dei treni venne stabilita in 4 o 5 coppie giornaliere con una subordinazione alle esigenze dei treni di corte per la Reggia di Caserta. Il traffico viaggiatori sulla linea dei mesi di settembre, ottobre e novembre del 1844 fu rispettivamente di 76.216, 77.807 e 71.685 persone trasportate. Sulle tratte realizzate il \"Giornale del Regno delle Due Sicilie\" riporta che, nel novembre 1856, i passeggeri che nelle diverse classi di viaggio adoperarono la linea Napoli-Capua furono 115.151.\nAl 1879 lo scalo merci di stazione non era presente in quanto mancavano i suoi elementi pi\u00f9 importanti, ossia il magazzino e il piano caricatore. Nel 1881 si \u00e8 provveduto, data la necessit\u00e0, a costruire il piano caricatore.\nTra il 1920 e il 1921 la stazione fu interessata da lavori di ampliamento e sistemazione.\nDal progetto di RFI noto come \"Variante Napoli-Cancello\" (parte della nuova linea ad Alta Capacit\u00e0 Napoli-Bari), la stazione ferroviaria sar\u00e0 soppressa e ricostruita, per eliminare l'annoso problema dei passaggi a livello che tagliano in due il centro cittadino, con i relativi problemi di traffico e inquinamento atmosferico. I lavori della variante sono iniziati tra fine 2017 e inizio 2018 e termineranno nel 2022. In particolare il nuovo tracciato ferroviario sar\u00e0 realizzato in esterno al perimetro urbano di Acerra e passer\u00e0 per la stazione di Napoli Afragola.\nStrutture e impianti.\nIl piazzale \u00e8 composto da quattro binari di cui tre con marciapiede: questi ultimi sono equipaggiati con display luminosi recanti i treni in partenza. Lato Caserta \u00e8 presente un passaggio a livello collegato alle due banchine passeggeri.\nVi \u00e8 anche uno scalo merci, inutilizzato, composto da un magazzino, da un piano caricatore e da 4 tronchini, due per la banchina di carico e scarico ed altri due che terminavano nel piazzale retrostante il magazzino.\nNelle vicinanze, in direzione Caserta, vi \u00e8 anche la diramazione Pomigliano d'Arco-Acerra della Linea Vesuviana EAV \n(ex Circumvesuviana) con un impianto autonomo.\nMovimento.\nLa stazione \u00e8 talvolta attraversata da treni bisarca provenienti dallo stabilimento ex Alfa Romeo di Pomigliano d'Arco e da treni merci da o per il vicino scalo merci di Marcianise, ed anche dai treni ad alta velocit\u00e0 \"Italo\" (Nuovo Trasporto Viaggiatori) diretti nelle officine di manutenzione di Nola. Dal 2009 \u00e8 collegata direttamente anche con la stazione di Napoli Campi Flegrei, passando per Gianturco e piazza Garibaldi.\nAl 2007, l'impianto risultava frequentato da un traffico giornaliero di 1367 persone.\nServizi.\nLa stazione, gestita da RFI, dispone di:"}
{"id": "2033816", "revid": "61051", "url": "https://it.wikipedia.org/wiki?curid=2033816", "title": "Utva 75", "text": ""}
{"id": "2033818", "revid": "126257", "url": "https://it.wikipedia.org/wiki?curid=2033818", "title": "Metalpia", "text": ""}
{"id": "2033821", "revid": "96758", "url": "https://it.wikipedia.org/wiki?curid=2033821", "title": "Himura", "text": ""}
{"id": "2033822", "revid": "1896180", "url": "https://it.wikipedia.org/wiki?curid=2033822", "title": "Repubblica Sovietica Popolare di Bukhara", "text": "La Repubblica Sovietica Popolare di Bukhara () era il nome dell'Uzbekistan dal 1920 al 1925. \u00c8 stata una repubblica socialista federata sovietica, che sostitu\u00ec l'Emirato di Bukhara durante il periodo immediatamente successivo alla rivoluzione russa, nel 1920-1925. \u00c8 infine entrata a far parte della Repubblica Socialista Sovietica Uzbeka.\nStoria.\nNel 1868 la Russia costrinse l'Emirato di Bukhara ad accettare la condizione di protettorato. Nel corso dei successivi quaranta anni i russi lentamente erosero a Bukhara del territorio, anche se effettivamente non annetterono la citt\u00e0 di Bukhara stessa. Tuttavia, l'emiro non pot\u00e9 impedire le influenze esterne, e gradualmente alcuni dei giovani di Bukhara avvicinarono al Panturchismo, ispirato dai Giovani Turchi nell'Impero ottomano e dal movimento islamico di riforma Jadid, e il nuovo comunismo di ispirazione bolscevica. Queste diverse ideologie vennero fuse nel Yeni Bukharlylar, il movimento dei \"Giovani Bukhariani\", guidati da Faizullah Khojaev. I Giovani Bukhariani si trovarono di fronte ad enormi ostacoli, perch\u00e9 l'emirato era dominato dai conservatori sunniti del clero islamico. Dopo la proclamazione della repubblica, il conflitto fra il movimento laico e bolscevico e i ribelli conservatori pro-emiro, chiamato \"rivolta dei Basmachi\", dur\u00f2 pi\u00f9 di un decennio.\nNel marzo 1918 gli attivisti dei Giovani Bukhariani informarono i bolscevichi che a Bukhara erano pronti per la rivoluzione e che il popolo era in attesa di liberazione. L'Armata Rossa marci\u00f2 fino alle porte di Bukhara e chiese che l'emiro consegnasse loro la citt\u00e0. L'emiro rispose con l'uccisione della delegazione bolscevica, insieme a diverse centinaia di abitanti russi di Bukhara e del territorio circostante. La maggior parte dei bukhariani non sostennero l'invasione e il mal equipaggiato e mal disciplinato esercito bolscevico fugg\u00ec tornando alla roccaforte sovietica a Tashkent.\nLa vittoria dell'emiro era per\u00f2 soltanto temporanea. Nell'agosto 1920 i bolscevichi del Turkestan sostennero la necessit\u00e0 di liquidare l'emirato Bukhara ritenendolo un centro di forze contro-rivoluzionarie. Il 3 agosto i bolscevichi e i Giovani Bukhariani decisero di agire di concerto con l'accordo che i Giovani Bukhariani avrebbero aderito al Partito comunista. Il 16 agosto 1920 il 4\u00ba congresso del CPB a T\u00fcrkmenabat stabil\u00ec di rovesciare l'emiro. Il 10 agosto 1920 il Politburo del Partito Comunista dell'Unione Sovietica conferm\u00f2 gli ordini per l'Esercito Rivoluzionario della Repubblica sovietica del Turkestan per quanto riguarda la \"questione Bukhara\".\nIl 2 settembre 1920 le truppe ben disciplinate e ben attrezzate dell'Armata Rossa, sotto il comando del generale bolscevico Mikhail Frunze attacc\u00f2 la citt\u00e0. Dopo quattro giorni di combattimenti il muro della cittadella fu distrutto, e la bandiera rossa alzata sulla cima del minareto della moschea Po-i-Kalyan; l'emiro Mohammed Alim Khan fu costretto a fuggire alla sua base di Du\u0161anbe nel Bukhara orientale, e infine a Kabul, in Afghanistan. Il 14 settembre venne istituito il \"comitato rivoluzionario pan-bukhariano\", diretto da A. Mukhitdinov. Il governo, il Consiglio dei \"Nazirs\" (commissari) del Popolo, era presieduto da Faizullah Khojaev.\nLa Repubblica Sovietica Popolare di Bukhara venne proclamata l'8 ottobre 1920 sotto Faizullah Khojaev. Il rovesciamento dell'emiro caus\u00f2 la rivolta dei Basmachi, una ribellione anti-comunista. Nel 1922 la maggior parte del territorio della repubblica era controllata dai Basmachi, e la capitale circondata\nDurante i primi anni della rivoluzione russa Lenin si affidava su una politica di promozione delle rivoluzioni locali sotto l'egida della locale borghesia, e nei primi anni del governo bolscevico i comunisti chiesero l'assistenza dei riformisti dello Jadid per portare avanti radicali riforme sociali ed educative. Solo due settimane dopo la proclamazione della Repubblica Sovietica Popolare, i membri del Partito Comunista a Bukhara erano balzati a 14.000, poich\u00e9 molti abitanti locali erano ansiosi di dimostrare la loro fedelt\u00e0 al nuovo regime. Quando l'Unione Sovietica fu stabilizzata, pot\u00e9 permettersi di epurare i cosiddetti opportunisti e potenziali nazionalisti. Una serie di espulsioni ridusse i membri a 1.000 nel 1922.\nDal 19 settembre 1924 al 17 febbraio 1925 la Repubblica era conosciuta come \"Repubblica socialista sovietica di Bukhara\" (Russo: \u0411\u0443\u0445\u0430\u0440\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430). Quando nel 1924 vennero elaborati i nuovi confini nazionali, la \"RSS Bukhara\" vot\u00f2 essa stessa il suo discioglimento, e divenne parte della nuova Repubblica Socialista Sovietica Uzbeka. Oggi il territorio della defunta RSS Bukhara per la maggior parte si trova nel Uzbekistan, con parti in Tagikistan e Turkmenistan.\nKhojaev, nonostante le sue origini nello Jadid, divenne il primo presidente della RSS Uzbeka. Egli fu poi eliminato da Stalin insieme a gran parte della intellighenzia dell'Asia centrale."}
{"id": "2033829", "revid": "125221822", "url": "https://it.wikipedia.org/wiki?curid=2033829", "title": "Castello di Barletta", "text": "Il castello di Barletta, situato nell'omonima citt\u00e0 pugliese, \u00e8 il risultato architettonico di varie stratificazioni dovute al susseguirsi di diverse dinastie al potere, succedutesi dall'XI secolo al XVIII secolo.\nUn tempo fortezza a scopo difensivo, cinta dal mare che occupava il fossato tutt'intorno al castello e lo isolava da potenziali attacchi nemici, costituisce un punto strategico nella vita cittadina nonch\u00e9 un importante cardine urbanistico. \u00c8 sede della Biblioteca comunale, del Museo civico e di una sala convegni e mostre.\nTra le opere conservate, oltre un presunto busto di Federico II di Svevia in pietra calcarea, risalente al XIII secolo, \u00e8 qui posto il \"Sarcofago degli Apostoli\", altorilievo in pietra prima testimonianza del Cristianesimo a Barletta, risalente al periodo compreso tra il III e il IV secolo.\nStoria.\nPeriodo normanno (1046 - 1194).\nLe ipotesi sulla genesi del primo nucleo dell'attuale castello ne attestano le origini tra il 1046 e il 1050 ad opera dei Normanni e si basano sulla consuetudine, tipica di questo popolo, di fortificare le terre prossime a quelle da conquistare munendole di torri, in vista della successiva occupazione del territorio vicino. Per tale motivo il conte Pietro il Normanno in vista di un successivo attacco alla citt\u00e0 di Trani, tenuta strenuamente fino al 1054, sotto il dominio bizantino, si impadron\u00ec delle terre indifese di Barletta, erigendo una fortezza a scopo difensivo nella zona sud-est dell'odierno edificio.\nIn quegli stessi anni fece edificare la prima cinta muraria, all'interno della quale l'abitato era diviso nei due nuclei di Santa Maria, nei pressi del castello e dell'antica chiesa madre, e di San Giacomo, ad occidente intorno alla chiesa omonima.\nIl passaggio di consegne tra il conte normanno e suo figlio Pietro II, avvenuto nel 1067, e le conseguenti guerre di successione al potere che coinvolsero gli Altavilla di Sicilia, resero la Puglia un aperto campo di guerra e condussero il territorio barlettano sotto il potere di Guglielmo I di Sicilia che successe a suo padre nel 1154, essendo morti i suoi fratelli maggiori. In seguito alla distruzione di Bari, Guglielmo, detto \"il Malo\", tra il 1156 e il 1162, ampli\u00f2 l'edificato del castello, costruendo altre due torri, collegate tra loro da una semplice muraglia, a cui in seguito ne fu aggiunta una quarta sul lato sud-ovest, costituendo in tal modo una rocca ad impianto pseudo-trapezoidale. Nel 1172 Guglielmo II detto \"il Buono\", figlio di Guglielmo I, di ritorno da Taranto e diretto in pellegrinaggio verso il santuario di San Michele Arcangelo a Monte Sant'Angelo, soggiorn\u00f2 nel castello di Barletta facendo cospicue donazioni in favore del clero barlettano.\nDel periodo normanno, che si concluse con la morte di Tancredi, cugino di Guglielmo II, nel 1194, del castello \u00e8 rimasta solo la torre a sud-est, mozzata in altezza ed inglobata durante gli interventi cinquecenteschi nella cortina meridionale della struttura spagnola. Il profondo restauro del castello avvenuto negli anni ottanta, vista l'inaccessibilit\u00e0 diretta della torre, ne ha permesso la visibilit\u00e0 interna mediante il recupero di una bucatura a piano terra protetta da una grata metallica.\nPeriodo svevo (1194 - 1266).\nNel 1194 venne alla luce Federico di Svevia, figlio del re di Sicilia e imperatore del Sacro Romano Impero Enrico VI e Costanza d'Altavilla. Dopo la morte di Enrico nel 1197, e di Costanza nel 1198, Federico venne condotto sotto la tutela di papa Innocenzo III. Tale avvenimento port\u00f2 ad un ampio coinvolgimento della chiesa negli affari reali e permette di risalire alla prima testimonianza storica in cui si faccia esplicito riferimento al castello di Barletta, in alcune lettere di Innocenzo III del 1202.\nNel 1202 si accese infatti la contesa per il dominio sul Regno di Sicilia, che contrappose i tedeschi guidati da Marcovaldo di Annweiler e Diopoldo d'Acerra ai francesi di Gualtieri III di Brienne.\nDiopoldo e Marcovaldo pretendevano il tutoraggio sul piccolo Federico II, affidato invece dalla madre Costanza al papa Innocenzo III; il pontefice quindi nomin\u00f2 Gualtieri III Principe di Taranto, Duca di Apulia e Conte di Lecce e lo scelse come proprio paladino per riportare il controllo nel Regno di Sicilia. Le lettere del pontefice, inviate a Gualtieri tra il 21 luglio e il 24 settembre 1202 testimoniano per la prima volta il ruolo nevralgico assunto dal castello in quegli anni lungo la costa adriatica. Il 6 ottobre dello stesso anno, nei pressi di Canne, Gualtieri dovette respingere prima un assalto delle truppe di Diopoldo ed in seguito, dopo aver occupato Barletta ed il suo castello, l'assedio delle truppe di Guglielmo di Palearia. Durante l'anno seguente, dopo essersi sparsa la notizia priva di fondamento della morte di Innocenzo III, i barlettani cercarono di approfittare dell'evento assediando e scacciando il castellano filo-papale che aveva occupato la fortezza per conto di Jacopo dei Conti di Segni nella speranza di riconquistare la struttura, causando per\u00f2 danni all'assetto murario.\nLa crescita di Federico prosegu\u00ec parallelamente a quella del castello barlettano nel quale l'imperatore risiedette in diverse occasioni a partire dal 1228. Dopo essere stato incoronato nel 1215 re dei Romani e di Germania a Magonza e nel 1220 consacrato imperatore da Papa Onorio III, nel 1228 Federico II da Barletta band\u00ec la sesta crociata e nell'anno seguente, di ritorno dalla Terra santa, soggiorn\u00f2 in citt\u00e0 per due mesi. Prima del 1224, anno in cui viene promossa la costruzione dell'ala federiciana del castello, l'unico documento storico in cui appare nuovamente Barletta risale al 1205 ed in esso il sovrano autorizzava la chiesa di San Giacomo a costruire un mulino, una taverna e un forno. In quell'anno il complesso castellare si presentava irregolare ed asimmetrico, lontano dalla consuetudine costruttiva dei forti federiciani. Per tale motivo tra il 1224 e il 1228 il sovrano intervenne abbattendo l'area orientale appartenuta ai normanni e costruendovi la \"domus\" federiciana, accentuando gli aspetti decorativi ed architettonici del castello e trasformando quella che in precedenza era una rocca a scopo difensivo in una reggia per la sua corte. Nel 1228 Federico visit\u00f2 Barletta e da qui, dopo aver adunato il parlamento dei baroni nel castello, annunci\u00f2 la partenza per la sesta crociata durante la dieta tenutasi proprio nella domus.\nAlla morte di Federico nel 1250 gli successe suo figlio Corrado. Il 21 maggio 1254 con la dipartita di Corrado, morto a Lavello di malaria, divenne erede del regno suo figlio Corradino, di soli due anni, la cui tutela fu assunta da Manfredi di Sicilia, figlio naturale di Federico II e fratellastro di Corrado. Quattordici anni dopo, in seguito alla battaglia di Tagliacozzo tra le truppe angioine di Carlo I e i ghibellini sostenitori di Corradino di Svevia, quest'ultimo venne prima fatto prigioniero e poi decapitato. Fin\u00ec cos\u00ec la dinastia sveva a favore di quella angioina, con la figura di Carlo I d'Angi\u00f2 che rilev\u00f2 al contempo il possesso di Barletta e del suo castello.\nPeriodo angioino (1266 - 1442).\nL'importanza di Barletta e del suo castello da una parte, l'astio che Carlo I d'Angi\u00f2 provava per gli Svevi dall'altra, lo indussero ad intervenire architettonicamente sull'intera fortezza, oltre che sulla cinta urbana, a partire dal 1268. A tal proposito la notevole documentazione rinvenuta mostra il graduale passaggio dall'intenzione di procedere con una manutenzione ordinaria fino alle modifiche sostanziali dell'opera muraria, che previdero la costruzione del \"palatium\" angioino sul lato nord, scomparso in seguito al successivo ampliamento spagnolo e le cui fondazioni, in seguito al restauro degli anni ottanta, sono utilizzate come cisterna idrica, la sostituzione della \"torre antiqua\" normanna crollata a sud-est con una torre di forma circolare, lo scavo di un fossato intorno al castello con l'edificazione di un muro esterno di difesa ad ovest, anche detto \"taluto\", il rafforzamento delle cortine esistenti e l'edificazione di un'ulteriore porta d'accesso al castello che prende il nome di \"Porta Trani\", rivolta ad est verso l'omonima citt\u00e0.\nLe opere elencate, commissionate da Carlo I d'Angi\u00f2, cos\u00ec come riportano gli antichi registri angioini, furono eseguite da Pierre d'Angicourt, sovrintendente della Curia Reale. Carlo I mor\u00ec a Foggia nel 1285 e a lui subentrarono Carlo II prima e Roberto d'Angi\u00f2 poi. Quest'ultimo, dal 1308 al 1312, esegu\u00ec l'ordine del Vicario di Carlo II di catturare i Cavalieri templari residenti in citt\u00e0, che furono detenuti nelle segrete del castello.\nNel 1343 alla morte di Roberto d'Angi\u00f2 gli successe al trono sua nipote Giovanna d'Angi\u00f2, moglie di Andrea d'Ungheria, fratello minore del re di Ungheria e Polonia Luigi, la quale regn\u00f2 per quarant'anni in un periodo convulso, apertosi con l'assassinio di Andrea nel 1345, velato dal dubbio che si trattasse di una congiura operata della regina Giovanna. La fine del regno di Giovanna d'Angi\u00f2 giunse nel 1382, quando Carlo III di Napoli, marito di sua nipote Margherita, dopo aver occupato Napoli e imprigionato i sovrani, ordin\u00f2 di strangolare la regina e porre fine al suo dominio. L'anno seguente, durante la guerra di successione che vide la vittoria di Carlo di Durazzo ai danni di Luigi I d'Angi\u00f2, nipote di Giovanna, il castello di Barletta fu occupato da Raimondo Orsini Del Balzo, agli ordini di Carlo. A quest'ultimo nel 1386 successe suo figlio Ladislao che regn\u00f2 fino alla sua morte avvenuta nel 1414, anno in cui prese il potere sua sorella Giovanna II. Questa, priva di eredi, design\u00f2 suo successore prima Alfonso V d'Aragona, detto il Magnanimo, e poi Luigi III d'Angi\u00f2, provocando nel 1424 una guerra di successione tra i due che ebbe il suo seguito nello scontro tra Alfonso, e il fratello di Luigi, Renato d'Angi\u00f2, e si concluse nel 1442 con l'ascesa al Regno di Napoli del sovrano aragonese.\nPeriodo aragonese (1442 - 1501).\nDurante il dominio aragonese, presente a Barletta dal 1442 al 1501, furono rafforzate le strutture di difesa del castello e della cinta muraria, in particolare durante gli anni 1458, 1461 e 1481.\nAlla morte di Alfonso, nel 1458, gli successe Ferdinando I di Napoli, noto come Ferrante d'Aragona, incoronato il 4 febbraio 1459 nella chiesa di Santa Maria a Barletta. Il sovrano fu in Puglia due anni dopo e, muovendo lungo la costa per timore di attacchi nemici dall'entroterra, si stabil\u00ec nel castello di Barletta, dedicandosi all'ozio e all'intrattenimento con i patrizi cittadini, incurante dell'avvicinamento delle truppe di Giovanni d'Angi\u00f2. L'assedio fu sventato dagli uomini guidati da Giorgio Castriota Scanderbeg, giunto in aiuto del regnante aragonese, a cui quest'ultimo affid\u00f2 quindi la tutela della citt\u00e0 di Barletta facendo ritorno in Campania. All'interno della sala del castello in cui \u00e8 conservato il busto di Federico II, a testimonianza dell'arrivo di Giorgio Castriota nella struttura militare, vi \u00e8 lo stemma degli Scanderbeg e una lastra commemorativa. In quegli stessi anni il sovrano prosegu\u00ec lo scavo del fossato e ampli\u00f2 il porto cittadino per ricondurlo alle necessit\u00e0 commerciali del periodo.\nL'ultimo decennio del XV secolo fu caratterizzato da una forte instabilit\u00e0 politica, dettata da una serie di successioni al trono, che ebbe inizio con la morte di Ferdinando I nel 1494 e si concluse con Federico I di Napoli, con cui nel 1501 termin\u00f2 il dominio della dinastia aragonese, alla quale non vanno assegnati ulteriori meriti oltre quelli riguardanti il rafforzamento delle strutture gi\u00e0 esistenti.\nGli eventi che condussero la dinastia spagnola al potere e portarono alla disfida di Barletta si inseriscono negli scontri tra Ferdinando II di Aragona detto \"il cattolico\" e i francesi di Luigi XII, culminati con la vittoria degli spagnoli nelle battaglie di Cerignola e di Garigliano del 1503, riuscendo cos\u00ec a completare, entro la fine dello stesso anno, la conquista dell'intero Regno di Napoli in favore della Spagna.\nPeriodo spagnolo (1504 - 1707).\nCon l'arrivo degli spagnoli, che occuparono il regno aragonese a partire dal 1504 come stabilito dal trattato di Lione, iniziarono prima i lavori di fortificazione delle mura, con la costruzione lungo la litoranea di ponente del fortino del \"Paraticchio\", quindi tra il 1514 e il 1519 quelli per la costruzione della quinta cinta urbana estesa al rione di San Giacomo, con l'edificazione di \"Porta Nuova\" e \"Porta Reale\".\nConsultando il Codice diplomatico barlettano tra il 1514 e il 1515 \u00e8 segnalato come il castello versasse in precarie condizioni strutturali e come la struttura si mostrasse inadeguata di fronte all'avvento delle nuove tecniche belliche di artiglieria. La situazione economica dell\"Universit\u00e0\" di Barletta, di contro, era invece florida, potendo contare sulla presenza di numerosi commercianti giunti in citt\u00e0 dai paesi limitrofi oltre che sul prestigio offerto dalla presenza di importanti banchieri, provenienti dal nord Italia e dalla Grecia.\nNel 1528 Barletta, lacerata da divisioni interne e non ancora completamente cinta dalle mura, tanto che il borgo di San Vitale e quello di Sant'Antonio Abate ad est erano ancora \"extra moenia\", fu preda di un'imponente devastazione per mano francese, subendo saccheggi e incendi che causarono la distruzione di numerose chiese ed edifici conventuali posti al di l\u00e0 delle mura. In tale occasione il castello fu occupato dai francesi, che riuscirono ad accedervi aiutati da una fazione di barlettani, attraverso le mura ad est della citt\u00e0, allora sottoposte ad opere di rafforzamento, ma non sub\u00ec alcun danno strutturale.\nCon la pace di Cambrai del 1529, il castello e la citt\u00e0 di Barletta passarono nelle mani dell'imperatore Carlo V d'Asburgo, nipote di Ferdinando II di Aragona. Questi diede inizio ai lavori di adeguamento del castello ai canoni costruttivi del tempo a partire dal 1532. I lavori si protrassero per oltre sessant'anni, con un'ulteriore suddivisione in tre fasi: dal 1532 al 1537; dal 1555 al 1559; dal 1578 al 1598.\nSotto la guida degli Asburgo il castello sub\u00ec una profonda trasformazione, per prepararsi a possibili attacchi nemici non pi\u00f9 unicamente con armi bianche come la spada o la lancia ma con l'uso della polvere da sparo e dei cannoni.\nLa logica costruttiva cinquecentesca prevedeva castelli non pi\u00f9 elevati in altezza, con torri d'avvistamento difficili da scalare, ma opere solide e particolarmente imponenti, solitamente circondate da ampie aree pianeggianti per un pi\u00f9 efficace controllo nemico da terra.\nFurono abbattute le costruzioni nei pressi del castello per permetterne la ristrutturazione e con esse anche alcune chiese come quella di \"Santa Maria delli Frati\" e di \"Santa Caterina\". Carlo V mise cos\u00ec in atto un intervento di ispessimento murario fino a una sezione di dimensioni comprese tra i sette e dodici metri e di inglobamento delle vecchie strutture: quelle angioine vennero incamiciate in quelle di nuova costruzione mentre tutte quelle parti che non ottemperavano l'idea di grandiosit\u00e0 e simmetria furono abbattute. I lavori per mano di Carlo V, sotto la direzione dell'architetto militare Evangelista Menga, si protrassero inizialmente dal 1532 al 1537 e poi furono proseguiti dai suoi successori fino al 1598.\nI lavori ebbero come tema principale la realizzazione dei quattro bastioni angolari. La loro denominazione tradizionale, che coincide con quella utilizzata dall'architetto Grisotti durante i lavori di restauro degli anni ottanta, risale al 1559 in cui appaiono citati in un documento, denominati rispettivamente, da sud-ovest in senso orario, \"di Santa Maria\", \"di San Vincenzo\", \"di Sant'Antonio\" e \"dell'Annunziata\". Agli inizi del XIX secolo l'intitolazione dei bastioni fu completamente stravolta e in una planimetria di autore anonimo francese, il bastione \"di Santa Maria\" viene chiamato \"di San Giacomo\", quello \"di San Vincenzo\" \u00e8 detto \"della campana\", quello \"di Sant'Antonio\" \u00e8 intitolato \"di Santa Maria\" e infine il bastione \"dell'Annunziata\" \u00e8 ricordato come \"di San Vincenzo\".\nVenne quindi eseguito con delle nuove mura di stampo spagnolo il rivestimento di tutte le strutture appartenenti alle epoche precedenti, quali il \"palatium\" angioino, le cui fondazioni costituiscono le pareti di una cisterna per la raccolta delle acque meteoriche posta nel mezzo del cortile interno al castello, le torri normanne e tutte le murature fino ad allora presenti.\nIl castello di Barletta assunse cos\u00ec l'attuale aspetto morfologico: una struttura di forma quadrangolare, con quattro bastioni pentagonali agli spigoli, una dotazione di cannoni su tutti i lati e un fossato che permettesse il distacco dalla terraferma su tre lati. Il quarto lato, a nord, affacciava invece sulla costa in modo da garantire la difesa verso il mare. L'accesso al castello era mediato da un ponte levatoio in legno, costruito interamente durante il XVI secolo.\nTuttavia il castello, rinnovato e adattato a fortezza, non fu mai utilizzato per fini militari, a causa dello spostamento degli interessi dal bacino del Mediterraneo verso il Nord e il Sud America.\nTra la fine del Cinquecento e l'inizio del Seicento ebbero inizio nuovi lavori di completamento e manutenzione del castello, che videro anche la promozione di una condizione di abitabilit\u00e0 meno ardua e la bonifica dei terreni paludosi della citt\u00e0 e delle aree vicine alla medesima struttura. Nel 1621 Filippo IV di Spagna pose mano ai lavori di manutenzione e decise di costruire sulla copertura del braccio ovest un laboratorio degli artificieri.\nI terremoti del 1627 e del 1629 danneggiarono numerosi edifici barlettani, ma il castello non osserv\u00f2 alcun segno di cedimento. A recare danni all'intera citt\u00e0 dimezzando il numero della popolazione barlettana fu invece la peste, che colp\u00ec la citt\u00e0 tra il 1656 e il 1657. La tradizione vuole che l'epidemia si sia arrestata nel marzo del 1657 per intercessione della Madonna dello Sterpeto, la cui icona fu rinvenuta proprio in quel periodo in uno dei luoghi devastati dal morbo, nella cui area \u00e8 stato costruito il Santuario della Vergine.\nCon la morte agli inizi del Settecento di Carlo II di Spagna il diciassettenne duca Filippo d'Angi\u00f2, venne proclamato nuovo re di Spagna, divenendo cos\u00ec proprietario del castello.\nDal XVIII al XXI secolo.\nL'arrivo di Filippo d'Angi\u00f2 caus\u00f2 lo scoppio di una guerra di successione tra Francia e Austria. Gli Asburgo, impossessandosi prima della Lombardia e poi del Regno di Napoli, riuscirono a detenere il potere dal 1707 al 1734 con la guida di Carlo VI d'Austria. Durante questi ventisette anni il castello di Barletta fu lasciato cadere in uno stato di abbandono e di grave degrado, testimoniato da un \"inventario delle munizioni da vitto e da guerra del Regio Castello di Barletta\", risalente al 1722, grazie al quale si \u00e8 venuti a conoscenza della completa mancanza di manutenzione o restauro da parte del governo austriaco. Lo stato dell'opera si rese poi palese nel 1734, quando Giulio Borromeo Visconti, vicer\u00e9 austriaco, alla vigilia della battaglia di Bitonto si rifugi\u00f2 nel castello barlettano, trovandolo inagibile.\nLa fine del viceregno austriaco giunse il 25 maggio 1734, con la Battaglia di Bitonto, combattuta contro i Borbone di Spagna guidati da Carlo III di Spagna, figlio di Filippo V. Con il trattato di pace, navigazione e commercio del 1740 stipulato con l'Impero ottomano, terminarono i timori di invasione turca e con esso la necessit\u00e0 del sistema difensivo tipico dell'architettura militare.\nI Borbone regnarono in maniera stabile fino al 1799, con il passaggio di consegne tra Carlo III e suo figlio Ferdinando, avvenuto nel 1759. Proprio sul finire del XVIII secolo, sull'onda della Prima Campagna d'Italia delle truppe della Francia repubblicana, dopo la Rivoluzione francese, ebbero inizio i moti rivoluzionari che portarono alla proclamazione della Repubblica partenopea. Barletta fu tra le prime citt\u00e0 ad aderire al movimento insurrezionale, tanto che il protettorato francese pot\u00e9 giungere fino al 1805, proseguendo, dopo l'incoronazione di Napoleone Bonaparte, con una vera e propria dominazione francese, che vide dal 1806 al 1808 la presenza di Giuseppe Bonaparte, fratello dell'imperatore, seguito da Gioacchino Murat fino al 1813.\nIl generale francese, dopo aver fatto visita al castello di Barletta il 14 aprile 1813, ordin\u00f2 di procedere a lavori di consolidamento delle strutture difensive, in vista di un possibile scontro con le potenze europee, che permise il ritorno dei Borbone al comando, fino all'Unit\u00e0 d'Italia. Tra il 1860 e il 1870 il castello fu utilizzato a scopo di carcere militare, ma nel 1876, dopo essere stato considerato inutile dal punto di vista bellico, venne messo all'asta e aggiudicato al Comune di Barletta, per la somma di 30.100 lire.\nL'ultima vicenda militare che ha visto coinvolto il castello di Barletta si \u00e8 consumata il 24 maggio 1915, quando durante la fase iniziale della Prima guerra mondiale l'esploratore austriaco \"Helgoland\" colp\u00ec con sei cannonate il fronte nord e il bastione settentrionale, esposti al mare. Il Castello riusc\u00ec a non subire ulteriori colpi grazie all'intervento del cacciatorpediniere \"Turbine\", giunto in difesa della citt\u00e0.\nSulla facciata meridionale del rivellino, a memoria dell'avvenimento, \u00e8 stata affissa una lapide marmorea che riporta la scritta:\nNel settembre del 1943, durante la Seconda guerra mondiale, il castello fu sede di un presidio militare che oppose una strenua resistenza all'esercito tedesco, deciso ad occupare la citt\u00e0 in seguito all'armistizio tra gli italiani e gli Alleati. L'ingresso delle truppe tedesche in citt\u00e0 culmin\u00f2 con l'eccidio del 12 settembre. Tre anni dopo venne disposta la messa in ordine dei giardini del castello, fino ad allora lasciati in disuso.\nTra il 1973 e il 1987 hanno avuto luogo i lavori di restauro dell'intera struttura castellare, con il conferimento dell'incarico all'ingegnere Marcello Grisotti l'8 maggio 1973. Al termine del lavori il castello \u00e8 tornato ad uso della citt\u00e0 e dei turisti, grazie anche all'installazione del Museo civico, di mostre temporanee e di conferenze e all'utilizzo dell'ala federiciana come biblioteca comunale.\nIl 7 dicembre 2002, dopo circa due anni di ulteriori restauri, che hanno visto la riqualificazione dei giardini del castello trasformati in parco con aree attrezzate, l'intera area \u00e8 stata restituita alla cittadinanza barlettana, che ne ha fatto un punto nevralgico del centro storico.\nDescrizione.\nIl castello \u00e8 sito nella piazza omonima all'interno del quartiere Santa Maria, a nord-est della citt\u00e0. Risulta essere un punto strategico nella vita cittadina, nonch\u00e9 un forte cardine urbanistico: il tessuto urbano di Barletta si \u00e8 infatti sviluppato a partire dalla doppia polarit\u00e0 ecclesiastica e militare data dalla vicinanza della cattedrale di Santa Maria Maggiore e dal castello.\nLe dimensioni dei lati esterni del castello, misurate alla base della cornice dei bastioni angolari, risultano variabili, con il fronte est, il pi\u00f9 lungo di tutti, di circa 127 metri, il fronte ovest, pi\u00f9 corto di tre metri, e quelli sud e nord, entrambi lunghi circa 120 metri. La diagonale tra le punte dei bastioni misura circa 125 metri, al cui interno vi sono due ordini di casematte sovrapposte di diametro pari a 16 metri. L'altezza del prospetto ovest, quello pi\u00f9 alto vista la presenza del corpo di fabbrica del \"laboratorio degli artificieri\", corrisponde a circa 24 metri mentre il fronte nord, il pi\u00f9 basso, ha un'altezza massima di 19 metri. I muri del castello presentano uno spessore variabile dai 5 ai 12 metri e sono costruiti in pietra calcarea tagliata in blocchi squadrati ed appena bugnati, gran parte dei quali furono ricavati dagli edifici distrutti durante il sacco del 1528.\n\u00c8 circondato dai giardini, intitolati ai fratelli Cervi, su tutti i lati tranne che sul fronte nord, e da essi \u00e8 separato mediante l'ampio e profondo fossato, che nel punto pi\u00f9 basso raggiunge i dieci metri di profondit\u00e0 rispetto al piano di calpestio del ponte d'accesso al castello. L'edificio possiede un impianto polare di forma quadrangolare, con i caratteristici bastioni pentagonali lanceolati nei quattro spigoli e i quattro bracci dell'edificio che li uniscono tra loro. Nel mezzo vi \u00e8 il cortile quadrato.\nTutti i prospetti del castello sono divisi verticalmente in tre parti: la parte inferiore con il lieve basamento a scarpa termina superiormente con una modanatura a toro piuttosto sporgente, in alcuni casi interrotta dalla presenza delle cannoniere; la prima elevazione, che vede alla base la presenza delle feritoie per i cannoni e talvolta altre piccole bucature d'aerazione, caratterizzata dalla tipica pietra faccia vista del castello barlettano, delimitata superiormente da un'ulteriore modanatura a toro di dimensioni minori rispetto a quella di base, anch'essa talvolta interrotta dalla presenza delle consuete feritoie; la parte superiore scandita dalla muratura a vista \u00e8 coronata da una merlatura. Nella parte superiore dello spigolo del bastione sud orientale si erge lo stemma in pietra della dinastia spagnola.\nL'ingresso al castello \u00e8 preceduto da uno slargo, denominato \"piazza d'armi\", dinanzi al quale si erge il rivellino. Una volta superato questo primo accesso ci si trova davanti ad un ponte in muratura a tre arcate. La quarta arcata, in tufo, \u00e8 stata sostituita da un ponte in legno durante i lavori di restauro tra il 1973 e il 1987. Lavori di manutenzione riguardanti unicamente il ponte ligneo hanno avuto luogo tra il 6 ottobre e il 17 ottobre 2008.. Il portale d'ingresso si apre al centro della facciata meridionale e presenta un accesso rettangolare inglobato in un'arcata. L'ingresso quadrangolare \u00e8 sovrastato da un architrave ornato da decorazioni e da una lastra lapidea che testimonia la consegna del castello, cos\u00ec come lo vediamo, nel 1584.\nEsterno.\nIl fossato.\nIl castello \u00e8 circondato su tutti i lati da un fossato di ampiezza pari a circa ventiquattro metri rispetto ai lati dei bastioni e trentacinque metri rispetto alle pareti esterne delle cortine del castello. Si amplia ulteriormente sul fronte nord, verso il mare, superando i centodieci metri, dilatandosi in un'arena, distante circa cento metri dalle acque del mare. \u00c8 cinto da un muro di sostegno di lunghezza totale pari a circa settecento metri e di altezza massima di sette metri. Posto 1,50 metri s.l.m. e 7,85 metri sotto il piano d'ingresso del castello, a partire dal periodo normanno questo era circondato dalle acque del mare e durante il dominio angioino la linea di battigia ne lambiva il fronte nord. Gi\u00e0 sul finire del XVI secolo le planimetrie storiche testimoniano l'arretramento delle acque e la trasformazione del fossato in una zona paludosa, che dalla fine del Novecento \u00e8 stata coltivata almeno fino al 1931. Il primo documento in cui appare un ordine di costruzione del fossato risale al 10 febbraio 1280, in cui se ne richiede l'edificazione partendo dal fronte est, quello verso Trani, passando per il lato sud, fino alla torre nord-ovest, lasciando le mura a nord a diretto contatto con le acque del mare. Sul finire del XV secolo Ferdinando I di Napoli ne prosegue lo scavo ed il 5 settembre 1515, temendo il pericolo di una guerra, il sindaco chiede il completamento dei lavori riguardanti il fossato e le mura urbiche. I lavori di restauro compresi tra il 1973 e il 1987 hanno interessato anche il fossato e i muri di sostegno, ristrutturato secondo le normative antisismiche con un sistema di deflusso delle acque fognarie. Nel 2004 l'Amministrazione Comunale ha poi provveduto all'ulteriore valorizzazione del fossato mediante la realizzazione di un tappeto erboso con relativo impianto di irrigazione.\nI giardini.\nI giardini del castello, intitolati ai Fratelli Cervi, si estendono su tutti i lati intorno al castello, tranne che lungo tutto il fronte nord, situato in prossimit\u00e0 del mare. Questi sono andati incontro a lavori di restauro tesi a riqualificarne lo stato dei luoghi e il sistema di illuminazione, per essere trasformati in parco con aree attrezzate e dopo due anni, il 7 dicembre 2002, sono stati restituiti alla cittadinanza barlettana che ne ha fatto un punto nevralgico del centro storico. Nei pressi dell'ingresso principale dei giardini, ubicato in asse con il rivellino, trova posto la storica fontana ornamentale, fortemente voluta dai soldati del Distretto Militare ed inaugurata l'11 novembre 1941. Rimasta in disuso e poi andata parzialmente distrutta dopo gli episodi bellici il 12 giugno 2004 la fontana \u00e8 stata ricostruita e riattivata, grazie anche ad un minuzioso lavoro di recupero dei blocchi lapidei, svolgendo cos\u00ec la funzione di punto di distribuzione di acqua potabile.\nIl rivellino e il ponte d'ingresso.\nL'accesso al castello \u00e8 mediato dalla presenza del rivellino e del successivo ponte che permette di superare il fossato. Fino al XVIII secolo il rivellino faceva parte di un pi\u00f9 ampio sistema di difesa che, attraverso dei percorsi tortuosi, conduceva allo slargo dinanzi alla struttura di guardia. Questa \u00e8 suddivisa in due vani laterali dall'atrio centrale, ognuno dei quali avente una bucatura sulla parete opposta a quella di ingresso, mentre la copertura \u00e8 cinta da una muratura in tufo provvista di feritoie, tranne che sul lato prospiciente il ponte dove il parapetto \u00e8 pi\u00f9 basso per permettere le manovre militari con l'interno. Durante i lavori di restauro degli anni ottanta \u00e8 emersa la presenza di una scala che dal vano ovest doveva condurre sul lastrico solare della struttura. La scala rinvenuta non \u00e8 stata tuttavia resa utilizzabile in quanto il rivellino \u00e8 sprovvisto di un'uscita sul terrazzo, pertanto l'arrivo sul lastrico solare pu\u00f2 unicamente avvenire dal ponte in muratura mediante l'uso di una scala esterna.\nSuperato il rivellino, fino al restauro del Grisotti il ponte d'ingresso al castello era sostenuto da tre massicci piloni verticali e altrettante arcate, oltre ad un arco di dimensioni inferiori che collegava l'ultimo pilone con il castello databile intorno al XIX secolo, dunque successivo all'eliminazione del ponte levatoio. I lavori di restauro, considerate le precarie condizioni e la carente matrice storica, hanno portato all'abbattimento di quest'ultimo arco e, grazie alla scoperta del punto di appoggio dell'antico ponte levatoio costruito sul finire del XVI secolo ed ivi rimasto fino alla rimozione avvenuta nel 1861, alla realizzazione di una struttura lignea fissa di collegamento che rievocasse l'antico sistema mobile di protezione. Il ponte in legno ha subito un nuovo intervento di manutenzione nel 2008, con la sostituzione delle travi lignee.\nIl portale d'ingresso e i fronti esterni.\nIl portale d'accesso al castello \u00e8 costituito da un arco a tutto sesto incassato in una porzione di muro esterna di forma rettangolare in bugnato. Al di sopra della bucatura rettangolare vi \u00e8 un architrave, compreso tra due decorazioni a forma di conchiglia, su cui campeggia una scritta in latino preceduta da una croce greca e suddivisa in due parti da un decoro a forma di rosone, che recita:\nVa ricordato che Diego Feliz, citato nell'iscrizione, fu un castellano della struttura, nella quale mor\u00ec nel 1584. Subito sopra l'architrave quattro blocchi lapidei con al centro una testa d'angelo e la data \"MDLXXIII\" fanno da sostegno a quattro grandi lastre sempre in pietra: una centrale disposta orizzontalmente che riporta uno scritta di cui \u00e8 leggibile solo la parola \"tranquillitas\", due laterali verticali ed un'ulteriore lastra centrale verticale su cui vi \u00e8 uno stemma poco leggibile. La discordanza tra le due date riportate sullo stesso fronte \u00e8 stata interpretata dall'architetto e ingegnere Marcello Grisotti, autore dei restauri del castello, come una volont\u00e0 di conferire una maggiore dignit\u00e0 al portale di ingresso, assemblando materiale lapideo risalente a momenti e luoghi differenti. \u00c8 possibile che l'architrave sia in origine appartenuto a un'ipotetica cappella di fattura angioina, vista la presenza della croce prima dell'iscrizione. In asse con il portale ma in posizione pi\u00f9 elevata trova posto una decorazione con pugnale, ad impugnatura a croce, puntato verso il basso, risalente al 1585, come testimoniato dall'incisione sulla stessa targa.\nTutti i fronti del castello sono caratterizzati, dal basso verso l'alto, da una piccola porzione di muro a scarpa in pietra liscia sormontata da una cornice con modanatura a toro, da cui diparte la parte inferiore della muratura principale, a scarpa in bugnato di pietra. A circa met\u00e0 altezza dei frontoni vi \u00e8 una seconda cornice con modanatura a toro che segna l'inizio della parte superiore della muratura, sempre in bugnato di pietra ma non pi\u00f9 a scarpa, la quale termina superiormente con una merlatura. Sia la muratura inferiore che quella superiore sono provviste di una serie di aperture strombate, alcune delle quali erano originariamente usate come cannoniere, altre come lucernari. In particolare, fino ad alcuni anni dopo il 1860, dal fronte settentrionale e da quello meridionale i cannoni nei giorni di festa sparavano a salve ventuno colpi rispettivamente all'alba, a mezzogiorno e al tramonto. Il lato ovest risulta essere pi\u00f9 alto degli altri per la presenza, sul piano copertura, della \"sala degli artificieri\" e degli ambienti utilizzati in passato come alloggi dei soldati. Il fronte nord presenta invece i segni delle cannonate subite durante la prima guerra mondiale. Altre decorazioni degne di nota presenti sui prospetti esterni sono costituite dalla presenza dello stemma aragonese sullo spigolo maggiore del bastione sud-est, oltre che da numerose maschere maschili, protomi leonine e scudi, tanto sui bastioni pentagonali quanto sui fianchi rettilinei. Nei pressi del bastione di san Vincenzo, all'interno del fossato del castello, \u00e8 possibile scorgere gli avanzi del raccordo tra il castello e l'antica murazione che si univa a nord-ovest con le mura di Barletta.\nInterno.\nL'atrio di ingresso e la cappella.\nSuperato il portale, si accede ad un atrio coperto con volta ogivale. In questo ambiente vi \u00e8 una targa, posta sotto uno scudo identificabile come quello di Carlo V, sulla quale vi \u00e8 l'iscrizione latina\nche ricorderebbe la visita del sovrano presso la fabbrica durante i lavori di costruzione.\nA destra rispetto all'atrio coperto di ingresso, vi \u00e8 l'accesso secondario alla sala che dal 1988 ospita il \"Sarcofago degli Apostoli\" ed altro materiale lapideo e che durante il XVI secolo doveva costituire l'antica cappella angioina, dedicata al Santissimo Sacramento, con annessi locali adibiti alle funzioni liturgiche. L'ingresso principale dell'antico locale ecclesiastico, tripartito mediante la porta centrale e le due finestre laterali, \u00e8 tuttora stabilito sotto i portici del fronte sud del cortile. Nella piccola chiesa, avente titolo parrocchiale, sono stati celebrati i riti cattolici dal 1669 al 1822, data in cui questa viene dismessa e sconsacrata.\nA sinistra dell'atrio con copertura ogivale vi \u00e8 l'ingresso arcuato al cortile e, nel locale adiacente, la libreria.\nIl cortile.\nPolo intorno al quale si articola l'intera struttura castellare \u00e8 il cortile, dalla forma pressoch\u00e9 quadrata con lati di circa trentacinque metri. Nella sua linea di mezzeria, con orientamento nord-sud, sono presenti due pozzi a vista, sotto i quali vi sono altrettante cisterne. A testimonianza dell'antico \"palatium\" angioino, durante il restauro, \u00e8 stata realizzata subito oltre la parete verso il mare, lunga circa tredici metri e alta sette, un'intercapedine di tre metri di larghezza. Questa \u00e8 stata poi coperta con un solaio in calcestruzzo armato in cui \u00e8 stata praticata una bucatura lunga circa cinquanta centimetri e larga quanto l'intercapedine, protetta da una grata metallica che permette l'illuminazione diurna, il deflusso delle acque piovane, e la visione dall'alto della porzione del muro di confine dell'antica fortezza, rimaneggiata in seguito all'intervento spagnolo.\nL'accesso a questo vano \u00e8 inoltre garantito dalla scala che conduce ai sotterranei del castello, addossata al fronte orientale, al termine della quale vi \u00e8 a destra l'ingresso al piano ipogeo e a sinistra quello all'intercapedine.\nIl fronte ovest \u00e8 scandito da cinque archi a tutto sesto, di ampiezza pari a circa quattro metri, che conducono ad altrettanti ambienti, tutti tra loro comunicanti. Questi, prima del restauro, risultavano tamponati per assecondare la destinazione a carcere dei locali del castello. Addossata alla parete occidentale vi \u00e8 una rampa di gradini che conduce da una parte allo scalone monumentale del XVI secolo e agli ambienti del primo piano sul lato ovest, che dal 30 novembre 2010 ospitano il polo museale del Museo civico, mentre dall'altra conduce ai locali del primo piano sul lato sud.\nIl fronte nord \u00e8 racchiuso alle estremit\u00e0 da due archi, simili a quelli del prospetto occidentale, tra i quali trovano posto tre aperture rettangolari, che consentono l'accesso ai locali del braccio nord, anche questi tutti comunicanti tra loro e al contempo collegati con il lato ovest da un ambiente angolare posto a nord-ovest. Il prospetto \u00e8 interamente scandito da una successione di aperture di diverse dimensioni poste ad altezze differenti. All'estremit\u00e0 orientale in maniera ortogonale alla facciata nord vi \u00e8 una lunga scalinata, scoperta per tutto il percorso tranne che sull'appendice finale in corrispondenza del fronte nord dove \u00e8 coperta da un arco a tutto sesto, che conduce ai locali del lato est e al piano copertura. Sul fianco sinistro della scalinata vi \u00e8 la rampa d'accesso ai sotterranei e alla parete a mare del \"palatium\" angioino.\nIl fronte est presenta, per la quasi totalit\u00e0 della lunghezza, l'imponente scala d'accesso al terrazzo. Questa \u00e8 scandita da cinque arcate di larghezza progressivamente crescente da nord a sud e altezza sempre inferiore. Su un piano prospettico inferiore corre un parapetto che protegge dalla sottostante rampa di scale che consente l'accesso dal cortile ai sotterranei. La facciata orientale \u00e8 suddivisa orizzontalmente in due parti di fattura dichiaratamente differente: quella pi\u00f9 a sud risale all'epoca svevo-angioina, con la presenza della \"domus federiciana\"; la restante porzione a nord denuncia caratteri pi\u00f9 marcatamente spagnoli. La distinzione \u00e8 accentuata, oltre che dall'uso di materiale lapideo di forma, dimensioni e sbozzatura differenti, anche dal posizionamento della muratura risalente al XIII secolo su un piano leggermente pi\u00f9 avanzato rispetto a quella successiva di circa due secoli. La conferma della matrice sveva di questo fronte \u00e8 data anche dalla presenza di una monofora e di una bifora, entrambe al primo piano, provviste di una lunetta con scolpita l'aquila sveva, unico esemplare insieme a quello presente nel castello di Bari.\nQuella che un tempo era l'antica casa di Federico, dal momento della restituzione del castello alla citt\u00e0 in seguito ai restauri degli anni ottanta, \u00e8 divenuta la sede della biblioteca comunale, posta ad un livello inferiore rispetto al piano del cortile, a cui si accede mediante una scalinata realizzata durante i restauri.\nIl fronte sud risulta avere uno sviluppo particolarmente eterogeneo. Nella porzione muraria pi\u00f9 ad est presenta: un'apertura ad arco a tutto sesto posta al di sopra di un'altra ad arco ribassato, sovrastate da due ulteriori finestre che si affacciano su un vano scala il cui spazio durante il XVI secolo era stato utilizzato come ingresso al castello; l'antica torre normanna il cui interno \u00e8 visibile mediante un'apertura al piano cortile; su un piano pi\u00f9 arretrato verso il centro del cortile si trova un ampio arco a tutto sesto che, prima dei restauri, si collegava attraverso un altro arco al portico che conduce all'uscita. Le precarie condizioni strutturali dell'arcata di congiunzione hanno fatto s\u00ec che questa venisse abbattuta, lasciando la traccia della sua antica esistenza non completando la porzione di arco da cui partiva l'imposta della struttura demolita. Procedendo verso ovest una triplice arcata realizza un portico e sostiene la balconata superiore. Attraverso la prima arcata si accede a quella che un tempo era la cappella; dalla seconda arcata si scorge una bucatura in asse con il portale d'ingresso al castello; la terza arcata vede la presenza di una colonna miliare della via Traiana, proveniente da Canne e trasferita nel castello di Barletta dal 1820, che presenta un'epigrafe incisa su un cippo calcareo che recita:\nIl piano terra.\nIl cortile ospita gli spazi di distribuzione che consentono l'arrivo ai piani superiori e la discesa ai sotterranei: al primo livello \u00e8 possibile accedere attraverso la doppia scalinata addossata al fronte ovest, mentre al piano ipogeo si giunge o mediante la scalinata posta parallelamente al fronte est oppure seguendo la scala, posta sotto il portico del fianco meridionale, scoperta durante i lavori di restauro degli anni ottanta.\nDal cortile si accede a nord-est ad un vano che immette, mediante uno stretto corridoio in lieve salita, ad un'ampia sala circolare coperta da una calotta e bucata al centro da un lucernario circolare: \u00e8 l'aula convegni detta \"sala rossa\" all'interno della casamatta di Sant'Antonio. Un ulteriore oculo \u00e8 presente nel mezzo dell'aula e lascia intravedere l'ambiente sottostante.\nUna conformazione simile la troviamo, in maniera speculare, tanto nel vano angolare a nord-ovest che consente l'ingresso alla sala circolare del piano terra del bastione di San Vincenzo, quanto in quello a sud-ovest che mediante un camminamento scavato nella roccia durante i lavori di restauro degli anni ottanta, si collega con il bastione di Santa Maria. Dal piano del cortile, scendendo di quota per circa 1,30 metri, a sud-est si accede nell'ala svevo-angioina. Il collegamento con la relativa casamatta circolare non \u00e8 diretto come per gli altri tre bastioni, ma mediato da una scala a chiocciola appositamente costruita durante i restauri degli anni ottanta, praticando un foro circolare nel piano superiore e permettendo cos\u00ec, da quest'ultimo, di accedere scendendo lievemente di quota all'attuale sala lettura della biblioteca comunale.\nI sotterranei.\n\u00c8 possibile accedere ai sotterranei attraverso due scalinate poste nel cortile: una ad est, parallelamente alla scala monumentale che conduce al terrazzo e l'altra sul lato sud. Quest'ultima \u00e8 stata scoperta attraverso un'analisi del modello settecentesco realizzato da Giovanni Carafa, duca di Noja, durante i lavori di restauro. Durante la discesa da est invece, \u00e8 possibile apprezzare il muro a mare del palatium angioino, mentre ancora pi\u00f9 in basso vi \u00e8 l'ingresso ad una delle cisterne presenti sotto il piano-cortile.\nUna volta giunti nei sotterranei dalla scala posta ad est ci si trova in un vestibolo che conduce a destra alla casamatta del bastione di Sant'Antonio, a sinistra al braccio nord dei sotterranei. La casamatta presenta una pianta circolare e una copertura a calotta con al centro un \"oculus\", che ricorda l'apertura praticata nella copertura del Pantheon. L'unica eccezione alla planimetria degli ambienti angolari dei baluardi \u00e8 costituita dalla casamatta inferiore del bastione collegato alla domus federiciana, a sud-est, i cui lati seguono quelli esterni con una pianta pentagonale.\nIl vestibolo conduce all'area nord del castello, diviso in cinque ambienti, tutti comunicanti tra loro, di forma rettangolare; nel secondo locale \u00e8 possibile scorgere un'uscita a mare provvista di uno scivolo per tirare all'interno della struttura le imbarcazioni, a seguito del restauro protetta con delle grate metalliche ed utilizzata come ingresso per diversamente abili. Si giunge quindi alla casamatta del bastione di San Vincenzo, posta a nord-ovest. Come gli altri bastioni anche quest'ultimo \u00e8 provvisto di cannoniere strombate.\nSi prosegue superando un ulteriore corridoio, nel mezzo del quale \u00e8 possibile notare le fondazioni di un tratto del muro frangiflutti appartenente alla cortina esterna dell'antico palazzo angioino, rinvenuto durante i restauri.\nIl percorso storico condurrebbe, una volta concluso il lato ovest dei sotterranei, ad imboccare il breve camminamento a sud fino alla scala che permette di risalire al piano del cortile.\nLa casamatta inferiore di Santa Maria, quella a sud-ovest, in corrispondenza della Concattedrale di Santa Maria Maggiore, presenta dunque l'assenza di un collegamento originario diretto ai sotterranei con il resto del castello. Risulta essere dunque storicamente isolata rispetto alla restante struttura ed anche il restauro non \u00e8 riuscito ad individuare n\u00e9 un accesso dall'ingresso a piano-cortile n\u00e9 dal vano angolare a sud-ovest presente al livello inferiore, come accade invece per tutti gli altri bastioni, tanto che durante i lavori si \u00e8 realizzata forzosamente una discesa al piano inferiore per permettere l'accesso ai visitatori.\nAl suo interno, poco sotto il piano di calpestio, \u00e8 stata rinvenuta la struttura di fondazione dell'antica torre circolare angioina, con un contrafforte di rafforzamento esterno inclinato a scarpa, utilizzata in passato come cisterna e lasciato a vista dopo i lavori dell'architetto Grisotti.\nCome il bastione di Santa Maria anche quello dell'Annunziata, sito in corrispondenza della domus federiciana, a sud-est, risulta essere sprovvisto di collegamenti diretti con i locali sotterranei, che invece terminano a sud-ovest. Le ipotesi avanzate a seguito del restauro hanno fatto pensare a una minore necessit\u00e0 di difesa nei lati della fortezza rivolti verso la citt\u00e0, che ha indotto gli spagnoli a non intervenire sui due ambienti ipogei volti a sud, tanto pi\u00f9 che il bastione dell'Annunziata \u00e8 comunque collegato al piano del cortile mediante una scala molto ripida a due tronchi posti ad angolo retto, che parte dall'interno della domus.\nA conferma dell'unicit\u00e0 di quest'area del castello, il piano sotterraneo di questo bastione \u00e8 il solo ad avere pianta pentagonale, seguendo cos\u00ec la conformazione dei fronti esterni, mentre il piano superiore riprende la forma circolare terminando con una calotta e relativo oculo centrale. Tale differenza \u00e8 dovuta al recupero della struttura di un precedente rivellino, posto proprio in questo spigolo del castello, insieme al ritrovamento di uno spigolo del basamento del muro esterno della fortezza angioina.\nA seguito del restauro degli anni ottanta l'intero piano dei sotterranei era caratterizzato da un pavimento in terra battuta e da numerose bucature strombate prive di infissi, mantenendo quasi inalterata l'immagine originaria del livello ipogeo. Nel maggio 2009 sono stati condotti a termine ulteriori lavori di restauro che hanno permesso la sistemazione della pavimentazione dell'ala est e nord, mediante l'apposizione di un dogato ligneo che ha reso agevole l'area permettendone la musealizzazione. Da allora nell'ala nord vi \u00e8 l'esposizione della parte medievale e moderna del lapidario con stemmi, lapidi ed iscrizioni disposti lungo le pareti delle sale.\nDal 16 maggio al 30 agosto 2009 i sotterranei hanno ospitato la mostra d'arte contemporanea \"Intramoenia Extra Art\", sotto la direzione scientifica di Achille Bonito Oliva, tesa a valorizzare non solo le opere esposte ma anche il monumento sede della mostra.\nI piani superiori.\nIl primo piano \u00e8 suddivisibile in due parti tra loro separate: quella di carattere svevo-angioina, a sud-est, a cui \u00e8 possibile accedere dalla scala monumentale addossata al lato orientale, che immette direttamente negli ambienti, oppure dalla scala posta in corrispondenza dell'accesso al castello risalente al XVI secolo o ancora dalla scala a chiocciola in ferro realizzata nel vano della reception della biblioteca comunale, e la parte spagnola, comprendente tutta la restante area del castello, a cui si giunge attraverso la \"scala grande\" posta a ridosso del prospetto occidentale o dallo scalone ad est dirigendosi verso gli ambienti posti a nord.\nL'ala occidentale \u00e8 caratterizzata da una geometria regolare con ambienti tra loro comunicanti in successione attraverso bucature che fanno scorgere in prospettiva la scansione del percorso. A differenza della natura militare del resto della fortezza, quest'area presenta caratteri pi\u00f9 marcatamente civili, con un salone di rappresentanza, lungo 20 metri, largo 9 e alto 8, in cui vi \u00e8 un ampio camino e ambienti di dimensioni maggiori. La documentazione storica ha permesso di ipotizzare un'utilizzazione degli ambienti come alloggi per i soldati.\nQuesti locali, unitamente a quelli del lato nord, dal 30 aprile 2010 ospitano il polo museale con le collezioni permanenti di Gabbiani, Immesi e Ricci.\nSuperando la prima successione di gradini della \"scala grande\" ad ovest e salendo ulteriormente attraverso una piccola scala addossata al lato sud, si accede agli ambienti del fronte meridionale. Collegati ai locali di rappresentanza del braccio ovest, ne risultano una prosecuzione ad uso civile, come testimoniato dalla presenza di un camino, unico esempio dell'intera fortezza di focolare estradossato rispetto alla muratura.\nNell'ala est, quella federiciana, vi sono gli ambienti adibiti a sala di lettura della biblioteca comunale e gli uffici del personale amministrativo. L'intera ala \u00e8 coperta da una volta a sesto acuto, con un camino ricavato nella parete sul fronte meridionale.\nIl primo piano copertura, \u00e8 accessibile attraverso la scala addossata alla parete est del cortile, che conduce al terrazzo della cortina settentrionale. La scalinata prosegue ruotando di 180 gradi, fino a giungere al secondo piano copertura. Lungo questa scalinata, coperta per il primo tratto da una volta a tutto sesto che segue l'inclinazione della rampa di scale, vi \u00e8 una fenditura sul pavimento coperta da una grata metallica che permette di osservare la diversit\u00e0 tra la parete federiciana orientale e l'incamiciatura spagnola. Il secondo piano copertura copre tutte le restanti cortine e, superando il braccio meridionale, consente l'arrivo al laboratorio degli artificieri, posto lungo il lato ovest.\nPrima dei restauri degli anni ottanta le coperture versavano in precarie condizioni sia dal punto di vista della conservazione che per quel che concerne la sicurezza, dovute da una parte all'incuria, dall'altra al degrado di numerose sopraelevazioni prive di fondamento storico, succedutesi fino agli inizi del XX secolo. Si \u00e8 proceduto cos\u00ec al rifacimento dei piani di copertura con l'impermeabilizzazione di tutte le superfici orizzontali e il riposizionamento delle basole, tanto sui bastioni quanto sui camminamenti delle cortine laterali. \nIl bastione dell'Annunziata e quello di San Vincenzo inoltre presentavano, in posizione centrale, dei corpi emergenti coperti con delle tegole che permettevano la ventilazione e l'illuminazione delle casematte superiori, concedendo per\u00f2 al contempo l'ingresso dai lati delle acque meteoriche. A tal proposito il restauro ha previsto la sostituzione dei precedenti elementi visibili dall'esterno del castello con strutture meno invasive che migliorassero l'illuminazione, resa zenitale, e consentissero l'allontanamento delle acque piovane.\nLungo la cortina occidentale del piano copertura vi \u00e8 un imponente corpo di fabbrica, il cui fronte principale si caratterizza per un muro in pietra sbozzata con ampia apertura centrale sopra la quale troneggia uno stemma spagnolo, risalente al 1620, provvisto di una copertura basolata riemersa durante i lavori di restauro. Si tratta del muro di testata del \"laboratorio degli artificieri\", i cui lavori di costruzione ebbero inizio il 3 giugno 1621.\nA questa data i lavori di completamento del castello erano stati, per la quasi totalit\u00e0, portati a termine, dunque appare strano l'avvio dell'edificazione di questo corpo di fabbrica, in una posizione bene in vista dal mare e da possibili attacchi nemici; risulta ancora meno motivato se si pensa alla destinazione della sala, atta ad ospitare polvere da sparo e altro materiale esplosivo. Si pensa pertanto che l'edificazione di questa sala sia dovuta alla volont\u00e0 degli spagnoli di dare lustro al castello, in un periodo in cui la struttura non rientrava pi\u00f9 negli interessi economici e militari del tempo.\nIl castello nella cultura di massa.\nIl castello \u00e8 stato pi\u00f9 volte prestato alla cinematografia per la realizzazione di alcuni film, tra i quali:\nDal 1992 la biblioteca comunale, intitolata a Sabino Loffredo, \u00e8 ubicata nell'ala sud orientale del castello di Barletta, in molti degli ambienti che un tempo sono stati sede della \"domus\" federiciana.\nVi si accede dal cortile, scendendo una rampa di scale che copre un dislivello di circa un metro.\nIl castello ed il fossato a nord sono sede di grandi e piccoli eventi culturali, conferenze e concerti musicali. Tra gli eventi degni di nota la rassegna annuale di enogastronomia \"Novello al Castello\", con seminari e conferenze sull'industria del vino locale e la mostra d'arte contemporanea \"Intramoenia Extra art\", tenutasi, come evento unico, dal 16 maggio al 30 agosto 2009."}
{"id": "2033834", "revid": "275619", "url": "https://it.wikipedia.org/wiki?curid=2033834", "title": "Yahiko no Sakabat\u014d", "text": ""}
{"id": "2033839", "revid": "287204", "url": "https://it.wikipedia.org/wiki?curid=2033839", "title": "Consultazione popolare", "text": "Nel diritto costituzionale, le consultazioni popolari sono le forme di esercizio della sovranit\u00e0 popolare di natura elettorale o legislativa, previste da costituzioni, statuti o altre leggi. La consultazione popolare ha carattere prettamente politico e deriva dalla nozione primo-novecentesca di suffragio universale.\nIn et\u00e0 contemporanea, esse contemplano:\nConsultazioni popolari dell'et\u00e0 antica.\nNelle istituzioni di diritto e storia antica non \u00e8 dato distinguere, come oggi avviene, tra la fase del popolo elettore e la fase del popolo legislatore: "}
{"id": "2033860", "revid": "2026341", "url": "https://it.wikipedia.org/wiki?curid=2033860", "title": "Repubblica Popolare di Crimea", "text": "La Repubblica Popolare di Crimea (in tataro di Crimea \"Q\u0131r\u0131m Halq Cumhuriyeti\") fu uno Stato sorto nel mese di dicembre 1917 sul territorio della penisola di Crimea. Questa nuova entit\u00e0 statale sorse sulle ceneri dell'Impero russo, dissoltosi dopo lo scoppio della rivoluzione d'ottobre.\nLa nascita della Repubblica.\nLa Repubblica Popolare di Crimea venne creata su iniziativa del Kuriltai, l'assemblea dei tatari di Crimea. All'epoca infatti buona parte dell'\u00e9lite politica e culturale della Crimea era di etnia tatara. Infatti la maggioranza della popolazione era russa (42%), seguiti da Ucraini (11%), Tedeschi, Armeni, Bulgari, Greci e Italiani di Crimea. \nIl Qurultay, in opposizione al bolscevismo, pubblic\u00f2 le \"Leggi fondamentali del tataro di Crimea\", convoc\u00f2 un'assemblea costituente aperta a tutta la popolazione, ed infine istitu\u00ec un Consiglio di Amministrazione come governo provvisorio e il Consiglio dei rappresentanti nazionali come parlamento provvisorio. Come primo presidente della neonata repubblica venne proclamato Noman \u00c7elebicihan.\nIl Qurultay era composto da 76 delegati dei quali quattro erano donne. Come presidente dell'assemblea venne nominato Asan Sabri Aivazov.\nIl colpo di Stato bolscevico.\nL'esistenza della neonata repubblica crimeana venne subito messa in pericolo dalle forze sovietiche che, gi\u00e0 dal 16 dicembre 1917 avevano preso possesso di Sebastopoli e del quartier generale della Flotta del Mar Nero. In risposta a questo attacco la Repubblica Popolare di Crimea istitu\u00ec delle proprie forze armate composte da due reggimenti di cavalleria ed uno di fanteria.\nIl 10 gennaio su iniziativa del presidente \u00c7elebicihan venne creata una commissione con l'intento di aprire un canale di trattative con i bolscevichi. Il 16 gennaio dell'anno seguente le forze bolsceviche conquistarono Simferopoli e arrestarono l'ex-capo di Stato crimeano \u00c7elebicihan, dimessosi dalla carica il 10 gennaio e fucilato undici giorni dopo. Entro la fine di gennaio 1918 le forze bolsceviche conquistarono tutta la Crimea, mentre sia il Qurultay che il Consiglio dei Rappresentanti della Nazione vennero sciolti. \nDopo lo scioglimento della Repubblica Popolare di Crimea, i bolscevichi istituirono la nuova Repubblica Socialista Sovietica della Tauride che verr\u00e0 tuttavia a sua volta annientata dalle forze armate della Repubblica Popolare Ucraina e delle truppe dell'Impero tedesco.\nGoverno.\nI ministri del Governo proclamati dal Qurultay il 28 dicembre 1918:"}
{"id": "2033862", "revid": "775372", "url": "https://it.wikipedia.org/wiki?curid=2033862", "title": "Repubblica Popolare Bielorussa", "text": "La Repubblica Popolare Bielorussa (in bielorusso: \u0411\u0435\u043b\u0430\u0440\u0443\u0441\u043a\u0430\u044f \u041d\u0430\u0440\u043e\u0434\u043d\u0430\u044f \u0420\u044d\u0441\u043f\u0443\u0431\u043b\u0456\u043a\u0430, , traslitterazione: \"Bie\u0142aruskaja Narodnaja Respublika\") \u00e8 stato uno stato nazionale bielorusso, che ha unilateralmente dichiarato la propria indipendenza nel 1918 in seguito alla resa russa agli Imperi centrali.\nConseguentemente i tedeschi ritennero non pi\u00f9 necessario il mantenimento del confine militare dell'Ober Ost, e quindi concessero l'indipendenza ai territori che ne facevano parte, Lituania e Bielorussia. Tale dichiarazione fu tuttavia giudicata fittizia dall'Intesa e dai governi neutrali, che considerarono la repubblica come uno Stato fantoccio della Germania non riconoscendone l'indipendenza. \u00c8 chiamata anche \"Repubblica Nazionale Bielorussa\", al fine di distinguerla dalla Repubblica Sovietica Bielorussa, verso la quale l'attuale BNR Rada si riferisce come a \"Repubblica Democratica Bielorussa\". La BNR non \u00e8 stata riconosciuta dalla maggior parte dei paesi, e ha cessato di esistere dal momento che la Bielorussia \u00e8 stata presa sotto il controllo sovietico nel 1919, non pi\u00f9 protetta da tedeschi sconfitti nella Prima guerra mondiale, anche se il governo BNR ha costituito un governo in esilio."}
{"id": "2033865", "revid": "1745361", "url": "https://it.wikipedia.org/wiki?curid=2033865", "title": "Petalismo", "text": "Il petalismo () era una procedura adottata nell'antica Siracusa con la quale nel periodo di tempo tra il 454 e il 453-452 a.C. si esiliavano personaggi ritenuti pericolosi per la citt\u00e0.\nInfluenza dell'ostracismo.\nIl petalismo potrebbe essere ispirato all'ostracismo di Atene, oppure a una pi\u00f9 antica usanza greca, importata anche nelle colonie, usata per controllare l'operato dei magistrati e impedire che aspirassero alla tirannide: ci\u00f2 anche a motivo della dissimilarit\u00e0 di mezzi usati dalle due culture per dare possibilit\u00e0 di esprimere la propria volont\u00e0 nel verdetto: foglie nel caso della polis siceliota, ostraka (cocci e frammenti ceramici) nel caso della citt\u00e0 attica. Nonostante ci\u00f2, questa variabile potrebbe essere letta anche come una volont\u00e0 dei siracusani di distinguersi dagli ateniesi o di sottolineare come l'esilio avesse una fine, essendo le foglie un materiale deperibile, o di impedire brogli durante la votazione.\nModalit\u00e0.\nIl nome della persona che doveva essere bandita dalla citt\u00e0 per cinque anni (a differenza dei 10 previsti ad Atene) veniva scritto, invece che su un coccio di terracotta, su una foglia () di olivo. Il quorum necessario per la validit\u00e0 della procedura era di seimila voti. Dato che Diodoro Siculo non fornisce nessun'altra informazione, \u00e8 probabile che il resto della procedura, essendo questo uso di importazione ateniese, fosse uguale a quella usata per l'ostracismo attico.\nStoria.\nIstituzione.\nDiodoro Siculo non precisa l'anno in cui entr\u00f2 in vigore il petalismo, ma si sa che fu adottato dopo che, nel 454 a.C., Tindaride aveva tentato di instaurare una tirannide, in un clima di chiara tensione civile. La finalit\u00e0 principale di tale istituzione era, secondo Diodoro, evitare la restaurazione della tirannide: considerato per\u00f2 che Diodoro parla dell'ostracismo da un punto di vista strettamente normativo, spiegandone il funzionamento teorico senza parlare delle deformazioni che gli Ateniesi vi avevano operato, \u00e8 legittimo pensare che stessa cosa abbia fatto col petalismo. Per comprendere pi\u00f9 in profondit\u00e0 le finalit\u00e0 del petalismo, \u00e8 necessario infatti analizzare quale fosse la condizione nella quale versava la politica siracusana in quegli anni, dopo la caduta del regime tirannico e l'installazione di un sistema basato o sui principi aristocratici, a met\u00e0 tra una monarchia e una democrazia, o su quelli democratici.\nSecondo alcuni critici moderni il fine di evitare l'instaurazione di una nuova tirannide appare tuttavia illogico, considerando che proprio questa singolare forma di ostracismo caus\u00f2 il nascere di forti tensioni sociali (\"stasis\"), terreno ideale per il sorgere di un regime dispotico. Appare quindi pi\u00f9 naturale pensare che esso venne deliberatamente architettato dai politici filo-popolari per sfruttare le masse al fine di allontanare i rappresentanti dei partiti oligarchici, loro avversari. Secondo altri, era anzi l'ostracismo ateniese cosa ben pi\u00f9 ingiusta, anche in virt\u00f9 del pi\u00f9 lungo tempo d'esilio forzoso: quanti aderiscono a questa interpretazione affermano, anzi, che l'abrogazione del petalismo fu causata dalla forte influenza degli oligarchici nel sistema democratico. Nonostante in proposito vi siano delle obiezioni, \u00e8 opinione accolta da molti studiosi quella secondo la quale \u00e8 presente una profonda dissimilarit\u00e0 tra l'ostracismo ateniese e il petalismo siracusano.\nSviluppi.\nSecondo Diodoro, per\u00f2, il petalismo era applicato spessissimo e in modo ingiusto, tanto da indurre molte persone ricche e influenti a tenersi lontani dalla politica, permettendo la salita al potere di personaggi loschi, inducendo coloro che non avevano avuto il coraggio di scendere in politica a darsi al lusso, e causando fratture all'interno della societ\u00e0.\nL'allontanarsi degli oligarchici dalla politica \u00e8 una conferma del fatto che un tale sistema era stato creato proprio col fine di causare una \"secessione oligarchica\". Altres\u00ec, Diodoro potrebbe aver addotto questa motivazione rifacendosi a quella corrente di pensiero per la quale istituzioni come quella del petalismo, allontanando uomini potenti e influenti, rendono difficile la gestione della citt\u00e0.\nAbolizione.\nDato che il petalismo aveva gettato la citt\u00e0 nello scompiglio, secondo Diodoro venne abrogato dopo \"poco tempo\": nel \"Dictionary of Greek and Roman Antiquities\" si ipotizza che l'abrogazione sia avvenuta nel 452 a.C., non in contrasto con quanto detto da Diodoro. Secondo altre fonti, questa istituzione sopravvisse nel biennio terminante col 453 a.C. (per un totale quindi di due o tre anni).\nSi possono fare due ipotesi riguardo al fatto che l'ostracismo sopravvisse al petalismo. Secondo una prima teoria, il petalismo venne fatto abrogare dagli oligarchici, che lo leggevano come contrario ai propri interessi: essa per\u00f2 appare poco realistica in quanto non si comprende perch\u00e9 dapprincipio, se questa minoranza era cos\u00ec potente da poter pretendere l'abrogazione di una legge contro la volont\u00e0 popolare, non si fosse opposta alla sua approvazione. Secondo una seconda corrente di pensiero, non erano stati posti limiti quantitativi riguardo a quanti uomini si potessero cacciare ogni anno, e di conseguenza si era abusato di questa istituzione: ad Atene essi erano invece previsti."}
{"id": "2033869", "revid": "223378", "url": "https://it.wikipedia.org/wiki?curid=2033869", "title": "Suprematismo", "text": "Il Suprematismo \u00e8 un movimento artistico sovietico che fa parte del pi\u00f9 vasto fenomeno delle avanguardie artistiche sovietiche attive nei primi decenni del XX secolo. \nStoria.\nEsso fu creato dal pittore Kazimir Malevi\u010d intorno al 1913 e teorizzato dapprima sul manifesto del 1915 (scritto da Malevi\u010d in collaborazione con il poeta Majakovskij), poi nel suo saggio del 1920 \"Il suprematismo, ovvero il mondo della non rappresentazione\". Il suprematismo fu presentato pubblicamente per la prima volta a Pietrogrado nel 1915, in occasione della mostra: \"Ultima mostra futurista 0.10 (Zero-dieci)\".\nMalevi\u010d sosteneva che l'artista moderno doveva guardare a un'arte finalmente liberata da fini pratici ed estetici e lavorare soltanto assecondando una pura sensibilit\u00e0 plastica. Sosteneva quindi che la pittura fino a quel momento non fosse stata altro che la rappresentazione estetica della realt\u00e0 e che invece il fine dell'artista doveva essere quello di ricercare un percorso che conducesse all'essenza dell'arte: all'arte fine a s\u00e9 stessa.\nLa parola suprematismo deriva dal pensiero dell'autore: secondo Malevi\u010d l'arte astratta sarebbe superiore a quella figurativa, infatti in un quadro figurativo vediamo rappresentato un qualsiasi oggetto o forma vivente, mentre sull'opera suprematista non c'\u00e8 che un solo elemento: il colore, che viene espresso nel miglior modo possibile in un dipinto astratto.\nIl suprematismo resta legato essenzialmente al nome del suo iniziatore, anche se i riflessi della sua poetica vanno al di l\u00e0 dei dipinti e modelli architettonici dell'artista, influenzando l'opera di Tatlin, Larionov e Ivan Puni."}
{"id": "2033870", "revid": "599013", "url": "https://it.wikipedia.org/wiki?curid=2033870", "title": "Chiesa di San Rocco (Sassello)", "text": "La chiesa di San Rocco \u00e8 un luogo di culto cattolico situato nel comune di Sassello, in piazza San Rocco, in provincia di Savona.\nStoria e descrizione.\nL'edificio, lungo 20 metri e largo 10, \u00e8 caratterizzato dal vivace colore rosso. Ha un piccolo campanile che sorge sull'abside e all'interno, dalle linee semplici e privo di decorazioni di rilievo, \u00e8 conservata una tela attribuita a Domenico Piola.\nIn facciata, posta tra il portone di accesso e il rosone a mezzaluna, si trova una statua di \"San Rocco\" al quale la chiesa fu dedicata in ringraziamento per la scampata epidemia di peste del 1630."}
{"id": "2033871", "revid": "7077", "url": "https://it.wikipedia.org/wiki?curid=2033871", "title": "Guerra dell'orecchio di Jenkins", "text": ""}
{"id": "2033878", "revid": "19622552", "url": "https://it.wikipedia.org/wiki?curid=2033878", "title": "Miniassegno", "text": ""}
{"id": "2033882", "revid": "6923", "url": "https://it.wikipedia.org/wiki?curid=2033882", "title": "Alfa Romeo Ondine", "text": ""}
{"id": "2033883", "revid": "1347902", "url": "https://it.wikipedia.org/wiki?curid=2033883", "title": "Verchnjaja Salda", "text": "Verchnjaja Salda \u00e8 una citt\u00e0 della Russia europea estremo orientale (Oblast' di Sverdlovsk), situata sul fiume Salda, 195\u00a0km a nord del capoluogo Ekaterinburg; dal punto di vista amministrativo, dipende direttamente dalla oblast' ed \u00e8 capoluogo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "2033884", "revid": "80339", "url": "https://it.wikipedia.org/wiki?curid=2033884", "title": "Verhnjaja Salda", "text": ""}
{"id": "2033885", "revid": "80339", "url": "https://it.wikipedia.org/wiki?curid=2033885", "title": "Verkhnjaja Salda", "text": ""}
{"id": "2033886", "revid": "32428", "url": "https://it.wikipedia.org/wiki?curid=2033886", "title": "E venne chiamata due cuori", "text": ""}
{"id": "2033887", "revid": "80339", "url": "https://it.wikipedia.org/wiki?curid=2033887", "title": "Verkhnyaya Salda", "text": ""}
{"id": "2033896", "revid": "122785313", "url": "https://it.wikipedia.org/wiki?curid=2033896", "title": "Pari o dispari", "text": "Pari o dispari (talvolta tranne lo 0, indicato anche come pari e dispari, o bim... bum... bam!) \u00e8 un gioco di mano simile a una morra semplificata. Viene spesso usato come strumento di sorteggio fra due contendenti, con funzione analoga a testa o croce o a una conta, per esempio per stabilire a chi tocca il primo turno in un gioco con due contendenti o due squadre. Nel linguaggio comune, \"fare pari o dispari\", o \"fare bim bum bam\", sono entrati nell'uso come modi figurati per dire \"tirare a caso\".\nI due giocatori chiudono la mano destra/ sinistra o tutte e due a pugno e la agitano nell'aria (come se si preparassero a un lancio di dadi); uno di essi dichiara \"pari\", e l'altro risponde dichiarando \"dispari\", o viceversa. I due giocatori quindi aprono contemporaneamente la mano, mostrando con le dita un numero da 1 a 5. Talvolta, per garantire la contemporaneit\u00e0 del gesto, i due giocatori recitano una formula ad alta voce all'unisono; una delle formule tradizionali \u00e8 \"bim... bum... bam!\", con il numero mostrato in corrispondenza del \"bam!\". La formula \"bim bum bam\" \u00e8 nota in una grande quantit\u00e0 di varianti locali, talvolta vere e proprie filastrocche, molte delle quali cominciano con \"Alle bombe del cann\u00f2n\" (per esempio, \"alle bombe del cann\u00f2n / pastasciutta e macar\u00f2n / bim, bum, bam!\". Un'altra comune filastrocca \u00e8 \"Alle ore ventitr\u00e9 si butta gi\u00f9\" e al pronunciare \"gi\u00f9\" si mostra in contemporanea il numero.\nSe la somma dei due numeri mostrati \u00e8 pari, vince il giocatore che aveva dichiarato \"pari\", e viceversa.\n e inoltre non si pu\u00f2 tirare pi\u00f9 di una volta di seguito lo stesso numero. Tale regola \u00e8 da accettare in un turno soltanto, legato alla medesima controversia. In caso di parit\u00e0 nella rapidit\u00e0 di dichiarazione del jolly, ha ragione chi ha richiesto la sfida.\nNonostante la somiglianza con la morra, questa forma semplificata \u00e8 quasi soprattutto giocata dai bambini e non viene in genere usata nel gioco d'azzardo."}
{"id": "2033897", "revid": "161374", "url": "https://it.wikipedia.org/wiki?curid=2033897", "title": "Nessuno TV", "text": ""}
{"id": "2033903", "revid": "599013", "url": "https://it.wikipedia.org/wiki?curid=2033903", "title": "Cappella di Sant'Antonio (Sassello)", "text": "La cappella di Sant'Antonio \u00e8 un luogo di culto cattolico situato nella borgata di Bastia Sottana nel comune di Sassello, in provincia di Savona. Sorge su un'altura della borgata, vicino ad un antico fortilizio e domina il centro di Sassello.\nStoria e descrizione.\nLa chiesa \u00e8 di modeste dimensioni, essendo in grado di accogliere solo una ventina di persone.\nL'interno ha presbiterio quadrato e un altare in pietra e calce. Le pareti sono bianche e prive di affreschi o pitture. Sono decorate per\u00f2 da alcuni quadri del XVII secolo, tra cui un \"Sant'Antonio Abate\", un \"San Rocco\" e una \"Strage degli Innocenti\" di Giovanni Battista Carlone.\nLa cappella venne eretta intorno all'anno 1450 dai Doria per il castello di Bastia Sottana, entro le cui mura era un tempo compresa."}
{"id": "2033905", "revid": "124207346", "url": "https://it.wikipedia.org/wiki?curid=2033905", "title": "Marlo Morgan", "text": "Biografia.\nNata nel 1937 in Iowa, ottenne un dottorato in biochimica e in medicina orientale. Dopo venticinque anni di carriera medica, divorzi\u00f2, lasci\u00f2 il lavoro e a seguito di un viaggio in Australia che \"\"le cambi\u00f2 la vita\" inizi\u00f2 la carriera di scrittrice.\nIl suo primo libro, \"E venne chiamata Due Cuori\"\", fu pubblicato nel 1990 come una testimonianza autentica dell'esperienza vissuta dall'autrice con gli aborigeni australiani. Il libro fu un best seller internazionale (ad eccezione dell'Australia) con edizioni in 17 lingue diverse. Dopo aver venduto 250.000 copie, l'autrice vendette i diritti per la pubblicazione ad Harper Collins per la somma di 1.7 milioni di dollari nel 1994.\nGrazie alla popolarit\u00e0 raggiunta la Morgan inizi\u00f2 a tenere conferenze riguardo alla condizione degli aborigeni. La United Artists acquist\u00f2 i diritti del libro per trarne un film. A quest'annuncio, otto aborigeni \u00ab anziani \u00bb partirono per gli Stati Uniti nel 1996 per impedire la realizzazione del film accusato di contenere falsit\u00e0 e di sostenere propositi razzisti. La spedizione ottenne il risultato sperato e il film non fu mai prodotto. \nMarlo Morgan present\u00f2 allora le sue scuse agli aborigeni sulle pagine del giornale Weekend Australian. Durante un incontro con gli \u00ab anziani \u00bb ha anche ammesso che il libro contiene fatti romanzati. Da allora le edizioni successive del romanzo annotano il fatto che il libro \u00e8 un romanzo e non contiene fatti reali.\nNel 1998 ha pubblicato un secondo romanzo, \"Il cielo, la terra e quel che sta nel mezzo\" (\"Message From Forever\"), che non ebbe per\u00f2 lo stesso successo del precedente. "}
{"id": "2033908", "revid": "247222", "url": "https://it.wikipedia.org/wiki?curid=2033908", "title": "Bim bum bam", "text": ""}
{"id": "2033914", "revid": "124807757", "url": "https://it.wikipedia.org/wiki?curid=2033914", "title": "Sergio Franchi", "text": "Biografia.\nNato a Codogno nel 1926, inizi\u00f2 a studiare Ingegneria, come avrebbe desiderato il padre, ma presto si appassion\u00f2 della musica Lirica. Nel 1947 si trasfer\u00ec con la famiglia in Sudafrica, continuando a studiare musica e canto, tornando successivamente in Italia per studiare canto da tenore.\nFirmato un contratto con la Durium incise alcuni 45 giri e nel 1961 partecip\u00f2 alla Sei giorni della canzone con \"Se due sguardi si incontrano\".\nNel 1962 la famiglia si trasfer\u00ec definitivamente negli USA e Sergio divenne, nel 1972, un cittadino statunitense.\nIl successo arriv\u00f2 nel 1965 quando partecip\u00f2 al musical \"Do I Hear a Waltz?\", che ebbe ben 200 repliche. Notevole successo ottenne nel 1983 con la partecipazione al musical \"Nine (musical)\".\nPort\u00f2 alla ribalta la musica lirica italiana negli Stati Uniti, non dimenticandosi mai delle sue origini. Dopo la sua morte, avvenuta a causa di un cancro al cervello, la seconda moglie Eva istitu\u00ec a Stonington nel Connecticut la \"Sergio Franchi Foundation\", diventata presto una scuola per giovani talenti lirici."}
{"id": "2033921", "revid": "188323", "url": "https://it.wikipedia.org/wiki?curid=2033921", "title": "Vuotometro", "text": ""}
{"id": "2033922", "revid": "880848", "url": "https://it.wikipedia.org/wiki?curid=2033922", "title": "Vacuometro", "text": "Il Vacuometro, o vuotometro, (misuratore del vuoto) \u00e8 uno strumento di misura della pressione dei fluidi. La corretta accezione del lemma si riferisce a strumenti dedicati alla misura di pressioni minori dell'atmosferica; per valori maggiori all'atmosferica il termine corretto \u00e8 manometro.\nDescrizione.\nI manometri misurano la differenza di pressione rispetto alla pressione atmosferica nel punto di misura, ossia una \"pressione relativa\". Questi strumenti possono essere quindi usati come \"vacuometri\" (anche detti \"vuotometri\", termine assai improprio ma di uso comune), possono cio\u00e8 indicare una pressione negativa (pi\u00f9 precisamente, una differenza di pressione negativa rispetto alla pressione atmosferica), tuttavia in alcuni casi \u00e8 necessario misurare la \"pressione assoluta\", molto usata nelle applicazioni tecniche ed in fisica. Per le nostre limitazioni ambientali, non si pu\u00f2 assumere come origine pratica di una misura il vuoto assoluto (dovuto all'atmosfera); si ovvia a questo limite creando artificialmente le condizioni di vuoto assoluto.\nStoria.\nLa prima applicazione di questo principio si deve ad Evangelista Torricelli, che misur\u00f2 la pressione atmosferica facendo in modo di creare una camera a vuoto (la zona A-C della figura a fianco), in realt\u00e0 nella camera non si creava il vuoto assoluto, ma solo un vuoto molto spinto, poich\u00e9 il mercurio contenuto nel tubo, avendo una (bassissima) tensione di vapore, vaporizzava leggermente - l'errore era comunque del tutto trascurabile.\nAttualit\u00e0.\nOggi lo strumento pi\u00f9 usato per misurare con precisione la pressione assoluta \u00e8 la \"cella Barton\", evoluzione del barometro aneroide.\nLa cella Barton \u00e8 nata come misuratore di pressione differenziale; assumendo come riferimento il vuoto assoluto (come nell'esperimento di Torricelli) diviene un misuratore di pressione assoluta.\nClassificazione.\nI vacuometri si dividono in tre gruppi:\nCombinando questi gruppi in unica scala graduata si possono misurare pressioni dai 10 mBar fino a 10e-11 mBar. I manometri per liquidi sono costruttivamente diversi da quelli per gas.\nUsi.\nQuesto strumento viene usato in moltissimi ambiti, dalla medicina/farmacologia alle lavorazioni industriali, e anche come strumento di controllo.\nUn uso in meccanica \u00e8 nella motorizzazione, dove questo strumento viene usato per sincronizzare i carburatori o i corpi farfallati, difatti una loro non sincronizzazione porta ad avere valori di vuoto diversi alle varie aperture, soprattutto con il comando gas rilasciato.Per poter usare il vacuometro in modo corretto per quest'applicazione, deve essere collegato con un tubo tra il carburatore o corpo farfallato e il motore e tra il tubo e il vacuometro una valvola a sfera semiaperta, in modo da smorzare le oscillazioni della lancetta, la quale altrimenti oscillerebbero di continuo e non permetterebbero una corretta misurazione (ovviamente per una corretta sincronizzazione si deve avere lo stesso valore per ogni cilindro)."}
{"id": "2033937", "revid": "19933", "url": "https://it.wikipedia.org/wiki?curid=2033937", "title": "Francesco Patrizi di Siena", "text": ""}
{"id": "2033940", "revid": "533647", "url": "https://it.wikipedia.org/wiki?curid=2033940", "title": "Francesco Patrizi (umanista)", "text": "Biografia.\nAppartenente alla famiglia senese dei Patrizi, membri del Monte dei Nove, discepolo del Filelfo, Francesco rimase coinvolto nella congiura del 1456 ai danni della Repubblica di Siena, costringendolo all'esilio. Nel 1459 fu a Verona, dove entr\u00f2 in contatto con alcuni umanisti, fra i quali Antonio Brognanigo. Papa Pio II, che era sua amico personale, il 4 ottobre 1463 lo nomin\u00f2 vescovo di Gaeta, incarico che tenne fino alla morte. Dal 21 maggio 1461, e per un breve periodo, fu governatore di Foligno, allora nello Stato Pontificio, mentre nel 1465 fu a Firenze per conto di Ferdinando I di Napoli. Frequent\u00f2 in quegli anni i circoli culturali napoletani, segnalandosi per le sue letture erudite.\nTra le sue opere principali spiccano, scritte in latino, il \"De regno et regis institutione\" del 1519 (che sarebbe stato tradotto soltanto a distanza di quarant'anni, uscendo fra le aldine, nel 1559, con il titolo \"Il sacro regno de'l gran Patritio, de'l vero reggimento, e de la vera felicit\u00e0 de'l principe, e beatitudine humana\"), in cui tratta anche dell'amicizia (sulla stessa linea della pi\u00f9 celebre opera di Cicerone), e il \"De institutione reipublicae\" del 1520, tradotta (al pari della precedente) in volgare e commentata da Giovanni Fabrini, stampata sotto il titolo di \"De discorsi del reuerendo monsignor Francesco Patritij Sanese vescouo Gaiettano, sopra alle cose appartenenti ad una citt\u00e0 libera, e famiglia nobile\" (in Vinegia, nella casa de' figliuoli di Aldo, 1545).\nQueste due opere, che ebbero grande diffusione nel XV e XVI secolo, furono apprezzate e discusse per il loro realismo sociale e politico intriso delle nuove idee umanistiche. Nei suoi trattati morali e politici Patrizi, distaccandosi dal dibattito fino ad allora imperante incentrato sui difficili rapporti fra la Chiesa e l'Impero, propose una societ\u00e0 basata sulla concezione umanistica della vita che metteva al centro l'uomo con la sua autonomia e lo liberava dai vincoli creati dal potere gerarchico.\nDi lui si conoscono anche delle orazioni, oltre ad un manoscritto, dal titolo \"De originae et vetustate urbis Senae\", conservato nella biblioteca comunale di Siena."}
{"id": "2033947", "revid": "6923", "url": "https://it.wikipedia.org/wiki?curid=2033947", "title": "Sistema informativo direzionale", "text": "Un Sistema informativo direzionale \u00e8 un sistema che acquisisce, gestisce, elabora, presenta, programma la acquisizione, la gestione, l'elaborazione, la presentazione di informazioni di utilit\u00e0 reale o potenziale per un'azienda. L'utilit\u00e0 pu\u00f2 essere passata, presente, futura, locale, regionale, nazionale, internazionale, multinazionale o globale.\nSpecifiche.\nLa gestione delle informazioni pu\u00f2 avvenire in varie modalit\u00e0 cognitive, memorizzative e trasmissive: cartacea, su altri supporti fisici, elettronica, elettronica a calcolo distribuito, con trasmissione con o senza fili, \nSpesso esistono almeno due livelli informativi, dal punto di vista della semiotica: un livello manifesto o esplicito e un livello inespresso o implicito. Fermo restando l'indipendenza della variabile tempo in generale e quindi anche nella vita delle aziende, una delle missioni critiche dei sistemi informativi direzionali \u00e8 quella della gestione efficace ed efficiente dei flussi informativi che riguardano l'azienda, con l'individuazione precisa dei dati rilevanti e con modalit\u00e0 di comunicazione interpersonale in grado di segnalare tempestivamente ai soggetti coinvolti eventuali significative variazioni di trend di mercato, picchi di domanda, ritardo domanda-risposta, emergenze organizzative, ecc.\nIl sistema informativo aziendale deve servire all'obbiettivo di sviluppo del capitale umano e delle strategie di business. Alcune aree di intervento sono: Balanced Scorecard, Pianificazione Strategica, Pensiero Strategico, Human Resources Best Practicing, Knowledge Management, Project management, Change Management, Leadership &amp; Management Development, Executive Coaching, Efficacia Manageriale, Leading Change.\nAltri importanti elementi del sistema sono gli indicatori chiave di performance (\"Key Performance Indicators\") tra i quali si annoverano, in linea generale, indicatori economico-finanziari (legati al bilancio dell'azienda o al suo conto economico se \u00e8 una ditta individuale o una unit\u00e0 di business autonoma. I pi\u00f9 semplici di questi indicatori sono il ROI (Return on investment), il ROE (Return on rquity) e il ROS (Return on sales). \nDal punto di vista tecnologico un sistema informativo aziendale, anche direzionale, pu\u00f2 fare uso di sistemi telefonici, di telefonia VOIP e relativa messaggistica (SMS, EMS, MMS, WAP), EDI (Electronic Data Interchange), intranet, extranet, internet, LAN (Local Area Network), WAN (Wide Area Network), Wi-fi (Wireless Fidelity, sia in ambito pubblico che privato), lavagne luminose, pannelli a led e molti altri codici comunicativi, Sono poi molto diffusi anche sistemi di instant messaging internet based (per es. MSN Messenger, Yahoo! Messenger, Google Talk) che consentono una webpresence \"always on\" e una comunicazione \"quasi gratis\" a rischio per\u00f2 di tentativi di spamming, phishing o altri e con problemi, in base ai momenti, di network overflow (eccessivo ritardo di trasmissione) e burnout (paralisi del traffico di rete). Dal punto di vista della sicurezza dei dati, dei processi informativi, e dei dataflow sono all'ordine del giorno gli scambi di identit\u00e0 (con fini scherzosi o illeciti quali destabilizzazione psicologica, truffa, dolo, danni, furto di segreti aziendali).\nTipicamente le grandezze da valutare nella gestione di una azienda sono l'andamento del fatturato con i relativi margini e l'andamento dei costi (di produzione, di vendita, di pubblicit\u00e0, di promozione commerciale, di investimento in marchi, brevetti e altre risorse intangibili, del personale). In particolare, un sistema informativo aziendale dovrebbe essere in grado di valutare, in modo tempestivo e preciso, quali sono i fattori critici di successo dell'azienda in grado di assicurarle un vantaggio competitivo, e di fare questo capendo la complessit\u00e0 del task environment - cio\u00e8 del contesto operativo - e districandosi tra entropia informativa (informazioni inutili o addirittura dannose) e dati importanti. Infatti non \u00e8 solo necessario avere una buona conoscenza dei software esistenti in commercio o disponibili in forma personalizzata, ma anche della psicologia delle persone coinvolte nella vita dell'azienda e di come esse interagiscono con i sistemi informativi, con progetti di implementazione di modifiche alle modalit\u00e0 di gestione delle informazioni e con numerosi altri elementi. Ci\u00f2 pu\u00f2 indurre a orientarsi su figura professionali legate all'ingegneria gestionale e informatica o alle scienze dell'informazione e simili, ma va tenuto presente che da un punto di vista globale sostanziale richiede il perfetto allineamento strategico delle mappe cognitive delle persone coinvolte nella vita dell'azienda. Senza tale allineamento cognitivo anche un sofisticatissimo sistema informatico rischia di essere totalmente inutile se non dannoso (oltre che costoso) all'azienda. A questo scopo, gi\u00e0 da molti decenni, \u00e8 pratica manageriale piuttosto diffusa quella di fare focus group, training di comunicazione interpersonale e simili con il fine - spesso illusorio - di porre le basi per una comunicazione intra-aziendale e market oriented di efficacia ed efficienza sicure e durature.\nTipologie.\nPer aziende di certe caratteristiche \u00e8 ormai consolidata l'esperienza di sistemi quali SAP o Microsoft. Microsoft in particolare, col suo sistema operativo Windows, potendo contare su uno vasta diffusione del prodotto, \u00e8 in grado - - di implementare a basso costo e notevole margine sul prezzo di vendita, soluzioni informatiche per utenti privati e aziendali.\nIl sistema operativo Linux , grazie al fatto di essere l'espressione coordinata del lavoro di molte migliaia di programmatori open source."}
{"id": "2033949", "revid": "986213", "url": "https://it.wikipedia.org/wiki?curid=2033949", "title": "Antoine-Philippe de La Tr\u00e9moille", "text": "Biografia.\nNoto col titolo di principe di Talmont, Antonie-Philippe era figlio secondogenito di Jean Bretagne Charles de La Tr\u00e9moille, VIII duca di Thouars e conte di Laval e di sua moglie, Marie-Maximilienne-Louise di Salm-Kyrbourg. La sua residenza principale fu il castello di Laval, e fu generale di cavalleria dell'Esercito cattolico e reale durante le Guerre di Vandea.\nSi spos\u00f2 il 23 gennaio 1785 con Henriette Louise-Fran\u00e7oise-Ang\u00e9lique d'Argouges.\nNel 1792, seppur noto per il suo carattere dissoluto, entr\u00f2 in una cospirazione contro-rivoluzionaria (la \"confederazione poitevina\") nel Poitou, ma l'operazione si rivel\u00f2 un fallimento ed il principe venne costretto ad emigrare in Inghilterra come fecero molti nobili francesi dell'epoca. Si diresse in seguito sul Reno, in Germania, dove si un\u00ec ad altri \"emigr\u00e9e\" e combatt\u00e9 una prima campagna nell'esercito dei principi, come aiutante di campo del conte d'Artois (il futuro Carlo X di Francia). Fu inviato in Francia con un nuovo piano d'insurrezione nelle province dell'Ovest.\nIn occasione dell'esecuzione di re Luigi XVI, sperava di far scoppiare un'insurrezione a Parigi, ma non vi riusc\u00ec e si stabil\u00ec invece presso il villaggio di Boulogne, non lontano da Parigi, con suo fratello, il sacerdote Charles-Godefroy de La Tr\u00e9mo\u00eflle, e appena dopo seppe dell'insurrezione scoppiata in parte della Bretagna e del Maine e Loira, insurrezione che precedette di poche settimane la pi\u00f9 importante insurrezione vandeana; il 10 marzo 1793 si procur\u00f2 dei passaporti sotto nomi falsi per s\u00e9 stesso e per suo fratello e si mise a girare per la Normandia, il Maine e Loira e l'Angi\u00f2 per reclutare uomini a favore della causa reale.\nArrestato il 20 maggio presso il comune di Noyant-sous-le-Lude e inviato a Baug\u00e9, quindi fu trasferito nelle prigioni di Angers. Suo fratello invece non fu catturato e anz\u00ec organizz\u00f2 un complotto contro la Convenzione Nazionale per liberarlo. Chambon, un deputato montagnardo, si sarebbe incaricato di andare a interrogare il principe e di riportarlo a Parigi, ma lungo la strada tra Angers e Laval, venne liberato dai vandeani che lo condussero a Saumur, aiutato dalla stesse guardie che lo avrebbero dovuto scortare fino a Parigi.\nAl suo arrivo a Saumur, presa dai realisti nel giugno del 1793, fu accolto con gioia, come testimonia nelle sue memorie la marchesa de La Rochejaquelein:\nLa guerra di Vandea.\nPartecip\u00f2 alla battaglia di Nantes, il 28 giugno 1793, e si distinse per il suo coraggio al fianco di Jacques Cathelineau e Maurice d'Elb\u00e9e: scosse le proprie file, arring\u00f2 pi\u00f9 volte i vandeani scoraggiati riportandoli a combattere e venne ferito mentre caricava alla testa della sua cavalleria. Rientrato in Vandea, prese parte a quasi tutte le azioni di questa guerra.\nDopo la battaglia di Chatillon-sur-S\u00e8vre e le successive sconfitte vandeane, insistette fortemente perch\u00e9 si rendesse sicuro il passaggio sulla Loira e per la Bretagna.\nCon la \"Vir\u00e9e de Galerne\", dove l'esercito vandeano fu come spinto verso la Loira, il principe de Talmont si stacc\u00f2 dal gruppo con 4000 vandeani, per conservare la posizione di Saint-Florent. Dopo la battaglia di Cholet, protesse con tutte le sue forze l'attraversamento della Loira.\nSi oppose, nel consiglio, a quei capi vandeani che volevano rientrare in Vandea, mentre lui riteneva che si dovessero dirigere a Saint-Malo, per ricevere gli aiuti promessi dagli inglesi. L'autorit\u00e0 della sua famiglia nel paese di Laval fece s\u00ec che poi il suo consiglio fu accolto.\nI primi \"chouan\" si aggiungessero ai vandeani subito dopo il loro arrivo a Laval e un corpo considerevole che si reclut\u00f2 sotto il nome di \"Piccola-Vandea\" segu\u00ec l'esercito sotto il comando di Talmont, che contribu\u00ec poi alla vittoria nella battaglia di Entrammes, poi con Jacques de La Fleuriais ebbe l'ordine di dirigersi sul Cotentin per partecipare all'Assedio di Granville, ma a causa della sconfitta i vandeani si ritirano e Talmont, con Beauvollier, Sol\u00e9rac e l'abb\u00e9 Bernier s'imbarcarono sulle navi inglesi.\nApprendendo questa notizia i vandeani s'indignarono, vedendo questo gesto come una diserzione, e la cavalleria pass\u00f2 momentaneamente sotto gli ordini di Jean Nicolas Stofflet; il principe poi sbarco pi\u00f9 a sud e si riun\u00ec al gruppo con gli altri capi che lo avevano seguito.\nAlla fine per\u00f2 quel gesto non venne pi\u00f9 visto come diserzione e Talmont torn\u00f2 al comando combattendo con valore la Battaglia di Dol, prendendo Dol-de-Bretagne e Antrain e da solo rimase a combattere mentre tutti gli altri generali subivano una rotta; attese poi l'arrivo di Henri de La Rochejaquelein con il quale port\u00f2 a termine la battaglia. Talmont segu\u00ec l'esercito nell'Assedio di Angers, che fu altrettanto infelice come quello di Granville.\nAlla battaglia di Le Mans, il 14 dicembre, caric\u00f2 in mezzo al fuoco nemico gli ussari repubblicani all'entrata della citt\u00e0. Dopo la sua sconfitta l'armata vandeana non era riuscita a ripassare la Loira e si trov\u00f2 ridotta a circa 7.000 uomini.\nSenza illusioni ma coraggiosamente, prosegu\u00ec il combattimento con i resti del grande esercito cattolico e reale e insieme a La Rochejaquelein, come pure i principali capi, aveva passato il fiume ad Ancenis, e ritorn\u00f2 per cercare i suoi uomini a Blain.\nIl comando pass\u00f2 a Fleuriot e Talmont, ferito da questa preferenza, lasci\u00f2 l'esercito. Si credette dunque liberato di qualsiasi obbligo e attravers\u00f2 Derval, Guerche e la foresta del Pertre per unirsi a Jean Chouan e dirigersi verso la costa. Alcuni bretoni arruolati da Joseph de Puisaye non poterono dargli informazioni sugli \"chouan\" nella Mayenne e Puisaye stesso non mostr\u00f2 alcun desiderio di entrare in relazioni con il principe, cos\u00ec quest'ultimo continu\u00f2 la sua strada verso la Normandia.\nL'arresto.\nErrava nei campi travestito da contadino nei dintorni di Laval e di Foug\u00e8res, accompagnato da tre uomini, quando venne fermato dalla guardia nazionale di Bazouge, il 31 dicembre 1793, nel villaggio di Malagra, vicino a Pont-dom-Gu\u00e9rin. I repubblicani gli trovarono indosso 30.000\u00a0\u00a3, alcuni oggetti di lusso e un passaporto rilasciato quattro giorni prima dal comune di Ern\u00e9e.\nIl generale Beaufort se lo fece consegnare a Foug\u00e8res ma non lo riconobbe, tuttavia la figlia del proprietario di Saint-Jacques, vedendolo passare, esclam\u00f2: \u00ab\u00c8 il principe de Talmont!\u00bb. Il generale Beaufort gli fece subire un primo interrogatorio.\nFu trasferito a Rennes (2 gennaio 1795), dove sub\u00ec un altro, lungo interrogatorio da parte di Fran\u00e7ois Joachim Esnue-Lavall\u00e9e, a seguito del quale il prigioniero chiese con una lettera alla Convenzione di essere trasferito a Parigi. Fu gettato, in catene, in un carcere in cui scrisse al generale Rossignol:\nInfatti amministratori, generali e commissari, insultavano e maltrattavano le loro vittime, ma appena si ebbe timore che il principe potesse ammalarsi di tifo e potesse morire in prigione, venne trasferito a Parigi.\nEsnue-Lavall\u00e9e ebbe l'ordine di portarlo dinanzi alla commissione Vaugeois che si trovava a Vitr\u00e9, il 26 gennaio. Molto malato, vi arriv\u00f2 per\u00f2 quasi morente e subito sub\u00ec un altro interrogatorio. Fu quindi immediatamente condannato a morte e il 27 gennaio Esnue-Lavall\u00e9e ordin\u00f2 che venisse condotto a Laval per l'esecuzione della condanna.\nJean Chouan fece un tentativo di salvarlo, ma era stato male informato e si diresse verso un'altra citt\u00e0. Il convoglio, fortemente scortato, arriv\u00f2 a Laval nella notte e fu montata la ghigliottina davanti all'entrata principale del castello di famiglia. L'esecuzione ebbe luogo immediatamente; si dice che Talmont prima di venire posizionato sulla ghigliottina abbia detto al boia: \u00abFate il vostro lavoro, io ho compiuto il mio dovere\u00bb. La sua testa sanguinante venne poi esposta sulla ringhiera del castello e verr\u00e0 poi seppellita nel 1817 nella cappella di famiglia.\nIl suo unico figlio diventer\u00e0 colonnello del 5\u00ba Reggimento Ussari, ma morir\u00e0 senza lasciare eredi il 7 novembre 1815."}
{"id": "2033950", "revid": "339392", "url": "https://it.wikipedia.org/wiki?curid=2033950", "title": "Antoine de Talmont", "text": ""}
{"id": "2033952", "revid": "2153076", "url": "https://it.wikipedia.org/wiki?curid=2033952", "title": "The Screen Behind the Mirror", "text": "The Screen Behind the Mirror \u00e8 il quarto album creato dal gruppo musicale degli Enigma. \u00c8 stato registrato agli A.R.T. Studios di Ibiza, Spagna, su licenza della Virgin Germany (Virgin Schallplatten GmbH) e pubblicato nel 2000.\nI fan degli Enigma hanno affermato che \u00e8 l'album \"pi\u00f9 maturo\" realizzato da Michael Cretu, mentre la critica si \u00e8 lamentata dell'uso eccessivo di pezzi del Carmina Burana di Carl Orff, anche se essi appaiono soltanto in 4 delle 11 tracce del disco."}
{"id": "2033960", "revid": "6923", "url": "https://it.wikipedia.org/wiki?curid=2033960", "title": "Cristina Zagaria", "text": "Biografia.\nSi \u00e8 laureata in Lettere Moderne all'Universit\u00e0 di Bari con una tesi in Storia del Cinema dal titolo \"Luigi Zampa: un regista per tutte le stagioni\". In seguito si \u00e8 specializzata all'Universit\u00e0 di Bologna, con un Master alla Scuola superiore di giornalismo. Dopo aver vissuto a Bologna, Bari e Milano, ora vive Napoli, dove lavora come cronista per il quotidiano La Repubblica.\nHa esordito nel 2006 con il romanzo \"Miserere: vita e morte di Armida Miserere\", edito dalla casa editrice Dario Flaccovio. Il romanzo, tratto da una storia vera, ha vinto il premio San Valentino 2007 - citt\u00e0 di Terni.\nNel gennaio 2007 ha pubblicato, con la casa editrice Dedalo, nella collana diretta da Pietro Barcellona, un saggio sugli scandali universitari degli ultimi dieci anni in Italia, dall'ultima riforma Moratti ai primi passi del governo Prodi: \"Processo all'Universit\u00e0. Cronache dagli atenei italiani\".\nA novembre 2007 ha pubblicato \"L'Osso Di Dio\", con Dario Flaccovio, storia vera di 'ndrangheta, vincitore del premio Zocca Giovani 2008. Il libro ha vinto il premio Insula Romana, il Premio Carver e il premio miglior libro dell'anno per Umbrialibri 2009.\nNell'ottobre 2009 ha pubblicato \"Perch\u00e9 no\" con Perdisa Pop, un romanzo breve ambientato a Napoli e ispirato a un caso di cronaca. Nell'ottobre 2010 ha pubblicato \"Malanova\", con Sperling &amp; Kupfer, storia vera di Anna Maria Scarf\u00f2, una ragazza calabrese che ha avuto il coraggio di denunciare i suoi stupratori e che oggi vive sotto protezione, perch\u00e9 minacciata di morte per il suo coraggio e per aver rotto il muro di omert\u00e0. \"Malanova\" \u00e8 stato tradotto in Germania, Russia, Francia, Paesi Bassi e Grecia.\nNel 2011 un suo testo \u00e8 apparso nell'antologia \"Meridione d'inchiostro. Racconti inediti di scrittori del Sud\" (Stilo Editrice) e ha curato per Mondadori l'antologia \"Non \u00e8 un paese per donne\", raccolta di racconti di quattordici autrici italiane, da Miriam Mafai a Margherita Oggero a Cristina Sivieri Tagliabue. Nell'aprile 2013 ha pubblicato, sempre con Sperling &amp; Kupfer, \"Veleno\", romanzo civile sul caso Ilva di Taranto; \u00e8 romanzo reportage (tutti i personaggi sono reali) sul filo della cronaca.\nNel 2016 esordisce nella narrativa per ragazzi con \"Cuore di Pugile, una farfalla sul ring\", il Battello a Vapore: storia vera di Irma Testa, prima donna pugile Italiana che partecipa alle olimpiadi (Rio 2016).\nNell'ottobre 2017, sempre per \"Il Battello a Vapore\", pubblica \"I Principi del rione Sanit\u00e0\", storia di integrazione e di riscatto dei bambini di Napoli.\nNell'aprile 2018, con Francesco De Rosa, apre il blog di viaggi dedicato alle famiglie, Viaggiapiccoli, in cui continua a scrivere in presa diretta i suoi racconti di viaggio."}
{"id": "2033980", "revid": "339392", "url": "https://it.wikipedia.org/wiki?curid=2033980", "title": "Aeroporto Narita", "text": ""}
{"id": "2033983", "revid": "486946", "url": "https://it.wikipedia.org/wiki?curid=2033983", "title": "Basket Club Ragusa", "text": ""}
{"id": "2033984", "revid": "716642", "url": "https://it.wikipedia.org/wiki?curid=2033984", "title": "Coton Sport Football Club de Garoua", "text": "Il Coton Sport Football Club de Garoua \u00e8 una societ\u00e0 calcistica camerunese con sede a Garoua. Milita nella massima serie del campionato camerunese di calcio. Fondata nel 1986, gioca nello Stade Omnisports Roumde-Adja.\nOltre a titoli conquistati in patria, vanta la disputa di una finale di CAF Champions League, nel 2008, quando fu battuta dall'Al-Ahly (sconfitta per 2-0 all'andata e pareggio per 2-2 al ritorno).\nStoria.\nIl club fu fondato nel 1986 come squadra del dopolavoro di un cotonificio di Garoua. L'arrivo di sponsor e la buona gestione consent\u00ec al Cotonsport di compiere rapidi progressi attraverso le leghe regionali, fino a raggiungere la massima serie nel 1993. Nel 1997, sotto la guida dell'ex allenatore della nazionale camerunese Jules N'yongo, la squadra vinse per la prima volta il campionato e riconferm\u00f2 il titolo anche l'anno successivo, per poi vincere il terzo titolo nel 2001 approfittando del crollo delle grandi squadre di Yaound\u00e9 e Douala. Un bilancio sano e una buona gestione portarono il Cotonsport a vincere dal 2003 sei titoli consecutivi. Il club riusc\u00ec a compensare la partenza all'estero dei suoi giocatori chiave acquistando i migliori giocatori dei paesi limitrofi come il Congo, la Liberia e soprattutto il Niger, guadagnandoci anche un buon numero di tifosi stranieri. Il 2008 rappresenta una delle migliori annate della storia del club con il \"double\" campionato/coppa e il raggiungimento della finale di CAF Champions League 2008, persa nella doppia finale contro l' (2-0 al Cairo e 2-2 in casa). Dopo questo risultato il club raggiunse nel 2011 i quarti di finale e nel 2013 la semifinale del massimo torneo continentale.\nOrganico 2011-2012.\nRosa.\n\"(C)\"\n \nStaff\n\"Allenatore\"\n\"Vice-allenatore\" \n\"Team Chef\" \n\"Allenatore portieri\""}
{"id": "2033987", "revid": "76963", "url": "https://it.wikipedia.org/wiki?curid=2033987", "title": "Henry Louis Mencken", "text": "Vita.\nMencken nasce da August Mencken, di origine tedesca, proprietario di una fabbrica di sigari. A tre anni, la sua famiglia trasloca in una nuova casa al 1524 Hollins Street, nel quartiere di Union Square, a Baltimora. Tranne che per una parentesi di cinque anni, durante il matrimonio, Mencken vivr\u00e0 in quella casa per tutto il resto della sua vita.\nI genitori di Mencken insistono perch\u00e9 la sua educazione superiore verta pi\u00f9 sul lato pratico che su quello intellettuale; Mencken allora s'impegna in un corso serale di copista per l'editoria e per il commercio. Quelle lezioni rappresentano tutta l'educazione convenzionale di Mencken nel campo del giornalismo, e in realt\u00e0 in ogni altra materia, poich\u00e9 Mencken non frequenter\u00e0 mai il college.\nMencken diventa reporter del Baltimore Morning Herald nel 1899; si trasferisce al The Baltimore Sun nel 1906. Continua a contribuire al Sun, prima a tempo pieno, poi occasionalmente, fino al 1948, anno in cui smette di scrivere.\nNel giro di pochi anni, Mencken comincia a scrivere gli editoriali e i corsivi grazie a cui diventer\u00e0 famoso. Al contempo, Mencken scrive racconti brevi, un romanzo e persino dei componimenti poetici \u2013 che successivamente disconoscer\u00e0. Nel 1908, diventa critico letterario per lo \"Smart Set\", e nel 1924, insieme a George Jean Nathan, fonda e dirige l'American Mercury, pubblicato da Alfred A. Knopf. Il magazine ottiene presto diffusione nazionale e diventa molto influente nei campus universitari di tutta America. Nel 1933, Mencken si dimette da direttore.\nNel 1930, Mencken sposa Sara Haardt, professoressa di inglese al Goucher College di Baltimora e scrittrice, di diciotto anni pi\u00f9 giovane di lui. La Haardt era stata impegnata nella lotta per la ratifica del Diciannovesimo Emendamento in Alabama. I due si sono conosciuti nel 1923, durante una lezione di Mencken a Goucher, a cui fanno seguito sette anni di corteggiamento. Il matrimonio ottiene le prime pagine dei giornali nazionali. Molti si dicono sorpresi che Mencken, che aveva definito il matrimonio come \"la fine della speranza\" e che era ben noto per farsi beffe delle relazioni tra i sessi, avesse deciso di convolare a nozze. \"\"Lo spirito santo mi ha informato e ispirato\", afferma Mencken. \"Come tutti gli infedeli, io sono superstizioso e seguo sempre i presentimenti: questo sembra essere superbo\"\". Il matrimonio \u00e8 ancora pi\u00f9 sorprendente perch\u00e9 Mencken sposa una cittadina dell'Alabama, nonostante abbia scritto dei saggi aspramente critici sul Sud degli Stati Uniti.\nLa Haardt soffre di tubercolosi per tutta la durata del matrimonio e muore nel 1935 di meningite, lasciando Mencken nel dolore. Mencken ha sempre supportato gli scritti di sua moglie e, dopo la sua morte, ha fatto in modo che una raccolta dei suoi racconti brevi venisse pubblicata con il titolo \"Southern Album\".\nLa Grande depressione e il New Deal, che Mencken non sosteneva, sono i fattori per cui Mencken esce di moda, nonch\u00e9 per il suo mancato supporto alla partecipazione degli Stati Uniti alla Seconda guerra mondiale e per la sua avversione personale nei confronti del Presidente Franklin Delano Roosevelt. Smette di scrivere sul Baltimore Sun per alcuni anni, concentrandosi sulle sue memorie e su altri progetti da direttore, ma continuando a prestarsi come consigliere per il giornale che gli ha fatto da casa durante tutta la sua carriera. Nel 1948, torna brevemente sulla scena politica, seguendo l'elezione presidenziale che vede il Presidente Harry Truman opposto al repubblicano Thomas Dewey e a Henry A. Wallace del Progressive Party (US, 1948). Dopo le elezioni, Mencken \u00e8 vittima di un colpo apoplettico che lo lascia sveglio e completamente cosciente ma impossibilitato a leggere, scrivere e parlare. Oltre alla sua ultima campagna politica, i suoi ultimi lavori consistono in saggi ironici, aneddotici e nostalgici, pubblicati prima dal The New Yorker e poi raccolti nei libri \"Happy Days\", \"Newspaper Days\" e \"Heathen Days\".\nDopo l'ictus, Mencken si dedica all'ascolto della musica classica Europea e alle conversazioni con gli amici, ma a volte si riferisce a se stesso parlando al passato remoto, come se fosse gi\u00e0 morto. Preoccupato di come sarebbe stato percepito dopo la morte, Mencken mette in ordine le sue carte, le sue lettere, le colonne e i ritagli di giornale, persino le pagelle scolastiche, nonostante sia impossibilitato a leggere. Questi materiali sono disponibili agli studiosi in apposite occasioni (nel 1971, 1981 e 1991) e includono centinaia di migliata di lettere inviate e ricevute - le uniche omissioni sono le lettere \"strettamente personali\" ricevute dalle donne.\nMorte.\nMencken muore il 29 gennaio del 1956. Viene seppellito nel cimitero di Loudon Park, a Baltimora. Il suo epitaffio recita:\nDopo la sua morte, questa frase viene incisa su una placca posizionata nell'atrio del Baltimore Sun. Mencken ha suggerito questo epitaffio per se stesso in un pezzo scritto per lo \"Smart Set\" molte decadi prima.\nL'\"uomo di idee\".\nGrazie alle sue capacit\u00e0 di editor e \"uomo di idee\", Mencken divenne amico intimo delle principali figure letterarie del suo tempo, tra cui Theodore Dreiser che lo presenta a Charles Fort e alla Fortean Society, Francis Scott Fitzgerald, Ben Hecht, Sinclair Lewis, James Branch Cabell, and Alfred Knopf, cos\u00ec come divenne mentore per molti giovani reporter, tra cui Alistair Cooke. Si batt\u00e9 inoltre per i lavori di quegli artisti che considerava meritevoli. Per esempio, afferm\u00f2 che opere come \"Caught Short! A Saga of Wailing Wall Street\" (1929), di Eddie Cantor facevano di pi\u00f9 per tirare l'America fuori dalla Grande depressione che tutte le misure governative messe insieme. Fu anche mentore di John Fante. In una lettera del luglio 1934, Ayn Rand si rifer\u00ec a Mencken come \"il maggiore rappresentante di una filosofia\" a cui desiderava dedicare la sua vita e, negli anni successivi, lo indic\u00f2 come il suo columnist preferito.\nMencken fu un ammiratore sincero di Friedrich Nietzsche \u2013 fu il primo autore di lingua inglese a produrre un'analisi accademica delle opere e della filosofia di Nietzsche \u2013 e di Joseph Conrad. Il suo humour e la sua satira erano debitrici di Ambrose Bierce e di Mark Twain. Si schier\u00f2 in difesa di Theodore Dreiser, ammettendo francamente i suoi errori, affermando in maniera schietta che Dreiser spesso scrivesse male e che fosse un credulone. Mencken espresse anche il suo apprezzamento per William Graham Sumner e il rimpianto per non averlo mai conosciuto personalmente.\nPer Mencken, \"Le avventure di Huckleberry Finn\" \u00e8 l'opera migliore della letteratura americana. Gran parte del libro si riferisce a quanto ingenui e ignoranti siano i \"cafoni\" (come Mencken li chiamava) che vengono imbrogliati da truffatori come i patetici \"Duke\" e \"Dauphin\", gli scagnozzi con cui Huck e Jim viaggiano lungo il Mississippi. I due artisti della truffa raggirano la gente esibendosi in ispirati discorsi sulla temperanza alcoolica (in modo da ottenere denaro per ubriacarsi), come pii uomini \"redenti\" che cercano fondi per delle lontane missioni evangeliche (e per pirati d'alto mare, nondimeno), e come colti dottori in frenologia (parola che a stento riescono a pronunciare). Mencken interpret\u00f2 il romanzo come un'allegra rappresentazione del lato oscuro dell'America, un posto dove la democrazia, seconda la definizione di Mencken, \u00e8 \"l'adorazione degli sciacalli da parte dei somari\".\nMencken era in cima alla sua professione durante i ruggenti anni venti, quando un backlash contro l'era dell'eccezionalismo americano, successivo alla vittoria nella Prima guerra mondiale, e contro l'espansione del governo (esemplificata dagli attacchi anti-radicali del procuratore Palmer), condusse molti letterati americani a trasferirsi in Europa, o a protestare; Mencken fu probabilmente il pi\u00f9 battagliero tra questi ultimi. L'etichetta di \"antiamericano\" \u00e8 un epiteto negativo al giorno d'oggi (e, in forma minore, anche ai tempi di Mencken); ma il termine non veniva usato per diffamare Mencken. Egli sarebbe stato felicissimo di essere chiamato \"anti-Americano\"; il suo spirito da bastian contrario e la sua ammirazione per la cultura europea (tedesca, in particolare) lo portarono a produrre montagne di aspri attacchi, senza rimorsi, su quasi tutti gli aspetti della cultura americana.\nCome autore di libri e opinionista noto in tutto il Paese, attacc\u00f2 soprattutto l'ignoranza, l'intolleranza, le \"frodi\", il fondamentalismo cristiano, l'osteopatia, la chiropratica, la Democrazia, il Comunismo, l'Islamismo, il Politicamente corretto e quelli che chiamava i \u201cBooboise\u201d (\"cafoni\"), ossia la classe media ignorante. Nel 1926, si fece deliberatamente arrestare per aver venduto un numero del \"The American Mercury\" che era stato censurato a Boston a causa della legge Comstock contro le oscenit\u00e0. Mencken non solo si fece beffe delle figure pubbliche che non gli piacevano, ma anche dello stato in cui versava la stessa democrazia Americana: nel 1931, in Arkansas, pass\u00f2 una mozione che invitava a pregare per l'anima di Mencken dopo che questi aveva definito lo Stato come la \"capitale di Moronia\" (la terra dei cretini).\nNon era raro che Mencken, nei suoi scritti, prendesse posizione pi\u00f9 col proposito di scioccare che per una convinzione radicata, come nel saggio in cui suggeriva che fosse possibile dimostrare come la razza anglosassone fosse la pi\u00f9 codarda nella storia dell'umanit\u00e0. Mencken lo scrisse in un periodo in cui molti dei suoi lettori consideravano gli anglosassoni come il vertice massimo della civilt\u00e0 occidentale.\nMencken \u00e8 forse maggiormente ricordato, al giorno d'oggi, per \"The American Language\", uno studio in pi\u00f9 volumi su come veniva parlato l'Inglese negli Stati Uniti, e per il suo reportage satirico del processo Scopes (sull'insegnamento del creazionismo e dell'evoluzionismo nelle scuole pubbliche), che proprio lui soprannomin\u00f2 il processo \"della scimmia di Scopes\".\nPosizioni.\nElitarismo.\nPiuttosto che sostenere la superiorit\u00e0 di una razza su un'altra, Mencken credeva che ogni comunit\u00e0, da quella dei portabagagli, ai neri, ai giornalisti o agli artisti; producesse poche persone di chiara superiorit\u00e0. Considerava i gruppi di pari come uguaglianze gerarchiche, che conducevano a una sorta di elitarismo spontaneo, a un'aristocrazia naturale. Gli individui \"superiori\", dal punto di vista di Mencken, sono quelli che vengono ingiustamente oppressi e disprezzati dalla loro stessa comunit\u00e0; ma che, tuttavia, si distinguono per la loro forza di volont\u00e0 e per la realizzazione personale; e non certo per la razza o per il censo di nascita. Certamente, basandosi sul suo retaggio culturale, sul successo e sull'etica del lavoro, Mencken si considerava membro di questa categoria.\nNel 1989, seguendo le sue istruzioni, Alfred A. Knopf ha pubblicato il \u201cdiario segreto\u201d di Mencken col titolo \"The Diary of H. L. Mencken\". Secondo un articolo del 5 dicembre 1989, apparso sul \"Daily Breeze\" e intitolato \"Il diario segreto di Mencken mostra inclinazioni razziste\", le opinioni di Mencken turbarono persino Charles A. Fecher di Baltimora, lo \"studioso simpatizzante di Mencken che ne ha curato l'edizione\". C'era un club a Baltimora chiamato il Maryland Club che aveva un solo membro ebreo e questo membro mor\u00ec. Secondo l'articolo, Mencken disse: \"Non c'\u00e8 nessun altro ebreo a Baltimora che sembri adatto al ruolo\". E il diario riportava, nel 1943, a proposito dei neri: \"Non si pu\u00f2 trovare niente che somigli a discrezione o giudizio in una donna di colore\" Ma la violenza contro i neri faceva imbestialire Mencken. Per esempio, disse a proposito di un linciaggio avvenuto in Maryland:\n\"Non un solo pezzo grosso venne fuori durante l'emergenza, bench\u00e9 l'intera citt\u00e0 sapesse cosa stava succedendo. Chiunque, in quel mucchio di cotanti papaveri, avrebbe potuto fermare quel crimine, se solo avesse minacciato di denunciare quelli che lo stavano perpetuando; invece nessuno parl\u00f2. Cos\u00ec Williams \u00e8 stato puntualmente impiccato, bruciato e mutilato\".\nUn'altra accusa sollevata contro di lui riguardava quanto fosse ossessionato dall'importanza dello status sociale o dalle classi sociali. Per esempio, Mencken interruppe una relazione duratura con la sua fidanzata, Marion Bloom, quando stavano per sposarsi. I critici dissero che era successo perch\u00e9 la Bloom non era sufficientemente ricca, di ceto elevato e sofisticata per lui. Mencken, d'altro canto, afferm\u00f2 di aver messo fine alla relazione perch\u00e9 la donna si era convertita alla Christian Science, che lui disprezzava."}
{"id": "2033988", "revid": "320578", "url": "https://it.wikipedia.org/wiki?curid=2033988", "title": "Don Gnocchi", "text": ""}
{"id": "2033990", "revid": "287204", "url": "https://it.wikipedia.org/wiki?curid=2033990", "title": "Generi di Zodariidae", "text": "Di seguito sono descritti gli 84 generi della famiglia di ragni Zodariidae noti a luglio 2017.\nLa suddivisione in sottofamiglie segue quella adottata dall'entomologo Joel Hallan, integrata con gli aggiornamenti successivi."}
{"id": "2033991", "revid": "107977408", "url": "https://it.wikipedia.org/wiki?curid=2033991", "title": "Brook Farm", "text": "La Brook Farm fu un esperimento utopistico di comunit\u00e0 trascendentalista messo in pratica dal trascendentalista ed ex pastore unitariano George Ripley e sua moglie Sophia Ripley nella Ellis farm a West Roxbury, Massachusetts. In origine la comunit\u00e0 comprendeva solo quindici membri, tra i quali George Ripley, sua moglie Sophia, sua sorella Marianne, John Sullivan Dwight e Nathaniel Hawthorne. La comunit\u00e0 fu operativa dal 1841 al 1847 e si ispirava alle idee socialiste di Charles Fourier. La fattoria dove vivevano i membri della comunit\u00e0 influenz\u00f2 molti scrittori come Thoreau e Nathaniel Hawthorne.\nFilosofia della Brook Farm.\nL'idea fondamentale della Brook Farm, secondo Ripley, era \u201cfondere il pensatore e il lavoratore... assicurando a tutti i benefici dell'istruzione e i profitti del lavoro\u201d. Nella Brook Farm, e anche in altre comunit\u00e0 simili, il lavoro fisico era percepito come condizione di benessere psichico e fisico. La fattoria divent\u00f2 un falansterio ispirato al fourierismo solo nel 1845.\nPaesaggio e architettura.\nBrook Farm si chiamava cos\u00ec dal ruscello (in inglese \"brook\") che scorreva lungo la strada e si gettava nel fiume Charles.\nEra circondata da basse colline e sui suoi prati e pendii assolati si alternavano frutteti, boschetti e folte pinete.\nQuando i fondatori originari comprarono 208 acri (0,84\u00a0km\u00b2) di terra c'era gi\u00e0 una grande fattoria, che in seguito fu chiamata \u201cThe Hive\u201d (\"l'alveare\"). \u201cThe Hive\u201d divent\u00f2 il centro delle attivit\u00e0 sociali e il luogo dove i membri della comunit\u00e0 consumavano i loro tre pasti quotidiani.\nPoich\u00e9 la comunit\u00e0 si allargava, fu necessario aggiungere altri edifici per avere pi\u00f9 abitazioni e per le varie attivit\u00e0. Il primo edificio costruito fu \u201cThe Nest\u201d (\"il nido\"), dove si svolgevano lezioni scolastiche e alloggiavano gli ospiti della comunit\u00e0. La casa dei coniugi Ripley, poi chiamata \"the Eyrie\" (\"nido d'aquila\"), fu costruita il secondo anno. L'edificio seguente ad essere costruito fu il cottage di Margaret Fuller. La sua casa aveva tre pianoforti e veniva usata da Charles Anderson Dana e altri insegnanti di musica. L'ultimo edificio costruito fu chiamato \"Plymouth house\" ed era usato per alloggiare gli allievi.\nIstruzione.\nDopo l'acquisto della fattoria, i primi sei mesi furono dedicati alla preparazione. La scuola era una questione particolarmente importante e la responsabile era Sophia: Il 29 settembre 1841 il \u201cBrook Farm Institute of Agriculture and Education\u201d era pronto. La scuola era la fonte di reddito pi\u00f9 immediata (e, a volte, l'unica) per la Brook Farm. Un allievo pagava quattro dollari a settimana per vitto, alloggio e istruzione. Ogni allievo e membro della comunit\u00e0 doveva fare quattro ore di lavoro manuale al giorno nella fattoria. Questo lavoro era dedotto dalla loro retta.\nQuando entrava nella scuola, agli allievi pi\u00f9 piccoli veniva assegnata una donna della comunit\u00e0 che ne curava suo guardaroba, abitudini personali e attivit\u00e0 fisica. Gli insegnanti principali della scuola erano i coniugi Ripley, Dwight e Charles Anderson Dana. George Ripley insegnava inglese, Dana insegnava a comunicare in dieci lingue diverse, Dwight insegnava musica. Gli allievi studiavano lingue e letteratura europee. Potevano studiare arte senza spese aggiuntive.\nAll'interno della scuola c'era un asilo per bambini di et\u00e0 inferiore ai sei anni, una scuola primaria per i bambini sotto i dieci anni e una scuola preparatoria che preparava i bambini per il college in soli sei anni. Se altre persone volevano seguire i corsi, c'erano anche lezioni opzionali.\nTempo libero.\nAlla Brook Farm la maggior parte del tempo veniva dedicato allo studio o al lavoro nella fattoria, ma ogni giorno c'era del tempo da dedicare ad attivit\u00e0 ricreative. C'erano feste da ballo, picnic, musical, celebrazioni, rappresentazioni teatrali e quadri viventi. I quadri viventi erano rappresentazioni di scene tratte dai libri e dalle opere teatrali e riscuotevano grande successo. Ogni settimana \u201cThe Hive\u201d ospitava tutti i membri della comunit\u00e0 per un ballo con le ragazze della comunit\u00e0. Le donne indossavano corone di margherite selvatiche e ogni settimana una corona speciale, comprata da un fioraio, era assegnata alla ragazza che aveva il vestito pi\u00f9 bello.\n\u201cIn quella occasione mio madre mi cuc\u00ec il vestito. Era semplice e ornato di fiori.\u201d\nLe donne nella Brook Farm.\nAlla Brook Farm le donne ricoprivano ruoli importanti ed erano incoraggiate a fare sfoggio della loro creativit\u00e0. Avevano dei compiti tipici delle donne dell'epoca, come preparare cibi semplici e occuparsi della casa. Per\u00f2 nel periodo del raccolto le donne potevano lavorare nei campi e gli uomini aiutavano a lavare la biancheria quando faceva freddo. Una delle cose migliori per le donne della Brook Farm era il fatto che nessuna religione poteva imporre i suoi principi alla comunit\u00e0. In questo modo le donne erano preservate dal tipico patriarcalismo associato alla religione a quell'epoca. Le donne potevano andare a scuola e proprio per la nota buona istruzione delle donne della Brook Farm molte scrittrici e attrici visitavano la fattoria. La moglie di George Ripley, Sophia, era istruita e in grado di insegnare storia e lingue straniere. Scrisse anche il saggio \u201cWoman,\u201d che sfidava l'immagine della donna creata dagli uomini.\nLetteratura e cinema.\nNathaniel Hawthorne fu un membro fondatore della Brook Farm e fece una rappresentazione romanzata della comunit\u00e0 nel suo romanzo \"The Blithedale Romance\". Hawthorne stesso nell'introduzione diceva che \"nel 'Blithedale' di questo volume molti lettori riconosceranno un'immagine non fedelissima della Brook Farm, a West Roxbury, che (non pi\u00f9 di dieci anni fa) era occupata e coltivata da una comunit\u00e0 di socialisti\". Alcuni hanno trovato una somiglianza tra Margaret Fuller e Zenobia, il personaggio di Hawthorne. Nel romanzo un visitatore - uno scrittore come Hawthorne - trova che il lavoro duro della fattoria non stimoli la creativit\u00e0 intellettuale:\nNel film Metropolitan di Whit Stillman (1990), due personaggi a una festa discutono della Brook Farm, chiedendosi se fosse stato un fallimento o semplicemente avesse \"smesso di esistere\". Un personaggio, Charlie Black, chiude il discorso dicendo che cessare di esistere, per lui, \u00e8 un fallimento.\nAspetti economici.\nLa Brook Farm in origine era \u201cfinanziata dalla vendita di azioni, chi acquistava un'azione automaticamente diventava membro dell'istituto, che era governato da una commissione di direttori. I profitti, se c'erano, venivano divisi in un numero di azioni corrispondente al numero totale di giorni lavorativi, ogni membro aveva diritto a un'azione per ogni giorno di lavoro prestato.\u201d\nDissoluzione.\nNegli ultimi anni la comunit\u00e0 di Brook Farm ader\u00ec sempre pi\u00f9 alle teorie fourieriste e si impegn\u00f2 nella costruzione di un ambizioso edificio comune chiamato \"falansterio\". Questo edificio fu distrutto da un incendio nel 1846 e la comunit\u00e0 si dissolse poco dopo. Una parte della terra dove si trovava la Brook Farm \u00e8 diventata riserva naturale, un'altra parte \u00e8 occupata dai Baker Street Jewish Cemeteries."}
{"id": "2033996", "revid": "339392", "url": "https://it.wikipedia.org/wiki?curid=2033996", "title": "Aeroporto Guglielmo Marconi", "text": ""}
{"id": "2033997", "revid": "253269", "url": "https://it.wikipedia.org/wiki?curid=2033997", "title": "Ernie Barbarash", "text": "Ha co-prodotto i film \"American Psycho\", \"Hypercube - Il cubo 2\", \"Prigioniero d'Amore\", \"La prima 9 settimane e mezzo\" e \"Il Cat's Meow\". Barbarash ha anche scritto e diretto \"Cube Zero\" e \"\". \u00c8 stato poi il regista di \"Meteor - Distruzione finale\" e produttore di \"American Psycho 2\"."}
{"id": "2033998", "revid": "95428", "url": "https://it.wikipedia.org/wiki?curid=2033998", "title": "CONCACAF Champions' Cup", "text": ""}
{"id": "2034004", "revid": "34971", "url": "https://it.wikipedia.org/wiki?curid=2034004", "title": "Specie di Zodariidae", "text": "Di seguito sono descritte tutte le specie di ragni della famiglia Zodariidae note al 31 maggio 2008.\nAkyttara.\n\"Akyttara\" \nAmphiledorus.\n\"Amphiledorus\" \nAntillorena.\n\"Antillorena\" \nAsceua.\n\"Asceua\" \nAschema.\n\"Aschema\" \nAsteron.\n\"Asteron\" \nAustralutica.\n\"Australutica\" \nBasasteron.\n\"Basasteron\" \nCaesetius.\n\"Caesetius\" \nCapheris.\n\"Capheris\" \nCavasteron.\n\"Cavasteron\" \nChariobas.\n\"Chariobas\" \nChilumena.\n\"Chilumena\" \nCicynethus.\n\"Cicynethus\" \nColima.\n\"Colima\" \nCryptothele.\n\"Cryptothele\" \nCybaeodamus.\n\"Cybaeodamus\" \nCydrela.\n\"Cydrela\" \nCyrioctea.\n\"Cyrioctea\" \nDiores.\n\"Diores\" \nDusmadiores.\n\"Dusmadiores\" \nEpicratinus.\n\"Epicratinus\" \nEuasteron.\n\"Euasteron\" \nEuryeidon.\n\"Euryeidon\" \nForsterella.\n\"Forsterella\" \nHabronestes.\n\"Habronestes\" \nHeradida.\n\"Heradida\" \nHeradion.\n\"Heradion\" \nHermippus.\n\"Hermippus\" \nHetaerica.\n\"Hetaerica\" \nHolasteron.\n\"Holasteron\" \nIndozodion.\n\"Indozodion\" \nIshania.\n\"Ishania\" \nLachesana.\n\"Lachesana\" \nLeprolochus.\n\"Leprolochus\" \nLeptasteron.\n\"Leptasteron\" \nLutica.\n\"Lutica\" \nMadrela.\n\"Madrela\" \nMallinella.\n\"Mallinella\" \nMallinus.\n\"Mallinus\" \nMasasteron.\n\"Masasteron\" \nMastidiores.\n\"Mastidiores\" \nMicrodiores.\n\"Microdiores\" \nMinasteron.\n\"Minasteron\" \nNeostorena.\n\"Neostorena\" \nNostera.\n\"Nostera\" \nNotasteron.\n\"Notasteron\" \nPalaestina.\n\"Palaestina\" \nPalfuria.\n\"Palfuria\" \nPax.\n\"Pax\" \nPentasteron.\n\"Pentasteron\" \nPhenasteron.\n\"Phenasteron\" \nPlatnickia.\n\"Platnickia\" \nProcydrela.\n\"Procydrela\" \nPsammoduon.\n\"Psammoduon\" \nPsammorygma.\n\"Psammorygma\" \nPseudasteron.\n\"Pseudasteron\" \nRanops.\n\"Ranops\" \nRotundrela.\n\"Rotundrela\" \nSelamia.\n\"Selamia\" \nSpinasteron.\n\"Spinasteron\" \nStorena.\n\"Storena\" \nStorenomorpha.\n\"Storenomorpha\" \nStorosa.\n\"Storosa\" \nSubasteron.\n\"Subasteron\" \nSuffasia.\n\"Suffasia\" \nTenedos.\n\"Tenedos\" \nThaumastochilus.\n\"Thaumastochilus\" \nTropasteron.\n\"Tropasteron\" \nTropizodium.\n\"Tropizodium\" \nTrygetus.\n\"Trygetus\" \nZillimata.\n\"Zillimata\" \nZodariellum.\n\"Zodariellum\" \nZodarion.\n\"Zodarion\" "}
{"id": "2034005", "revid": "110157", "url": "https://it.wikipedia.org/wiki?curid=2034005", "title": "CONCACAF Champions League 2008-2009", "text": "La CONCACAF Champions League 2008-2009 \u00e8 stata la quarantaquattresima edizione della CONCACAF Champions League, la prima dopo aver assunto questa nuova denominazione sul modello della UEFA Champions League. Il massimo torneo calcistico per club del Nord America era nota in passato come \"Champions Cup\". L'Atlante, vincitore del torneo, \u00e8 stato ammesso alla Coppa del mondo per club FIFA 2009.\nFormula.\nLe squadre partecipanti sono state ventiquattro, provenienti dalle tre associazioni regionali che compongono la CONCACAF: la North American Football Union, la Central American Football Union e la Caribbean Football Union. Nove squadre erano provenienti dal Nord America, dodici dal Centro America e tre dai Caraibi.\nLe squadre, per poter partecipare al torneo, devono rispettare i criteri imposti dalla CONCACAF in materia di stadi. Se le squadre aventi diritto a partecipare non hanno uno stadio casalingo in grado di soddisfare i criteri richiesti, possono indicarne un altro a norma nel proprio paese. Se un club non riuscisse a trovare un impianto adeguato per la competizione sarebbe escluso dalla manifestazione.\nSedici delle ventiquattro squadre partecipano a un turno preliminare con partite di andata e ritorno. In caso di parit\u00e0 nel risultato aggregato si applica la regola dei gol fuori casa (ma solo nei 180 minuti regolamentari), se la parit\u00e0 persiste si va ai supplementari e quindi ai rigori.\nLe otto vincenti del preliminare si uniscono alle altre otto squadre per formare quattro gironi da quattro squadre ciascuno, il sorteggio dei gironi viene svolto contestualmente a quello del turno preliminare. Le squadre si affrontano in incontri di andata e ritorno. Passano il turno le prime due di ogni girone, in caso di parit\u00e0 si considerano i risultati negli scontri diretti e quindi la differenza reti.\nLe otto squadre qualificate vengono sorteggiate in un tabellone di tipo tennistico. Tutti i turni a eliminazione diretta (quarti, semifinali e finale) si svolgono con partite di andata e ritorno. In caso di parit\u00e0 nel risultato aggregato si applica la regola dei gol fuori casa (ma solo nei 180 minuti regolamentari).\nFase a eliminazione diretta.\nLe otto squadre qualificate dalla fase a gironi sono state sorteggiate in un tabellone a eliminazione diretta.\nQuarti di finale.\nLe gare di andata si sono giocate fra il 24 e il 26 febbraio 2009, quelle di ritorno fra il 3 e il 5 marzo.\nSemifinali.\nLe gare di andata si sono giocate il 17 e il 18 marzo 2009, quelle di ritorno il 7 e l'8 aprile."}
{"id": "2034006", "revid": "290351", "url": "https://it.wikipedia.org/wiki?curid=2034006", "title": "Zachary Bennett", "text": "Attivo fin da giovanissimo in numerosissime serie televisive canadesi e statunitensi: 80 episodi di \"La strada per Avonlea\" e doppiatore nella serie televisiva \"Free Willy\". \nSul grande schermo \u00e8 caratterista in numerosi film e protagonista in \"Cube Zero\" (2004). Nel 2007 fa parte del cast principale di \"The Poet\", importante produzione canadese."}
{"id": "2034007", "revid": "599013", "url": "https://it.wikipedia.org/wiki?curid=2034007", "title": "Ernst Good", "text": ", a sua volta sciatrice alpina di alto livello.\nBiografia.\nSpecialista dello slalom gigante originario di Tannenheim di Flums, Ernst Good ottenne il suo primo risultato di rilievo in Coppa del Mondo il 13 gennaio 1975 sul difficile tracciato svizzero di Adelboden, dove concluse 9\u00ba in slalom gigante. Il 14 dicembre dello stesso anno sal\u00ec per la prima volta sul podio a Madonna di Campiglio in Italia piazzandosi 2\u00ba, sempre in slalom gigante, dietro al compagno di squadra Engelhard Parg\u00e4tzi.\nSelezionato dalla sua nazionale per i XII Giochi olimpici invernali di , in Austria, onor\u00f2 la partecipazione vincendo la medaglia d'argento nello slalom gigante, valida anche ai fini dei Mondiali 1976, nella gara vinta dal connazionale Heini Hemmi; non complet\u00f2 invece lo slalom speciale. Il 25 febbraio 1977 conquist\u00f2 l'ultimo podio di carriera in Coppa del Mondo con il 3\u00ba posto sulle nevi di Furano in Giappone, terminando alle spalle degli austriaci Hansi Hinterseer e Manfred Brunner; un mese dopo l'8\u00ba posto nello slalom gigante di Coppa del Mondo disputato in Sierra Nevada in Spagna fu l'ultimo piazzamento della sua carriera agonistica."}
{"id": "2034011", "revid": "1305772", "url": "https://it.wikipedia.org/wiki?curid=2034011", "title": "Iron", "text": "Iron, che significa ferro in lingua inglese, pu\u00f2 riferirsi a:"}
{"id": "2034021", "revid": "834", "url": "https://it.wikipedia.org/wiki?curid=2034021", "title": "Fo\u00e0", "text": ""}
{"id": "2034022", "revid": "80339", "url": "https://it.wikipedia.org/wiki?curid=2034022", "title": "Mancur Olson", "text": "Sono di primaria importanza i suoi contributi alla teoria della scelta pubblica, nonch\u00e9 all'economia istituzionale, sul ruolo della propriet\u00e0 privata, l'imposizione fiscale, i beni pubblici, l'azione collettiva e i diritti di contrattazione nello sviluppo economico. \nOlson si concentr\u00f2 sulla base logica dell'appartenenza e della partecipazione a gruppi d'interesse. Le principali teorie politiche del suo tempo assegnavano ai gruppi uno stato quasi primordiale. Alcuni facevano appello ad un naturale istinto umano di radunarsi, altri attribuivano la formazione dei gruppi, radicati nella parentela, al processo di modernizzazione. Olson offr\u00ec un resoconto radicalmente diverso della logica di base dell'azione collettiva organizzata.\nNel suo primo libro, \"The Logic of Collective Action: Public Goods and the Theory of Groups\" (trad it. \"Logica dell'azione collettiva\", Feltrinelli 1990) ha teorizzato che \"solo un incentivo separato e 'selettivo', stimoler\u00e0 un individuo razionale in un gruppo latente ad agire in un modo orientato-al-gruppo\"; cio\u00e8 solo un vantaggio strettamente riservato ai membri del gruppo motiver\u00e0 qualcuno a partecipare e contribuire al gruppo. Ci\u00f2 significa che gli individui agiranno collettivamente per fornire beni privati, ma non per fornire beni pubblici.\nIl libro nota altres\u00ec che i gruppi pi\u00f9 grandi avranno costi organizzativi relativamente elevati, mentre i costi dei gruppi pi\u00f9 piccoli saranno bassi. Inoltre, il guadagno pro-capite derivante da un'azione collettiva di successo \u00e8 relativamente minore nei gruppi pi\u00f9 grandi, rispetto a quelli pi\u00f9 piccoli. Per tutti questi motivi, l'incentivo all'azione di gruppo decresce con l'aumento delle dimensioni del gruppo: i gruppi pi\u00f9 grandi sono meno capaci di agire nel proprio interesse comune rispetto a quelli pi\u00f9 piccoli.\nNel 1982, ampli\u00f2 la sua logica dell'azione collettiva nel tentativo di spiegare \"The Rise and Decline of Nations\" (trad. it. \"Ascesa e declino delle Nazioni. Crescita economica, stagflazione e rigidit\u00e0 sociale\", Il Mulino, 1984). L'idea \u00e8 che nei paesi si formino col passare del tempo piccole coalizioni distributive. Gruppi come i coltivatori di cotone, i produttori di acciaio, i sindacati ecc. saranno incentivati a formare lobby politiche e ad influenzare le scelte politiche a proprio favore. Tali politiche tenderanno ad essere protezioniste e anti-tecnologia, e quindi danneggeranno la crescita economica; ma dal momento che i vantaggi di queste politiche sono incentivi selettivi concentrati tra i membri di piccole coalizioni, mentre i costi sono diffusi in tutta la popolazione, la \"logica\" dell'azione collettiva d\u00e8tta che la resistenza pubblica nei loro confronti sar\u00e0 scarsa. Pertanto, con il passare del tempo, e con l'accumularsi e la crescita di queste coalizioni distributive, la nazione da esse afflitta cadr\u00e0 nel declino economico. \nLa teoria di Mancur Olson \u00e8 diventata una delle tesi fondanti della teoria della scelta pubblica, una teoria che tenta di spiegare le scelte politiche osservate nel mondo reale sulla base di considerazioni economiche. \u00c8 nota come legge dei \"benefici concentrati e perdite diffuse\", ovvero legge dei \"profitti privati e perdite pubbliche\".\nNel suo ultimo libro, \"Power and prosperity\" (\"Potere e prosperit\u00e0\"), Olson distingue tra gli effetti economici dei diversi tipi di governo, in particolare, la tirannia, l'anarchia e la democrazia. Olson ha sostenuto che un \"bandito itinerante\" (sotto anarchia), ha un incentivo solo a rubare e distruggere, mentre un \"bandito stanziale\" (un tiranno) \u00e8 incentivato ad incoraggiare una certa misura di successo economico, in quanto egli si aspetter\u00e0 di restare al potere abbastanza a lungo da acquisire una quota della ricchezza prodotta. Il bandito stanziale assume cos\u00ec la funzione primordiale del governo - la protezione dei cittadini e della loro propriet\u00e0 contro i banditi itineranti. Olson ha visto nel passaggio da banditi itineranti a banditi fermi il seme della civilt\u00e0, che spiana la strada per la democrazia, la quale migliora gli incentivi per un buon governo allineandosi pi\u00f9 strettamente con i desideri della popolazione.\nPer onorare i numerosi contributi di Olson nei campi dell'Economia e delle Scienze Politiche, l'American Political Science Association ha introdotto il Premio Olson per la migliore tesi di Dottorato di Ricerca in Economia Politica."}
{"id": "2034024", "revid": "112362931", "url": "https://it.wikipedia.org/wiki?curid=2034024", "title": "Parco regionale dei Campi Flegrei", "text": "Il parco regionale dei Campi Flegrei \u00e8 un'area naturale protetta istituita nel 2003 in attuazione della Legge Regionale della Campania n. 33 emanata il 1 settembre 1993. La popolazione interessata dall'area del parco \u00e8 di circa 140.000 abitanti.\nTerritorio.\nIl territorio \u00e8 situato in un'area vulcanica in continua evoluzione, l'archiflegreo. L'ultima eruzione si \u00e8 verificata nel 1538 (Monte Nuovo) e l'ultima crisi bradisismica nel 1983.\nIl carattere vulcanico dei luoghi ha creato notevoli teatri paesaggistici e naturali, con presenza di acque termali di ottima qualit\u00e0. Notevole \u00e8 la presenza di particolari sedimentazioni e rocce del tutto peculiari del luogo (tufo e pozzolana).\nI terreni vulcanici hanno creato inoltre una campagna fertile la cui produzione pi\u00f9 pregiata \u00e8 rappresentata dal patrimonio di vitigni originari che non hanno subito innesti.\nAltra caratteristica che distingue questi luoghi sono i laghi. Alcuni sono di formazione vulcanica (lago d'Averno), mentre altri sono lagunari (lago di Lucrino, lago Miseno, lago Fusaro); hanno caratteristiche di composizione differenti essendo alcuni salmastri (Fusaro) e altri dolci (Averno). Resti di laghi vi sono all'interno dei crateri di Astroni e della Solfatara. Laghi scomparsi sono quello di Agnano e poi il lago di Licola (esistito fino al 1910-1916 a nord dell'acropoli di Cuma).\nI Campi Flegrei hanno visto sorgere la pi\u00f9 antica citt\u00e0 della Magna Grecia, Cumae, (VII,VIII secolo a.C.), che a sua volta ha fondato Napoli. In epoca romana i Campi Flegrei erano un sistema urbano-territoriale di fondamentale importanza, ospitando il porto e la citt\u00e0 commerciale di Puteoli, i porti militari di Lucrino e di Capo Miseno, il sistema delle ville imperiali e termali di Baia (Bacoli)-Bauli e la citt\u00e0 \u201cgreca\u201d di Cuma.\nSono state identificate 3 zone di protezione progressiva: Zona A (Area di riserva integrale); Zona B (Area di riserva generale + riserva marina); Zona C (Area di riserva controllata).\nZona A - Riserva Integrale.\nNelle seguenti zone (a ridotto sviluppo antropico) l'ambiente naturale \u00e8 tutelato nella sua integrit\u00e0 con la stretta osservanza dei vincoli legislativi:\nZona B - Riserva generale.\nTutela attiva delle seguenti zone:\nZona C - Riserva controllata.\nSono incluse tutte le altre aree del Parco perimetrate soggette a riqualificazione urbana e ambientale, promozione e sviluppo economico e sociale.\nFlora.\nGrazie al clima mediterraneo il parco offre una innumerevole vastit\u00e0 di specie che possono essere divise a seconda del luogo specifico:\nFauna.\nTra i mammiferi si annoverano: la volpe, la donnola e la faina. Sporadica presenza di lepri e conigli; questi ultimi sono presenti in maggior numero sull'isolotto di Nisida. Gli uccelli in migrazione trovano un luogo di sosta nella zona. Tra le specie annoveriamo: gheppio, lodolaio, rigogolo, cormorano, svasso, moretta tabaccata, beccaccia, torcicollo. Si sottolinea la nidificazione del porciglione (unica localit\u00e0 per la provincia di Napoli) e del falco pellegrino. Uno dei punti di avvistamento dei rapaci \u00e8 situato sulla terrazza panoramica dell'eremo dei Camaldoli situata all'apice dell'omonima collina."}
{"id": "2034025", "revid": "287451", "url": "https://it.wikipedia.org/wiki?curid=2034025", "title": "Olimpia Matera", "text": ""}
{"id": "2034032", "revid": "31886", "url": "https://it.wikipedia.org/wiki?curid=2034032", "title": "Zoridae", "text": ""}
{"id": "2034034", "revid": "729019", "url": "https://it.wikipedia.org/wiki?curid=2034034", "title": "De Havilland DH.108", "text": "Il de Havilland DH.108 Swallow fu un aereo da caccia turbogetto sviluppato dall'azienda aeronautica britannica de Havilland Aircraft Company, Ltd negli anni quaranta e rimasto allo stadio di prototipo.\nBasato sugli studi del caccia tedesco Messerschmitt Me 163 \"Komet\" spinto da un motore a razzo, lo Swallow ne riproponeva le caratteristiche esterne come l'aspetto tozzo caratterizzato dall'ala a freccia di grandi dimensioni e dall'impennaggio monoderiva senza piani orizzontali di coda.\nRealizzato in soli tre prototipi, leggermente diversi tra loro e tutti persi in incidenti di volo, non raggiunse mai la maturit\u00e0 per essere prodotto in serie.\nStoria del progetto.\nIl DH.108 venne progettato nel 1944 inizialmente per valutare la manovrabilit\u00e0 di una simile configurazione in condizioni di bassa velocit\u00e0 e velocit\u00e0 subsonica e trasferire le esperienze acquisite nel progetto dell'aereo di linea Comet, che nella prima configurazione era previsto utilizzasse un impennaggio privo di piani orizzontali. L'Air Ministry emise a questo scopo le specifiche E.1/45 ed E.11/45 e commission\u00f2 all'azienda la costruzione di tre prototipi. Per la sua costruzione vennero impiegati la sezione principale della fusoliera ed il motore del de Havilland Vampire. L'abbandono nel Comet dell'idea originale per una soluzione pi\u00f9 tradizionale spinse l'azienda a continuarne lo sviluppo per ricavare preziose informazioni del comportamento a velocit\u00e0 supersoniche per pianificare il progetto del successivo caccia ognitempo DH.110.\nPur avendo utilizzato due cellule prelevate dalla linea di produzione dell'English Electric Vampire F 1, l'aspetto dei nuovi due esemplari continu\u00f2 ad essere quello del prototipo originale anche per l'utilizzo della stessa sezione anteriore della fusoliera che manteneva muso, cabina di pilotaggio ed altre componenti del Vampire. Il Ministry of Supply britannico battezz\u00f2 il DH.108 con il nome \"Swallow\" (in italiano Rondine) che per\u00f2 non venne mai ufficialmente adottato dalla de Havilland.\nLa nuova ala di costruzione metallica aveva un angolo di freccia di 43\u02da con una superficie alare approssimativamente maggiore del 15% di quella standard utilizzata dal Vampire. Il controllo del velivolo era basato su un timone tradizionale abbinato ad elevoni (che funzionavano in parte da alettoni ed in parte da equilibratori), posti esternamente ai flap. Bench\u00e9 fosse stata mantenuta la fusoliera del Vampire, a causa dello sviluppo successivo venne realizzato un muso rivisto e razionalizzato, dotato di un tettuccio rinforzato.\nProve di volo.\nIl primo prototipo del DH.108, numero di serie TG283, che utilizzava la fusoliera del Vampire ed una freccia alare di 43\u00b0, venne portato in volo per la prima volta il 15 maggio 1946. Realizzato per valutarne il comportamento a bassa velocit\u00e0 venne portato solamente sino ai 280\u00a0mph (451\u00a0km/h). Nel 1946 il capo pilota collaudatore ufficiale della de Havilland, Geoffrey de Havilland Jr., figlio del proprietario e progettista dell'azienda Geoffrey de Havilland, comp\u00ec un volo dimostrativo con il DH.108 durante il Society of British Aircraft Constructors (SBAC) airshow a Radlett. In un successivo volo a bassa velocit\u00e0 realizzato per testare la pulizia aerodinamica della parte posteriore della fusoliera ad alti angoli d'attacco, il primo prototipo venne modificato adottando il pi\u00f9 lungo carrello d'atterraggio del Sea Vampire.\nIl secondo prototipo da alte prestazioni, il \"TG306,\" dotato di un'ala a freccia di 45\u00b0 che incorporava sul bordo d'attacco dell'ala gli slat automatici della Handley Page e spinto da un turbogetto de Havilland Goblin 3, venne portato per la prima volta in volo nel giugno 1946. Le modifiche introdotte riguardavano un ulteriore affinamento della linea, un muso ulteriormente allungato ed un tettuccio rinforzato da un'intelaiatura metallica di dimensioni ridotte ottenuto grazie anche al posto di pilotaggio pi\u00f9 basso. Bench\u00e9 fosse utilizzato per testarne la maneggevolezza ad alta velocit\u00e0, il 27 settembre 1946 il TG 306 accus\u00f2 un catastrofico cedimento strutturale occorso durante una picchiata dalla quota di 10\u00a0000\u00a0ft (3\u00a0050\u00a0m) alla velocit\u00e0 di Mach 0,9. Precipitato sulla foce del Tamigi il pilota, Geoffrey de Havilland Jr., rimase ucciso nell'incidente. Le prove effettuate precedentemente nella galleria del vento evidenziarono dei potenziali comportamenti pericolosi in volo, ma non le oscillazioni di beccheggio che si verificarono inaspettatamente. La successiva indagine sull'accaduto scopr\u00ec che la causa era da attribuire ad un cedimento strutturale che avvenne quando la velocit\u00e0 relativa sal\u00ec a Mach 0.9. In seguito ad un movimento di beccheggio si verific\u00f2 uno stallo da onda d'urto (in cui il flusso d'aria si separa dall'ala in corrispondenza dell'onda d'urto) con elevati carichi aerodinamici su ali e fusoliera. Il longherone principale dell'ala si spezz\u00f2 alla radice e le ali si piegarono istantaneamente all'indietro.\nDopo la perdita del secondo prototipo, il \"VW120\", il terzo realizzato, rimase l'unico Swallow, versione finale basata sul nuovo caccia Vampire F.5 costruito ad Hatfield, che manteneva il muso allungato ed il tettuccio del precedente prototipo. Per cercare di ovviare alle oscillazioni di beccheggio all'origine dei primi disastri, vennero introdotti degli equilibratori attuati elettricamente. La motorizzazione venne affidata al Goblin 4, una versione pi\u00f9 potente che garantiva 3\u00a0738\u00a0lb (16,67\u00a0kN) di spinta e che garantiva al DH.108 di raggiungere una velocit\u00e0 supersonica. Il \"VW120\" venne portato in volo per la prima volta il 24 luglio 1947 ai comandi dei John Cunningham, asso dei caccia notturni del periodo bellico.\nConsiderato come un importante banco prova per i test in volo ad alte velocit\u00e0, il \"VW120\" fu rimesso in servizio per tentare di battere il record mondiale di velocit\u00e0 (991\u00a0km/h) fino ad allora detenuto dal Gloster Meteor. L'intenzione era di utilizzare il secondo prototipo, \"TG306\", come aereo di riserva, ma and\u00f2 distrutto. Il 12 aprile 1948, il \"VW120\" stabil\u00ec un nuovo record a 974,02\u00a0km/h in un circuito di 100\u00a0km. Si ritiene anche che il 9 settembre 1948 John Derry, durante una manovra di affondata dai ai ft, abbia superato la velocit\u00e0 del suono.\nIl 15 febbraio del 1950, il \"VW120\" precipit\u00f2 vicino a Brickhill, nel Buckinghamshire, uccidendo il pilota, Stuart Muller-Rowland. L'analisi dell'incidente imput\u00f2 la causa al malfunzionamento dell'impianto di ossigeno che, smettendo di funzionare, incapacit\u00f2 il pilota.\nInfine, il 1\u00ba maggio 1950, anche il primo prototipo \"TG283\" and\u00f2 perso mentre eseguiva prove di stallo e scivolate d'ala a bassa velocit\u00e0. Dopo essere entrato accidentalmente in una vite piatta rovescia a bassa quota, il pilota, George E.C. Genders, si lanci\u00f2 con il paracadute (che per\u00f2 non fece in tempo ad aprirsi completamente), rimanendo ucciso. In tutto furono 480 i voli compiuti dai tre prototipi."}
{"id": "2034038", "revid": "19933", "url": "https://it.wikipedia.org/wiki?curid=2034038", "title": "Centro (politica)", "text": ""}
{"id": "2034043", "revid": "1543377", "url": "https://it.wikipedia.org/wiki?curid=2034043", "title": "Rifugio Chiampizzulon", "text": "Il rifugio Chiampizzulon si trova in comune di Rigolato (UD), in val Degano, alle pendici delle Crete di Chiampizzulon e del monte monte Pleros.\nStoria.\nIl rifugio \u00e8 stato costruito ex novo ad inizio anni novanta, andando ad affiancare una preesistente malga, abbandonata dagli anni cinquanta.\nCaratteristiche.\n\u00c8 una costruzione in muratura e legno a due piani, posta su un balcone naturale al limite della vegetazione arborea. \nDispone di 34 posti letto in camerette separate, con un totale di 3 docce e 4 bagni. \nOffre servizio alberghetto e ristorazione; il ristorante dispone di 50 coperti all'interno e 30 all'esterno con tipica cucina locale.\nL'apertura va da maggio a ottobre.\nIl rifugio \u00e8 dotato di impianto elettrico alimentato da un gruppo elettrogeno.\nAccessi.\nDa Rigolato si prosegue in automobile su una comoda strada asfaltata che dalla frazione di Ludaria porta ai \"Piani di Vas\" (1.350 ), dove c'\u00e8 un ampio parcheggio. Da l\u00ec proseguendo sulla strada sterrata o con un sentiero (segnavia CAI n\u00b0 228) si raggiunge il rifugio in circa 45 minuti.\nUn altro accesso possibile \u00e8 da Forni Avoltri e Cima Sappada, attraverso la \"malga Tuglia\", in circa 2 ore.\nAltri centri d'interesse.\nIl rifugio sorge in prossimit\u00e0 di una vecchia mulattiera militare, risalente alla prima guerra mondiale, che unisce in quota la \"sella di Talm\" alla \"sella di Tuglia\". La mulattiera \u00e8 ancora percorribile."}
{"id": "2034044", "revid": "31886", "url": "https://it.wikipedia.org/wiki?curid=2034044", "title": "Specie di Zoridae", "text": ""}
{"id": "2034059", "revid": "1528507", "url": "https://it.wikipedia.org/wiki?curid=2034059", "title": "Contratto di subfornitura", "text": "Il contratto di subfornitura \u00e8 il rapporto contrattuale tra un'impresa committente (talvolta detta general contractor) che ha in essere un contratto verso terzi per la fornitura di un dato prodotto - sia esso un bene o un servizio - e un'altra impresa, detta subfornitrice, cui viene demandata la produzione di quel prodotto. \nDescrizione.\nNei rapporti di subfornitura, tipicamente la progettazione del prodotto da realizzarsi e la definizione delle sue specifiche tecniche sono appannaggio esclusivo dell'impresa committente, alle cui indicazioni il subfornitore sottost\u00e0 completamente. Soprattutto quando il prodotto \u00e8 ad alto livello tecnico, il committente fornisce al subfornitore anche le materie prime o le attrezzature (ad esempio, gli stampi) necessarie per la sua realizzazione (fabbricazione e/o collaudo), o ne impone il processo produttivo.\nNel mondo.\nItalia.\nL'ordinamento giuridico italiano disciplina il fenomeno della cooperazione tra le imprese e il cosiddetto decentramento produttivo - ossia l'affidamento ad imprese minori, da parte di imprese pi\u00f9 grandi, della predisposizione di talune parti di un prodotto finale o dello svolgimento di talune fasi di un processo produttivo - con una normativa a carattere eccezionale, regolata dalla legge 18 giugno 1998, n. 192 e dal decreto legislativo 9 ottobre 2002, n. 231: senza individuare una nuova figura di contratto, tale normativa individua una fattispecie propria e introduce deroghe a numerosi principi relativi alla parte generale delle obbligazioni e dei contratti. \nPer la valida stipulazione del contratto di subfornitura la forma scritta \u00e8 obbligatoria ad substantiam.\n\u00c8 necessario che l'accordo contenga i requisiti del bene o del servizio oggetto del contratto, il corrispettivo pattuito e i termini di pagamento, i termini e le modalit\u00e0 di consegna e di collaudo.\nLa prestazione del subfornitore pu\u00f2 consistere in un fare o in un dare, e quindi pu\u00f2 inserirsi a seconda dei casi nel tipo dell'appalto o della prestazione d'opera o della vendita.\nLa disciplina vieta ogni abuso dello stato di dipendenza economica in cui possa trovarsi l'impresa subfornitrice. In particolare, il committente non pu\u00f2 dilazionare il pagamento del corrispettivo per un termine superiore a sessanta giorni, salvo incorrere in interessi moratori che vengono applicati automaticamente. \nQuando il subfornitore esegue lavorazioni o processi sul prodotto esternalizzato dal committente (le materie prime, i semilavorati, il prodotto finito a seconda), si parla di terzista: in questi casi, il negozio giuridico non \u00e8 infatti la vendita, ma un altro in cui rientra la prestazione/esecuzione per conto terzi (anch'essa rientrante nella subfornitura). Montaggi, trattamenti, installazioni, trasformazioni, riparazioni, manutenzioni, tarature, ecc, eseguite su materiali e beni forniti dal cliente, o di propriet\u00e0 di quest'ultimo, sono tutti esempi di lavorazioni per conto terzi, cio\u00e8 eseguite dai terzisti. Nel mondo dell'industria meccanica, il classico terzista \u00e8 l'impresa che effettua processi galvanici o trattamenti termici o di pulimentatura.\nIn alcuni casi, si utilizza la dizione \"terzista\" anche per designare il fornitore di particolari a disegno (ovvero su specifica, nel caso di prodotti non meccanici) dove i termini \"a disegno\" o su \"specifica\" o \"su campione\" sono ovviamente da riferirsi al cliente.\nLa Corte costituzionale, con sentenza n. 254 del 6 dicembre 2017, nel dichiarare l'infondatezza di una questione di legittimit\u00e0 costituzionale sollevata dal giudice di merito per contrariet\u00e0 all'articolo 3 (principio di uguaglianza) e articolo 36 (diritto al giusto salario) della Costituzione, in relazione all'applicazione dell'art. 29, comma 2, D.Lgs. n. 276/2003 (cosiddetta Legge Biagi), ha esteso anche al contratto di subfornitura la portata della norma contenuta nel predetto comma. Tale norma prevede, per il committente imprenditore di \"\"appalto di opere o di servizi\", l'obbligazione in solido con l'appaltatore, nonch\u00e9 con ciascuno degli eventuali subappaltatori (entro il limite di due anni dalla cessazione dell'appalto) riguardo ai trattamenti retributivi dei lavoratori impiegati nell'appalto, comprese le quote di trattamento di fine rapporto, nonch\u00e9 i contributi previdenziali INPS e i premi assicurativi INAIL, dovuti in relazione al periodo di esecuzione del contratto di appalto (restando comunque escluso qualsiasi obbligo per sanzioni civili, per le quali risponde solo il responsabile dell'inadempimento).\nCon la predetta sentenza, la corte ha dichiarato l'applicabilit\u00e0 del regime di solidariet\u00e0 anche nell'ipotesi di contratto di subfornitura, facendo prevalere la funzione di garanzia sostanziale rispetto all'accertamento della qualificazione giuridica del rapporto di subfornitura quale \"species\" del contratto di appalto (quest'ultimo richiamato espressamente dalla norma), o quale altro autonomo rapporto negoziale (non citato dalla norma). A tal proposito, infatti, la corte ha posto in rilievo la \"ratio\" sottesa alla norma, individuata nella volont\u00e0 di \"evitare il rischio che i meccanismi di decentramento \u2013 e di dissociazione fra titolarit\u00e0 del contratto di lavoro e utilizzazione della prestazione \u2013 vadano a danno dei lavoratori utilizzati nell'esecuzione del contratto commerciale\". Tale \"ratio\" \"non giustifica un'esclusione (che si porrebbe, altrimenti, in contrasto con il precetto dell\u2019art. 3 Cost.) della predisposta garanzia nei confronti dei dipendenti del subfornitore, atteso che la tutela del soggetto che assicura un'attivit\u00e0 lavorativa indiretta non pu\u00f2 non estendersi a tutti i livelli del decentramento\"\"."}
{"id": "2034062", "revid": "1444886", "url": "https://it.wikipedia.org/wiki?curid=2034062", "title": "Costi esterni dell'energia", "text": "Per Costi esterni dell'energia si intendono i costi associati all'utilizzo di una fonte di energia primaria e alla sua trasformazione in un prodotto energetico, che ricadono sulla collettivit\u00e0 e che non sono sostenuti dai diversi gestori di tali attivit\u00e0. I costi esterni non rientrano nei \"costi diretti\" delle diverse fasi del ciclo di vita di una fonte energetica e cio\u00e8 la ricerca, il reperimento della risorsa (estrazione, raffinazione oppure semplice acquisto, spesso gravato da un guadagno speculativo da parte del detentore della risorsa) e il trasporto di combustibili, la costruzione e il costo d'esercizio di una centrale, il riciclaggio dei residui e delle scorie, lo smantellamento della centrale stessa a fine esercizio, e il deposito delle scorie e il loro eventuale riciclaggio (questo soprattutto per le centrali nucleari). I costi esterni sono tipicamente associati a fattori d'impatto ambientale (emissioni di gas ad effetto serra, emissioni di gas inquinanti, incidenti rilevanti con effetti sanitari e ambientali...).\nIntroduzione.\nUn esempio recente di valutazione del costo esterno \u00e8 il ventilato utilizzo di eco-tasse per gli eccessi di emissione di CO2, previsto dal Protocollo di Ky\u014dto: esso rappresenta una prima presa di coscienza dei costi non diretti (esterni) nell'utilizzo dei combustibili fossili.\nMetodologia di calcolo della Commissione Europea: ExternE.\nIl calcolo delle esternalit\u00e0 non \u00e8 comunque facile: tuttavia la Commissione europea ha stabilito una metodologia per valutare, in modo standardizzato, i costi esterni legati alla produzione di energia elettrica. Questo progetto si chiama ExternE. \nIl metodo ExternE valuta l'intera vita della centrale, l'intero ciclo del combustibile, e lo smantellamento della centrale stessa a fine vita dell'impianto. Tutto ci\u00f2 include la fabbricazione dei materiali di cui sono composte le strutture della centrale, la costruzione, la gestione dell'impianto, il suo smantellamento, la bonifica ambientale del sito dell'impianto. In ogni stadio di vita della centrale vengono presi in considerazione tutti i possibili fattori di rischio, come emissioni chimiche o radioattive, incidenti stradali, incidenti sul lavoro, incidenti all'impianto che abbiano comportato danni alla popolazione, possibili rischi alla salute dei lavoratori dell'impianto. Tutte queste possibili cause di incidente vengono quantificate in termini monetari e sommate per ottenere una stima del costo esterno totale. Le cause di errore sono per\u00f2 molte, legate alla valutazione dose-effetto, e alla valutazione economica di danni alla salute e degli incidenti mortali.\nNel resoconto finale del progetto si trova una stima dei costi esterni per una serie di fonti energetiche: per l'elettricit\u00e0 prodotta a partire da carbone e il petrolio, i costi esterni sono di circa 5-6 centesimi di \u20ac per kWh prodotto, confrontabili quindi col costo convenzionale di un kWh (9 centesimi di \u20ac nel I trimestre 2007). Per il nucleare, idroelettrico, fotovoltaico ed eolico, il costo esterno \u00e8 nettamente pi\u00f9 basso, meno di 1 centesimo di \u20ac per kWh prodotto. C'\u00e8 comunque da dire che per il nucleare, alcuni disastri come quello di \u010cernobyl' hanno creato nell'opinione pubblica un diffuso dissenso verso l'uso di questa fonte di energia e maggior incertezza nel definire gli effettivi costi esterni. D'altro lato, anche lo sfruttamento di altre fonti di energia (petrolio, carbone, gas naturale, idroelettrico, ecc.) \u00e8 stato caratterizzato da disastri non trascurabili ma in genere con un impatto solamente locale.\nLe considerazioni sui costi esterni hanno comunque un ruolo sempre maggiore, corrispondente alla presa di coscienza che \"non esistono fonti di energia che abbiano solo vantaggi\", ma l'utilizzo di una determinata fonte energetica implica sempre degli \"svantaggi\" sotto forma di perdita di energia utile (per es., sotto forma di calore, vedi il Secondo principio della termodinamica), oppure sotto forma di sotto-prodotti di una reazione chimica o nucleare.\nEsternalit\u00e0 del nucleare da fissione.\nSecondo il Premio Nobel per la fisica Carlo Rubbia, nessun esperto onesto \u00e8 in grado di stabilire in modo assoluto il costo del kilowattora nucleare perch\u00e9, oltre al prezzo di costruzione del reattore elettronucleare e strutture annesse (ad esempio, l'EPR da 1.600 MWe coster\u00e0 3,2 miliardi di euro), bisogna poi aggiungervi i costi dello stoccaggio del combustibile nucleare esaurito, e il decomissionamento della centrale nucleare.\nDopo circa 40-60 anni operativi si dovr\u00e0 aggiungere il costo dello smantellamento del reattore (\"decomissioning\") e stoccaggio delle scorie, processo in qualche caso pi\u00f9 oneroso della costruzione della centrale. Negli USA il costo del decomissioning \u00e8 stato spesso scaricato dalle compagnie private con un'addizionale sulla bolletta elettrica, del costo del kWh prodotto negli impianti. \nNegli USA, per rendere evidenti costi, tempi e processi dello smantellamento, sono state definite due fasi temporali principali per ilo \"smantellamento del reattore nucleare\": la fase iniziale SAFESTORE (raffreddamento e rimozione delle barre di combustibile, smontaggio di tubature, componenti e scambiatori di calore non contaminati), e il DECON definitivo che comporta come ultima azione lo smantellamento dell'edificio di contenimento del reattore e il trasporto verso il luogo di deposito definitivo dei diversi materiali contaminati.\nNegli USA molte compagnie elettriche attualmente stimano una media di 320 milioni di dollari (del 1998) per lo smantellamento totale di ogni reattore nelle centrali USA.\nLe spese per il mantenimento e vigilanza dei siti di stoccaggio nucleare devono essere calcolate in tempi di migliaia di anni, viste le lunghe emivite di alcuni prodotti transuranici che si formano nel reattore (come il plutonio) e la pericolosit\u00e0 radiologica di molti dei prodotti della fissione nucleare, che sono isotopi radioattivi dannosi per la tiroide (come lo iodio-131 radioattivo, che ha un'emivit\u00e0 di circa 1 settimana); che transitano per le vie fisiologiche del sodio (cesio), causando ad esempio il cancro del pancreas: o che, essendo simili al calcio (stronzio, radio) si fissano nel tessuto osseo.\nLe prime nazioni che si sono dotate d'impianti nucleari (USA, Unione Sovietica, Inghilterra, Francia), sono state anche le prime e maggiori potenze atomiche militari della storia. Le procedure di arricchimento dell'uranio dallo 0,7% dell'uranio al 3 - 5 % necessario per una centrale, consumano molta energia ed hanno molti passaggi e costosi macchinari in comune con le procedure per arrivare alle percentuali dell'80-95% necessarie per costruire le armi nucleari. Inoltre, una volta arrivati al 3% di arricchimento, si \u00e8 gi\u00e0 spesa l'85% dell'energia necessaria per l'arricchimento al 90% ed \u00e8 pertanto facile giungere ad arricchimento di \"grado militare\" una volta in possesso della tecnologia \"civile\".\nL'uso pacifico dell'energia nucleare \u00e8 stato sino ad oggi quello che ha richiesto il contributo pi\u00f9 basso di vite umane: meno di 100 persone in tutto, la maggior parte dovute a mancata osservanza delle regole di sicurezza da parte del personale coinvolto. \nIl maggiore incidente in una centrale nucleare sino ad oggi avvenuto, classificato come 7\u00ba grado della scala INES \u00e8 il disastro di \u010cernobyl', che \u00e8 da imputarsi alla pi\u00f9 completa non osservanza delle regole di sicurezza. \nCi sono stati solo altri tre incidenti prima di questo, di rilevanza minore, ma che comportarono un rilascio preoccupante di radioattivit\u00e0 nell'ambiente, superiori cio\u00e8 al 4\u00ba grado della scala INES.\n\u00c8 comunque da sottolineare che i disastri ambientali dovuti al nucleare, anche se hanno avuto un'enorme risonanza nei media, non costituiscono la principale voce nelle esternalit\u00e0 del nucleare. Il principale problema del nucleare rimane lo smaltimento delle scorie radioattive che richiede lo stoccaggio in depositi permanenti, l'emivita delle scorie essendo dell'ordine dei 10000 anni.\nL'uso dell'energia nucleare per produrre energia elettrica \u00e8 regolato con sistemi di sicurezza e di controllo come nessun'altra attivit\u00e0 industriale, il risultato \u00e8 che le centrali nucleari operanti attualmente sono quelle che hanno come unico impatto ambientale quello di riscaldare le acque dei fiumi in cui scaricano le acque di raffreddamento.\nEsternalit\u00e0 dell'idroelettrico.\nL'idroelettrico \u00e8 un'energia intrinsecamente pulita e non inquinante per l'ambiente (per quanto esistono studi che mostrano come grandi bacini idroelettrici in regioni tropicali possano rilasciare gas serra). Fra le rinnovabili \u00e8 l'unica che ha realmente dimostrato di costituire una seria fonte alternativa, rappresentando oggi il 2,2% di tutte le fonti di energia ben oltre lo 0,4% che riunisce insieme tutte le altre rinnovabili (solare, eolico, geotermico, ecc.). Tuttavia l'idroelettrico non \u00e8 una fonte sicura e senza rischi. L'idroelettrico richiede infatti la costruzione di bacini artificiali posti ad una certa altezza, e questi racchiudono concentrata in s\u00e9 un'enorme quantit\u00e0 di energia potenziale idraulica che in caso di rottura della diga si abbatterebbe con furia devastatrice sui paesi a valle. Infatti, anche per una centrale relativamente modesta come quella della diga del Vajont progettata per soli 150 MW di potenza, l'energia potenziale accumulata nel bacino \u00e8 gi\u00e0 equivalente a circa 7 bombe atomiche di Hiroshima. Di fatto disastri idroelettrici pi\u00f9 o meno grandi si sono gi\u00e0 verificati nel passato, tali da classificare questa fonte di energia come quella con esternalit\u00e0 pi\u00f9 pesanti in termini di vite umane dopo il carbone. Ulteriori svantaggi di questa fonte di energia sono il suo impatto sull'ambiente. Infatti la messa in posa di tonnellate di cemento, condotte forzate, la distruzione di vallate e foreste sottopone a scempio paesaggistico soprattutto l'ambiente montano che \u00e8 fra i pi\u00f9 preservati ambienti naturalistici. Enorme inoltre anche l'impatto sulle popolazioni laddove costringe alla rilocazione di milioni di persone con l'inondazione di intere regioni e perdita di radici e valori culturali ecc. come nel caso della diga di Assuan o dei faraonici progetti idroelettrici gi\u00e0 impiantati o in corso di impiantazione in Cina (diga delle tre gole).\nEsternalit\u00e0 e costi occulti del petrolio.\nMolto spesso, spese molto rilevanti, come quelle bilancio della difesa USA necessarie per vigilare e proteggere i campi petroliferi, gli oleodotti, le raffinerie e tutto l'itinerario della via del petrolio, vengono totalmente esternalizzate dalle compagnie petrolifere e scaricate sugli stati nazionali e quindi sulle spalle dei contribuenti, che quasi mai vengono consultati riguardo alle scelte sul tipo di energia di cui desiderano usufruire. Nel 2003-2005 i costi della difesa USA, destinati direttamente a proteggere il flusso del petrolio dal Golfo Persico, erano stimati tra i 49 e i 65 miliardi di dollari, e. Secondo il senatore democratico e candidato alla vice-presidenza USA Joseph Biden, il costo di ogni settimana di presenza delle forze americane in Iraq ammonta a quasi 3 miliardi di dollari, pari a $ 150 miliardi/anno.\nTra i molteplici danni che causa l'eccessiva spesa militare degli USA (in buona parte destinata a proteggere pozzi e rotte petrolifere), "}
{"id": "2034089", "revid": "986213", "url": "https://it.wikipedia.org/wiki?curid=2034089", "title": "Corrado Caracciolo", "text": "Biografia.\nNato a Napoli da un'illustre famiglia, era detto anche il \"cardinale di Mileto\", di cui era vescovo.\nFu creato cardinale presbitero col titolo di San Crisogono nel concistoro del 12 giugno 1405 da papa Innocenzo VII. Fu camerlengo di Santa Romana Chiesa dal 1404 al 1406.\nPartecip\u00f2 al conclave del 1406 che elesse papa Gregorio XII, ma poco dopo abbandon\u00f2 l'obbedienza romana per passare a Pisa. Prese parte al conclave del 1409, in cui venne eletto l'antipapa Alessandro V, che lo nomin\u00f2 legato \"a latere\" in Lombardia.\nSi adoper\u00f2 per la riunificazione della Chiesa e la fine dello scisma d'Occidente assieme agli pseudocardinali creati dall'antipapa Benedetto XIII.\nMor\u00ec a Bologna ed \u00e8 sepolto nella cattedrale della citt\u00e0."}
{"id": "2034090", "revid": "767487", "url": "https://it.wikipedia.org/wiki?curid=2034090", "title": "Alessandro Scarioni", "text": "Carriera.\nDurante la sua carriera, dal 1908 al 1921, Scarioni vest\u00ec sempre la maglia del Milan, tranne nella stagione 1915-1916 quando venne richiamato alle armi per la prima guerra mondiale. Chiuse poi la carriera con la Milanese.\nDebutt\u00f2 in Prima Categoria con i rossoneri il 10 gennaio 1909 nel derby contro l'Inter (3-2 per il Milan).\nIndoss\u00f2 la fascia di capitano dei milanesi dal 1919 al 1921, anno del ritiro."}
{"id": "2034091", "revid": "1573940", "url": "https://it.wikipedia.org/wiki?curid=2034091", "title": "Zorocratidae", "text": "Zorocratidae \u00e8 un'ex-famiglia di ragni appartenente all'ordine Araneae. Nel 2015 \u00e8 parzialmente confluita nella nuova famiglia Udubidae.\nEtimologia.\nIl nome deriva probabilmente dal greco ', \"zor\u00f2s\" cio\u00e8 \"forte\", \"robusto\", e ', \"kr\u00e0tos\", cio\u00e8 \"vigoroso\", \"robusto\", \"potente\", per l'aspetto piuttosto robusto e corpulento, ed il suffisso \"-idae\", che designa l'appartenenza ad una famiglia.\nCaratteristiche.\nQuesta famiglia fa parte dei cosiddetti \"ragni-sacco\", i quali hanno l'opistosoma a forma di sacco pi\u00f9 o meno allungato, ed ha una storia tassonomica alquanto travagliata e sicuramente non ancora terminata. All'inizio comprendeva disparate forme di ragni, purch\u00e9 avessero otto zampe sistemate in due file, le filiere anteriori e coniche; e costruissero tele a forma di sacco fra le piante o sotto le pietre e altri caratteri generici comuni che rendevano questa famiglia un guazzabuglio di diversit\u00e0.\nCol passare degli anni gli aracnologi hanno concordato nello staccare alcuni generi perch\u00e9 pi\u00f9 simili ai Lycosidae e per altri generi, aventi caratteristiche comuni pi\u00f9 precipue hanno deciso di formare famiglie a s\u00e9 stanti come i Corinnidae, Anyphaenidae, Tengellidae, Clubionidae, Miturgidae e Liocranidae.\nDescrizione.\nHanno otto occhi e sono piuttosto rari. Di maggiori dimensioni rispetto ai Zoridae, ne condividono la somiglianza, pi\u00f9 nell'andatura che nell'aspetto, con i Lycosidae pi\u00f9 corpulenti. Ne differiscono principalmente per il capo pi\u00f9 ristretto e per il pattern oculare diverso.\nComportamento.\nPoco \u00e8 conosciuto della loro biologia, sono ragni che cacciano all'agguato di giorno ben nascosti nella vegetazione, non costruiscono ragnatele.\nDistribuzione.\nSono diffusi soprattutto in Africa, in Madagascar e in America settentrionale; le specie nordamericane appartengono tutte al genere Zorocrates, che nel 2007 si \u00e8 accresciuto di 20 nuove specie scoperte fra il Messico e il Texas. Il genere Uduba \u00e8 endemico del Madagascar e diffuso solo l\u00ec. La distribuzione dei generi farebbe intendere che si tratta di una famiglia piuttosto antica, la cui separazione territoriale risalirebbe alla separazione geologica fra Africa e America meridionale.\nTassonomia.\nA seguito di un lavoro degli aracnologi Polotow, D., Carmichael, A. &amp; Griswold, C.E. del 2015, questa famiglia \u00e8 stata smembrata in due parti: 4 generi (\"Campostichomma\", \"Raecius\", \"Uduba\" e \"Zorodictyna\") sono confluiti nella nuova famiglia Udubidae e il genere \"Zorocrates\" \u00e8 stato assorbito nella famiglia Zoropsidae."}
{"id": "2034092", "revid": "132266", "url": "https://it.wikipedia.org/wiki?curid=2034092", "title": "Bruno Contrada", "text": "Il suo nome \u00e8 associato ai presunti rapporti tra servizi segreti italiani e criminalit\u00e0, culminati nella strage di via D'Amelio dove mor\u00ec in un attentato il giudice Paolo Borsellino che in quel periodo indagava sui collegamenti tra mafia e Stato, e alla cosiddetta \"zona grigia\" tra legalit\u00e0 e illegalit\u00e0. Contrada si \u00e8 dichiarato collaboratore e amico di Borsellino, ma i familiari del magistrato assassinato hanno smentito fermamente. In giovent\u00f9 fu amico e collaboratore di Boris Giuliano, la cui moglie ha espresso invece perplessit\u00e0 sulla colpevolezza di Contrada.\nArrestato il 24 dicembre 1992, Contrada, che si \u00e8 dichiarato estraneo al reato, in un primo tempo assolto in appello, \u00e8 stato condannato in via definitiva nel 2007 a 10 anni di carcere per concorso esterno in associazione mafiosa. Nel 2011-12 venne respinta la richiesta di revisione del processo e sempre nel 2012 fin\u00ec di scontare la pena.\nL'11 febbraio 2014 la Corte Europea dei diritti dell'uomo (CEDU) ha condannato lo Stato italiano poich\u00e9 ha ritenuto che la ripetuta mancata concessione degli arresti domiciliari a Contrada, sino al luglio 2008, pur se gravemente malato e malgrado la palese incompatibilit\u00e0 del suo stato di salute col regime carcerario, fosse una violazione dell'art. 3 Cedu (divieto di trattamenti inumani o degradanti).\nIl 13 aprile 2015 la stessa Corte europea dei diritti umani ha condannato lo Stato italiano stabilendo un risarcimento per danni morali da parte dello Stato italiano perch\u00e9 non doveva essere condannato per concorso esterno in associazione mafiosa dato che, all'epoca dei fatti (1979-1988), il reato non era ancora previsto dall'ordinamento giuridico italiano (principio di \"nulla poena sine lege\"), e nella sentenza viene affermato che \"\u00abil reato non era sufficientemente chiaro, n\u00e9 prevedibile da lui. Contrada non avrebbe potuto conoscere le pene in cui sarebbe incorso\u00bb\". In seguito a ci\u00f2, nel giugno 2015 \u00e8 incominciata la revisione del processo di Contrada, poi respinta il 18 novembre. Gli avvocati di Contrada hanno presentato istanza di revoca della condanna, respinta dalla corte d'appello di Palermo, e infine accolta nel 2017 dalla corte di Cassazione, che ha dichiarato \"ineseguibile e improduttiva di effetti penali la sentenza di condanna\". La Corte di Cassazione ha chiuso quindi la vicenda perch\u00e9 il fatto non era previsto come reato all'epoca degli eventi contestati, in accoglimento della sentenza di Strasburgo.\nIl 14 ottobre 2017 il capo della Polizia Franco Gabrielli ha revocato il provvedimento di destituzione di Bruno Contrada, reintegrandolo come pensionato nella Polizia di Stato. La revoca della destituzione \u00e8 retroattiva e parte dal gennaio 1993, data della rimozione dal servizio.\nBiografia.\nEntrato in Polizia nel 1962, frequent\u00f2 a Roma il corso di istruzione presso l'Istituto superiore di polizia. Dopo alcuni ruoli nel Lazio, nel 1973 gli venne affidata la direzione della squadra mobile di Palermo.\nContrada fu uno degli investigatori che indagarono sul caso della scomparsa di Mauro De Mauro, giornalista rapito e assassinato dalla mafia nel 1970. Secondo lui e secondo Boris Giuliano la scomparsa era legata alle indagini di De Mauro sull'attentato in cui mor\u00ec Enrico Mattei, presidente dell'ENI, morto ufficialmente in un incidente aereo, mentre altri come Carlo Alberto Dalla Chiesa pensavano fosse dovuta all'inchiesta sulla droga che stava svolgendo. In seguito nella vicenda entrarono anche i servizi segreti; alcuni hanno avvicinato la figura di un certo \"signor X\" (forse Vito Guarrasi) a Contrada. Insieme a Contrada, Dalla Chiesa e Giuliano lavorava al caso anche Giuseppe Russo; Dalla Chiesa, Giuliano e Russo saranno in anni seguenti assassinati dalla mafia, anche se i metodi dell'ultimo saranno contestati e su di lui graveranno alcune pesanti ombre (come per l'indagine sulla strage di Alcamo Marina). Nel 1976 lasci\u00f2 a Giuliano la guida della mobile palermitana per passare alla Criminalpol.\nNel 1982 Contrada transit\u00f2 nei ruoli del SISDE con l'incarico di coordinarne i centri della Sicilia e della Sardegna. Nel settembre del 1982 viene nominato dal prefetto Emanuele De Francesco Capo di Gabinetto dell'Alto Commissario per la lotta contro la mafia, incarico che ricopre fino al dicembre del 1985; Nel 1986 fu chiamato a Roma presso il Reparto Operativo della Direzione del SISDE.\nTra le azioni da lui dirette, numerosi arresti di trafficanti di droga e una vasta operazione contro un'organizzazione mafiosa che faceva capo alle famiglie dei Cursoti, dei Madonia e ai Corleonesi, che aveva come base operativa l'autoparco di Milano. Il 3 luglio 1993 (quindi sette mesi dopo l'arresto di Bruno Contrada) l'attivit\u00e0 informativa da lui avviata port\u00f2 al sequestro di beni mobili e immobili, titoli di credito e azioni che facevano capo a Tot\u00f2 Riina e Bernardo Provenzano.\nContrada si fece anche promotore di una riorganizzazione del SISDE, sostituendo la prevalente funzione antieversiva con una specifica funzione antimafia, dal momento che la criminalit\u00e0 mafiosa aveva raggiunto livelli tali da poter essere ritenuta destabilizzante per le istituzioni; in tal caso ci sarebbe per\u00f2 stato un conflitto di attribuzione con la stessa Direzione Investigativa Antimafia, con cui ci furono contrasti.\nLa vicenda giudiziaria.\nIl primo processo per concorso esterno in associazione mafiosa.\nIl 24 dicembre 1992, alle 7 di mattina venne arrestato, con mandato di cattura richiesto dal procuratore Gian Carlo Caselli, perch\u00e9 accusato di concorso esterno in associazione di tipo mafioso (estensione giurisprudenziale dell'art. 416 bis Codice penale) sulla base delle dichiarazioni di alcuni collaboratori di giustizia (tra i quali Gaspare Mutolo, Tommaso Buscetta, Giuseppe Marchese, Salvatore Cancemi) e rimase in regime di carcere preventivo fino al 31 luglio 1995, detenuto, limitatamente a questo periodo, nel carcere militare di Forte Boccea (Roma).\nIl primo processo a suo carico, incominciato il 12 aprile 1994, si concluse il 19 gennaio 1996, quando, al termine di una requisitoria protrattasi per ventidue udienze, il pubblico ministero Antonio Ingroia chiese la condanna a dodici anni. Il 5 aprile 1996 i giudici disposero dieci anni di reclusione e tre di libert\u00e0 vigilata.\nIl giudice Antonino Caponnetto disse che \"\u00abquando Contrada venne interrogato sull'omicidio Mattarella mi rimase impresso un gesto di Falcone: una volta che Contrada ebbe terminato, entrambi, io e Falcone, ci alzammo per stringergli la mano. Poi Falcone fiss\u00f2 la propria mano per qualche istante e la pul\u00ec vistosamente sui pantaloni. Era un chiaro segno di ribrezzo\u00bb\". Quando gli fu riferito che ci\u00f2 non poteva essere accaduto (l'interrogatorio a Contrada non era stato verbalizzato dall'ufficio istruzione di Falcone ma dal procuratore della Repubblica Vincenzo Pajno) Caponnetto cambi\u00f2 versione, ammettendo che forse si era sbagliato, che Falcone non lo fece in aula ma, \u201ceventualmente\u201d, nel suo studio.\nL'allora Capo della Polizia Vincenzo Parisi si prodig\u00f2 invece per difendere l'indagato. Antonino Caponnetto giudic\u00f2 incauta la posizione assunta da Parisi. Luciano Violante, nel frattempo divenuto presidente della Commissione parlamentare Antimafia, parl\u00f2 in proposito di \"caratteristica strutturale\" circa il rapporto di Cosa nostra con il potere.\nSecondo Mutolo, la mafia era un'organizzazione dalla spiccata natura anticomunista, che aveva servito la causa atlantica sia portando voti alla Democrazia Cristiana, sia contrastando con ogni mezzo le iniziative delle formazioni progressiste (l'esempio pi\u00f9 famoso nella strage di Portella della Ginestra). Questa attitudine aveva come contropartita una sorta di tacita \"pax mafiosa\": per anni, lo Stato aveva evitato di combattere efficacemente contro quell'organizzazione criminale. A met\u00e0 degli anni 1970 qualcosa era cambiato, poich\u00e9 la politica sembrava aver accantonato i progetti di colpo di Stato. Nel mutato scenario, si osava attaccare i vertici mafiosi avvalendosi dello strumento giuridico dell'associazione per delinquere. L'incriminazione per tale reato, in buona sostanza, esponeva i boss al rischio di essere coinvolti nella responsabilit\u00e0 per ogni misfatto importante che accadesse nei rispettivi \"mandamenti\".\nL'analisi mafiosa della situazione aveva naturalmente individuato dei soggetti responsabili: oltre al medesimo Contrada, Boris Giuliano e Tonino De Luca. Nei confronti di questi uomini dello Stato, secondo Mutolo, la mafia avrebbe adottato una strategia del bastone e della carota: prima il tentativo di minaccia/corruzione e in seguito l'omicidio.\nMutolo sostiene di aver appreso da Rosario Riccobono che Contrada \"era ormai passato a disposizione della mafia\". Dalla medesima fonte, Mutolo sapeva che il primo mafioso di rango a stabilire un rapporto di amicizia con Contrada sarebbe stato Stefano Bontate, avvalendosi dei buoni uffici prestati dal conte Arturo Cassina, una sorta di vicino di casa per il mafioso, nonch\u00e9 confratello del funzionario SISDE presso l'Ordine del Santo Sepolcro. Questa duplicit\u00e0 di relazioni risulta dalle carte processuali. L'Ordine del Santo Sepolcro conferm\u00f2 l'appartenenza dei due soggetti che abbiamo richiamato (d'altronde le liste di quella confraternita sono di pubblico dominio), ma sment\u00ec che avessero un rapporto personale. Al contrario, i magistrati ritennero non solo l'esistenza di questo contatto, ma anche una sorta di collaborazione piuttosto spinta tra Contrada e il nominato Riccobono, al punto che pi\u00f9 volte il secondo sarebbe stato informato dal primo dei vari tentativi di catturarlo a opera della polizia, il tutto attraverso l'avvocato Cristoforo Fileccia.\nL'ex magistrato Gian Carlo Caselli sul caso Contrada ha osservato che: \u00abTutte le sentenze di condanna a suo carico concludono dicendo che l\u2019imputato ha dato il contributo sistematico e consapevole sia alla conservazione sia al rafforzamento di Cosa Nostra. Ci sono state \u201csoffiate\u201d per consentire la fuga di latitanti in occasioni di imminenti operazioni di polizia. Tre volte in favore di Tot\u00f2 Riina e di altri due latitanti mafiosi nel 1981. Risulta che l\u2019imputato si sia mosso con la Questura per far avere la patente a Stefano Bontate e a Michele Greco detto \u201cIl Papa\u201d. A monte delle soffiate c\u2019erano amichevoli contatti con Bontate, Salvatore Inzerillo, Michele Greco e Salvatore Riina: tutti mafiosi ai vertici di Cosa Nostra. In sostanza, secondo un pentito, dire che Contrada era nelle mani di Cosa Nostra era come dire pane e pasta: tutti lo sapevano\u00bb.\nIl 4 maggio 2001 la Corte d'appello di Palermo lo assolse perch\u00e9 il fatto non sussiste.\nDopo l'assoluzione, in giugno si candid\u00f2 come indipendente nelle liste di Alleanza Nazionale alle elezioni regionali siciliane, nel collegio di Palermo, ottenendo 1.975 preferenze.\nIl nuovo processo.\nIl 12 dicembre 2002 la Corte di cassazione annull\u00f2 la sentenza di secondo grado, ordinando un nuovo processo, davanti a una diversa sezione della Corte d'Appello di Palermo.\nAl termine del nuovo processo, il 25 febbraio 2006 i giudici di secondo grado confermarono, dopo 31 ore di camera di consiglio, la sentenza di primo grado che condannava Bruno Contrada a 10 anni di carcere e al pagamento delle spese processuali.\nIl 10 maggio 2007 la Corte di cassazione ha confermato la sentenza di condanna in appello. La corte escluse per\u00f2 che avesse agito per denaro. Contrada venne rinchiuso nel carcere di Santa Maria Capua Vetere, in provincia di Caserta.\nRichiesta di revisione del processo (respinta).\nIl 24 settembre 2011 la Corte d'appello di Caltanissetta ritiene che \u00abnon \u00e8 manifestamente infondata\u00bb la richiesta di revisione del processo, ma l'8 novembre seguente la Corte dichiar\u00f2 definitivamente inammissibile la richiesta di revisione del processo. Il 5 giugno 2012 la Corte di Cassazione dichiara inammissibile la richiesta di revisione del processo.\nDifesa di Contrada.\nEgli si dichiara innocente e afferma di aver lavorato a contatto con informatori legati alla mafia per aiutare le indagini, secondo la prassi di infiltrazione tipica dei servizi segreti, dei poliziotti sotto copertura e degli ambienti militari; ottenere la fiducia di alcuni mafiosi sarebbe servito per arrivare a incastrarli. Contrada ha dichiarato difatti nel 2015: \"\u00abStavo per prendere Provenzano e fui fermato. Ora voglio la revisione della sentenza di condanna... Mi hanno distrutto la vita, avevo i miei confidenti ma non ho mai visto un boss... So che il mio lavoro ai Servizi era inviso alla direzione antimafia\u00bb\".\nSecondo Contrada l'accusa fu una vendetta dei pentiti (alcuni dei quali furono da lui arrestati), della mafia e di alcuni magistrati:\nSecondo lui i giudici hanno \"\u00abritenuto prevalenti le accuse di un nugolo di pendagli da forca, manigoldi, criminali sanguinari che non potevano farsi scrupoli nell\u2019accusare e calunniare uno sbirro che odiavano, che li ha fatti arrestare e condannare. Hanno dato retta a questa gente e non a 140 uomini di Stato venuti al processo a raccontare la verit\u00e0\u00bb\".\nLa richiesta di grazia.\nA fine dicembre 2007 l'avvocato difensore di Contrada, Giuseppe Lipera, ha inviato al presidente della Repubblica Giorgio Napolitano una \"accorata supplica\" al fine di sollecitarlo a concedere la grazia in mancanza di un'esplicita richiesta da parte dell'interessato che, ritenendosi innocente, non intende inoltrarla. In un messaggio, Contrada ha ribadito: \"\u00abNon ho mai chiesto, n\u00e9 chiedo, n\u00e9 chieder\u00f2 mai la grazia a quello Stato da cui mi sarei aspettato un grazie e non una grazia\u00bb\". Contrari a ipotesi di grazia si sono dichiarati Rita Borsellino, l'Associazione dei familiari delle vittime di via dei Georgofili, la Fondazione Caponnetto e la Fondazione Scopelliti.\nFavorevoli furono il ministro Clemente Mastella e il presidente Napolitano stesso (che proposero l'avvio dell'iter), Fabrizio Cicchitto (Forza Italia), Marco Pannella (Radicali), Vittorio Sgarbi, Gianfranco Rotondi (DCA), Francesco Storace (La Destra).\nIl differimento pena per motivi di salute.\nIl guardasigilli Clemente Mastella, ha ricordato che \u00abla decisione circa l'istanza di differimento della pena per ragioni di salute \u00e8 di esclusiva competenza della magistratura di sorveglianza\u00bb. Il 28 dicembre 2007 il magistrato di sorveglianza dispone, in maniera del tutto inattesa, il ricovero di Contrada presso il reparto detenuti dell'Ospedale Cardarelli di Napoli, ma il giorno dopo questi chiede di tornare in carcere a causa delle condizioni del reparto giudicate \u00abda incubo\u00bb dal suo avvocato.\nIl 2 gennaio 2008 rientrando in carcere ha assegnato mandato al proprio legale di presentare istanza di revisione del processo che lo ha condannato in via definitiva a 10 anni di detenzione. L'8 gennaio il Tribunale di Napoli ha respinto ogni istanza di differimento della pena insieme alla richiesta degli arresti domiciliari.\nIl 10 gennaio 2008 il Presidente della Repubblica ha inviato una lettera al ministero della Giustizia per revocare l'avvio dell'iter, ponendo fine, di fatto, alla \"querelle\" giudiziaria. Il 16 aprile 2008 chiede che gli venga praticata l'eutanasia. La richiesta \u00e8 stata presentata al giudice tutelare del Tribunale di Santa Maria Capua Vetere dalla sorella, che ha spiegato che Contrada \u00abvuole morire\u00bb perch\u00e9 \u00abquesta sembra l'unica strada percorribile per mettere fine alle sue infinite pene\u00bb.\nIl 21 luglio dello stesso anno i suoi legali hanno diffuso la notizia che Contrada in carcere sarebbe dimagrito di 22 chili per dimostrare l'incompatibilit\u00e0 dell'ex dirigente del Sisde col regime carcerario. I familiari ed il legale hanno omesso di dichiarare che il dimagrimento del detenuto era derivante dal suo rifiuto di nutrirsi. Il 24 luglio 2008 sono stati concessi a Contrada gli arresti domiciliari per motivi di salute; al provvedimento \u00e8 seguita la scarcerazione. Il provvedimento di concessione dei domiciliari ha una durata di 6 mesi e prevede l'obbligo di domicilio, negando la possibilit\u00e0 di recarsi a Palermo in quanto i giudici confermano la pericolosit\u00e0 sociale di Bruno Contrada. A Salvatore Borsellino (fratello di Paolo) che dichiar\u00f2 la sua disapprovazione per la sua scarcerazione, ha risposto con una querela.\nMorte del fratello.\nIl fratello di Bruno Contrada, Romano, si suicid\u00f2 nell'aprile 2014 a Napoli, nel quartiere Bagnoli, con un colpo di pistola in bocca, seduto su un muretto, in via della Liberazione. Accanto al corpo venne rinvenuto il biglietto, scritto a mano, con il testo \"sono stanco di vivere, non resisto pi\u00f9\". Nel 2008 Romano Contrada - ex impiegato della Sip, invalido al cento per cento a causa di una grave malattia - aveva rivolto un appello al Capo dello Stato, Giorgio Napolitano, per la scarcerazione del fratello Bruno.\nFine pena.\nL'11 ottobre 2012 viene scarcerato e pochi giorni dopo pubblica per i tipi Marsilio la storia della sua vicenda nel volume \"La mia prigione\". In tutto Contrada, su 10 anni di carcere previsti, ne ha scontati quattro in carcere e quattro ai domiciliari mentre i restanti due gli sono stati condonati per buona condotta. All'uscita del carcere rese la seguente dichiarazione:\nNonostante la fine della pena, non gli vennero restituiti i pieni diritti civili e i politici.\nSentenze della Corte Europea dei diritti dell'uomo.\nL'11 febbraio 2014 la Corte europea dei diritti dell'uomo (CEDU), organo del Consiglio d'Europa, ha condannato (sentenza \"Contrada v. Italia\", n.1) lo Stato italiano poich\u00e9 ha ritenuto che la ripetuta mancata concessione dei domiciliari a Contrada, sino al luglio 2008, pur se gravemente malato e malgrado la palese incompatibilit\u00e0 del suo stato di salute col regime carcerario, fosse una violazione dell'art. 3 (divieto di trattamenti inumani o degradanti) della Convenzione europea per la salvaguardia dei diritti dell'uomo e delle libert\u00e0 fondamentali di cui l'Italia \u00e8 firmataria e a cui la sua giurisdizione \u00e8 vincolata. Gli sono stati refusi \u20ac 10.000,00 per i danni morali, \u20ac 5.000,00 per il rimborso spese oltre oneri accessori ed interessi legali calcolati come nella generalit\u00e0 delle cause presso la CEDU.\nIl 14 aprile 2015 (\"Contrada v. Italia\", n.2) la CEDU ha condannato lo Stato italiano stabilendo un risarcimento per danni morali di 10.000 euro a Bruno Contrada da parte dello Stato italiano (contro gli 80.000 chiesti da Contrada) per i danni morali e 2.500 euro (contro i 30.000 richiesti) per le spese processuali sostenute perch\u00e9 non doveva essere condannato per concorso esterno in associazione mafiosa dato che all'epoca dei fatti (1979-1988), il reato non era codificato e \"\u00abl'accusa di concorso esterno non era sufficientemente chiara\u00bb\". Prosegue dicendo che \"\u00abil reato contestato di concorso esterno \u00e8 stato il risultato di un'evoluzione giurisprudenziale iniziata alla fine degli anni '80 del \u2018900 e che si \u00e8 consolidata nel 1994, con la sentenza della Cassazione \u201cDemitry\u201d. Cos\u00ec, all'epoca in cui i fatti contestati a Contrada sono avvenuti (1979-1988) il reato non era sufficientemente chiaro, n\u00e9 prevedibile da lui. Contrada non avrebbe potuto conoscere le pene in cui sarebbe incorso\u00bb.\" Per i giudici di Strasburgo l'Italia ha violato anche l'articolo 7 della convenzione dei diritti dell'uomo, che si basa sul principio \u201cnulla poena sine lege\u201d (principio di irretroattivit\u00e0), cio\u00e8 che \"\u00abnessuno pu\u00f2 essere condannato per un'azione che, al momento in cui \u00e8 stata commessa, non costituiva reato secondo il diritto interno o internazionale\u00bb\". L'unico reato contestabile, se ritenuto colpevole, sarebbe stato quello di favoreggiamento personale. Nel luglio 2015 il governo italiano ha presentato ricorso alla Grande Chambre, che per\u00f2 a settembre \u00e8 stato respinto dai giudici europei.\nRichiesta di revisione.\nIn seguito alla pronuncia europea, Contrada ha presentato per la quarta volta richiesta di revisione del processo. Per effetto della pronuncia della Corte costituzionale sul caso Dorigo, la Cassazione ha ammesso automaticamente la richiesta al tribunale di Caltanissetta, che ha accolto l'istanza di revisione, riservandosi di giudicare.\nLa decisione, prevista per il 18 giugno 2015, \u00e8 in seguito slittata ad ottobre; il presidente del collegio giudicante Aloisi e il giudice a latere della corte d'appello di Caltanissetta si sono infatti astenuti, perch\u00e9 avevano in precedenza gi\u00e0 respinto la richiesta e hanno deciso di non pronunciarsi due volte sullo stesso fatto. L'inizio del processo di revisione \u00e8 stato quindi fissato prima per il 15 ottobre 2015 e poi per il 18 novembre, con la corte chiamata a pronunciarsi per un nuovo respingimento o un nuovo processo con tre esiti possibili (assoluzione per non aver commesso il fatto, conferma della condanna per il reato di concorso esterno, proscioglimento per intervenuta prescrizione del reato di favoreggiamento).\nLa Corte d'Appello di Caltanissetta ha respinto la richiesta di revisione del processo il 18 novembre 2015, confermando la sentenza definitiva. La sentenza \u00e8 stata confermata in Cassazione.\nRevoca della condanna.\nContrada e il suo legale Stefano Giordano hanno presentato una nuova richiesta alla corte d'appello di Palermo nell'ottobre 2016, perch\u00e9 venga recepita la pronuncia europea, tramite la revoca della condanna. La difesa ha anche inviato una lettera al Comitato dei ministri del consiglio d'Europa perch\u00e9 \"vigilino sull'applicazione della sentenza della Corte europea dei diritti dell'uomo\". La Corte d'appello di Palermo ha respinto il 27 ottobre la richiesta di revoca, non riconoscendo le motivazioni giurisprudenziali della CEDU, dichiarando la revoca inammissibile perch\u00e9 la corte europea si baserebbe su \u00abun'interpretazione comunitaria di fatto incompatibile con l'ordinamento italiano\u00bb. Il 7 luglio 2017 la corte di Cassazione revoca, tramite annullamento senza rinvio, la condanna per concorso esterno in associazione mafiosa a Contrada, dichiarandola \"ineseguibile e improduttiva di effetti penali\" poich\u00e9 il fatto non era previsto come reato (articolo 530 c.p.p. comma 1), in accoglimento della sentenza di Strasburgo.\nIl 26 luglio 2017 viene perquisita la sua abitazione, in seguito ad un'indagine della procura di Reggio Calabria su una serie di attentati ai Carabinieri; Contrada defin\u00ec la perquisizione come \"la reazione di chi ha perso e non si rassegna all'inesorabile sconfitta\". Il fatto si \u00e8 ripetuto l'anno seguente nell'ambito dell'inchiesta sull'omicidio del poliziotto e agente segreto Antonino Agostino, e sui rapporti di Contrada con Giovanni Aiello, un poliziotto e forse agente segreto, associato a diverse inchieste, da alcuni considerato colluso con la mafia e soprannominato \"faccia da mostro\"; Aiello e Contrada venivano soprannominati \"il bruciato e lo zoppo\", per via del volto sfigurato del primo e della gamba del secondo.\nContrada ha gi\u00e0 scontato tutta la pena ma avendo avuto la pensione sospesa, gli effetti della pronuncia della Corte di Cassazione si ripercuotono sull'aspetto pensionistico e non solo. Infatti il collegio difensivo di Contrada, a seguito della sentenza, ha diffidato il ministero dell'Interno e l'Inps per la reintegra immediata nei ranghi dell'Amministrazione del loro assistito ed a riconoscere al super poliziotto di Palermo le cifre non corrispostegli durante i 25 anni di interdizione dai pubblici uffici.\nIl 14 ottobre 2017 il capo della Polizia Franco Gabrielli ha revocato il provvedimento di destituzione, revoca che \u00e8 retroattiva, e ricomprende il periodo tra il 13 gennaio 1993 e il 30 settembre 1996, cio\u00e8 il giorno antecedente a quello in cui Contrada \u00e8 stato collocato in quiescenza.\nNel luglio 2017, Bruno Contrada s'iscrive al Partito Radicale Transnazionale.\nRisarcimento.\nIl 6 aprile 2020 la Corte d'Appello di Palermo ha liquidato a favore dell'ex dirigente del Sisde la somma di 667.000 euro, a titolo di riparazione per l'ingiusta detenzione patita nel procedimento penale. Il 21 gennaio 2021 la IV^ Sezione Penale della Corte di Cassazione ha annullato con rinvio la suddetta ordinanza, disponendo che la Corte d'Appello di Palermo riesamini la propria decisione. "}
{"id": "2034095", "revid": "31886", "url": "https://it.wikipedia.org/wiki?curid=2034095", "title": "Specie di Udubidae", "text": "Di seguito sono descritte tutte le 12 specie della famiglia di ragni Udubidae note al gennaio 2016.\nCampostichomma.\n\"Campostichomma\" \nRaecius.\n\"Raecius\" \nUduba.\n\"Uduba\" \nZorodictyna.\n\"Zorodictyna\" "}
{"id": "2034096", "revid": "834", "url": "https://it.wikipedia.org/wiki?curid=2034096", "title": "Inferno (album Mot\u00f6rhead)", "text": ""}
{"id": "2034100", "revid": "834", "url": "https://it.wikipedia.org/wiki?curid=2034100", "title": "Inferno (album Entombed)", "text": ""}
{"id": "2034106", "revid": "1793900", "url": "https://it.wikipedia.org/wiki?curid=2034106", "title": "Treponti (Vigo di Cadore)", "text": "Treponti (o Tre Ponti) \u00e8 una localit\u00e0 di Vigo di Cadore, situata alla confluenza tra il fiume Piave e il torrente Ansiei.\nLa leggenda narra che anticamente ai Tre Ponti doveva sorgere un castello appartenente all'insediamento di \"Ag\u00f2nia\", l'attuale Cima Gogna, che, dopo essere stato assediato per giorni dagli Unni di Attila, venne raso al suolo e mai pi\u00f9 ricostruito. A questo episodio si riferirebbe il toponimo \"Castelletto\".\nEffettivamente quest'area \u00e8 stata spesso teatro di scontri fino alle guerre mondiali in quanto zona nevralgica, dove si incontrano valli, fiumi e strade da e per il Centro Cadore, la Carnia, il Comelico. I collegamenti venivano bloccati abbattendo i Tre Ponti presso Cima Gogna in Comune di Auronzo di Cadore che danno il nome alla localit\u00e0.\nNel 1866, durante la III guerra d'indipendenza gli italiani vi sconfissero una colonna austriaca."}
{"id": "2034107", "revid": "1086846", "url": "https://it.wikipedia.org/wiki?curid=2034107", "title": "Societ\u00e0 Sportiva Lazio 2008-2009", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 2008-2009.\nStagione.\nIl 13 maggio 2009, allo Stadio Olimpico di Roma, la squadra vinse la finale di Coppa Italia battendo la Sampdoria per 7-6 dopo i calci di rigore; i tempi supplementari si erano conclusisi sull'1-1.\nLa Lazio ha esordito in Coppa Italia nei trentaduesimi di finale, non essendo riuscita a raggiungere l'ottavo posto nella stagione 2007-2008.\nLa prima squadra sul cammino dei biancocelesti \u00e8 stata il Benevento, militante in Lega Pro Prima Divisione e sconfitta all'Olimpico per 5-1.\nDa testa di serie, nei sedicesimi di finale, la Lazio ha incontrato in una gara unica sul proprio terreno l'Atalanta, sconfiggendola per 2-0, grazie alle le reti di Cristian Ledesma e Goran Pandev.\nNegli ottavi di finale l'avversaria \u00e8 stata il Milan, gi\u00e0 sorteggiato sul cammino della Lazio; dopo un gol di Andrij \u0160ev\u010denko nel finale di gara, \u00e8 arrivato il pareggio all'87' su rigore di Mauro Z\u00e1rate, e ai supplementari il definitivo raddoppio di Pandev.\nAvendo battuto il Milan come testa di serie dagli ottavi, la Lazio ha potuto giocare la partita contro il Torino in casa, e vincendola 3-1 grazie ai gol di Pandev, Mauri e capitan Rocchi che hanno risposto all'iniziale rete di Cesare Natali.\nApprodata in semifinale, la Lazio ha dovuto affrontare in gara doppia la Juventus secondo la nuova formula.\nEntrambe le partite sono terminate per 2-1 in favore delle Aquile con le reti decisive di Pandev, Rocchi, Z\u00e1rate e Aleksandar Kolarov.\nIn finale la Lazio ha incontrato la Sampdoria, davanti a 68.000 spettatori circa: la gara, dopo 120', era sull'1-1 con reti di Zarate e Pazzini, quindi ai tiri di rigore ha avuto meglio la Lazio per 6-5.\nIl capitano della squadra Tommaso Rocchi, insieme al capitano della partita in specifico, Cristian Ledesma, sono stati premiati dal presidente della Repubblica Italiana Giorgio Napolitano.\nMolti giocatori biancocelesti hanno dedicato la Coppa a Gabriele Sandri, il tifoso ucciso nel novembre 2007.\nIl presidente Claudio Lotito ha descritto la vittoria, suo primo trofeo nell'avventura laziale, come il primo tassello di un valoroso progetto.\nIn campionato, la stagione non fu positiva. Dopo essere stata capolista alla sesta giornata, i biancocelesti scesero al settimo posto. Dopo una piccola ripresa dove vinsero tre partite di fila contro Chievo, Catania e Siena, i capitolini fece 2 punti in 5 partite. Alla fine del girone d'andata, la Lazio fu a quattro punti dal quarto posto ma nel girone di ritorno vinse solo 6 volte (tra cui il derby di ritorno per 4-2) e si classific\u00f2 ad un anonimo 10\u00ba posto. In 38 partite, la Lazio ha perso quasi la met\u00e0 delle partite giocate (18) che costituir\u00e0 il record di sconfitte in un campionato di 20 squadre.\nMaglie e sponsor.\nI calzoncini sono bianchi con un motivo celeste da gamba a gamba ad arco.\nI calzettoni sono celesti con una banda superiore e due piccole laterali bianche, con stemma della societ\u00e0 e sponsor tecnico sulla parte centrale.\nIl numero e il nome sulla maglia sono bianchi mentre il numero sui calzoncini posto sulla gamba sinistra \u00e8 di colore nero.\nI calzoncini sono neri.\nI calzettoni sono a righe gialle e nere.\nIl numero e il nome sulla maglia sono di colore nero cos\u00ec come il numero sui calzoncini sempre posto sulla gamba sinistra.\nI calzoncini sono neri.\nI calzettoni sono neri con una banda superiore e due piccole laterali bianche, con gli stemmi come per la prima divisa.\nIl numero e il nome sulla maglia sono di colore bianco cos\u00ec come il numero sui calzoncini sempre posto sulla gamba sinistra.\nLo sponsor tecnico per la stagione 2008-2009 \u00e8 Puma, mentre \u00e8 attualmente assente lo sponsor ufficiale.\nPer l'incontro di campionato del 6 dicembre contro l'Inter \u00e8 invece stato stipulato un accordo di sponsorizzazione con la Digital Bros per lanciare il videogioco Pro Evolution Soccer 2009. In occasione di Lazio-Roma 4-2 dell'11 aprile 2009 lo sponsor \u00e8 stato Groupama, mentre nella partite casalinghe contro Udinese e sulle maglie biancocelesti \u00e8 stato presente lo sponsor Cucciolone Algida.\nOrganigramma societario.\nArea direttiva\nArea organizzativa\nArea marketing\nArea comunicazione\nArea tecnica\nArea sanitaria\nCalciomercato.\nDopo il ritiro di Angelo Peruzzi e il trasferimento di Matteo Sereni al nel 2007, la porta biancoceleste \u00e8 stata affidata per la stagione 2007-2008 al giovane uruguagio Fernando Muslera e all'ormai quarantaquattrenne Marco Ballotta. Per la nuova stagione la formazione romana pu\u00f2 contare finalmente su Juan Pablo Carrizo, portiere neopromosso titolare della Nazionale argentina, acquistato dal presidente Claudio Lotito per circa 7,5 milioni di euro gi\u00e0 nell'annata precedente, quando fu costretto a rimanere in prestito al a causa del mancato passaporto italiano. \nPer quanto riguarda la difesa \u00e8 stato ingaggiato dal Lilla per circa 900.000 euro il terzino svizzero Stephan Lichtsteiner.\nSono rientrati dai prestiti Stendardo, che non \u00e8 stato riscattato dalla Juventus, e Belleri dall'Atalanta.\nSono stati definitivamente riscattati il ceco David Rozehnal, per euro 3,6 milioni e il rumeno \u0218tefan Radu, per euro 4,5 miloni, in rosa gi\u00e0 da gennaio 2008. Anche la compartecipazione del centrocampista Mourad Meghni \u00e8 stata risolta versando una cifra di euro 1,7 milioni. \nA centrocampo sono stati acquistati Cristian Brocchi dal Milan e il brasiliano Matuzal\u00e9m prelevato dal Real Zaragoza a titolo di prestito con diritto di riscatto fissato a euro 8 milioni.\nIn attacco sono rientrati dai prestiti Pasquale Foggia dal Cagliari, Simone Inzaghi dall'Atalanta e Stephen Makinwa dalla .\nSono stati presi due giovani attaccanti: il ceco Libor Koz\u00e1k, acquistato dall'Opava, e l'argentino Mauro Z\u00e1rate, di propriet\u00e0 dei qatarioti dell'Al-Sadd, che \u00e8 stato preso in prestito con diritto d'opzione.\nLa dirigenza ha anche deciso di mettere fuori rosa, e non convocare per il ritiro estivo, dieci giocatori non pi\u00f9 rientranti nei piani di Delio Rossi: Ivan Artipoli, Roberto Baronio, Tommaso Berni, Lucas Correa, Simone Inzaghi, Massimo Mutarelli, Alberto Quadri, Simone Santarelli, Guglielmo Stendardo e il capitano Luciano Zauri.\nStendardo, dopo il mancato accordo tra Lazio e Juventus, \u00e8 stato ceduto in prestito al neopromosso Lecce.\nLuciano Zauri viene trasferito in prestito alla Fiorentina per 400.000 euro con diritto di riscatto prestabilito a 3.000.000 di euro per l'anno successivo.\nArtipoli \u00e8 stato ceduto in prestito al , mentre Baronio si \u00e8 trasferito in Serie B, al Brescia.\nValon Behrami, al contrario di quanto dichiarato, non si \u00e8 avvalso dell'articolo 17 della FIFA. L'articolo 17 permette ai calciatori di rescindere il contratto attraverso il pagamento di una penale, ed \u00e8 stato venduto per 5 milioni di sterline al West Ham United.\nRolando Bianchi, contrariamente alle aspettative che si erano creata fin dal suo arrivo nella Capitale, non \u00e8 stato riscattato ed \u00e8 tornato al che lo ha poi venduto al Torino.\nMutarelli invece, dopo una battaglia legale con la societ\u00e0 biancoceleste, ha ottenuto la rescissione del contratto e durante la sessione invernale del mercato si \u00e8 trasferito al Bologna.\nIgli Tare non rinnova il contratto che lo lega al club romano come calciatore e viene chiamato da Lotito a ricoprire un ruolo dirigenziale in veste di coordinatore dell'area tecnica, affiancato dal consulente Guglielmo Acri per il mercato in uscita, e di l\u00ec a qualche mese, il 20 aprile 2009, l'ex attaccante albanese conferisce il diploma di direttore sportivo dopo aver superato a pieni voti gli esami a Coverciano.\nBallotta ha invece lasciato il calcio professionistico per provare l'esperienza in quello dilettantistico con il Calcara Samoggia.\nSessione invernale \"(dal 7/1 al 2/2)\".\nNel mercato invernale i movimenti sono stati pochi e tutti sul fronte delle cessioni in prestito.\nMakinwa, che nel girone di andata non ha trovato spazio, anche a causa di alcuni problemi fisici, \u00e8 stato ceduto al ChievoVerona con la formula del prestito con diritto di riscatto.\nBelleri ha raggiunto Mutarelli al Bologna, mentre Berni \u00e8 stato prestato alla .\nStatistiche.\n\"Statistiche aggiornate al 31 maggio 2009.\"\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2034109", "revid": "1776051", "url": "https://it.wikipedia.org/wiki?curid=2034109", "title": "Bertrand des Bordes", "text": "Biografia.\nNato in Guascogna, venne creato cardinale-prete col titolo dei Santi Giovanni e Paolo nel concistoro del 19 dicembre 1310, e l'anno seguente divenne camerlengo di Santa Romana Chiesa.\n\u00c8 sepolto nella chiesa della collegiata di Notre Dame di Uzeste."}
{"id": "2034114", "revid": "287204", "url": "https://it.wikipedia.org/wiki?curid=2034114", "title": "Ciclofani", "text": "I ciclofani sono composti organici costituiti da un'unit\u00e0 aromatica (tipicamente un anello benzenico) e una catena alifatica che forma un ponte tra due posizioni non adiacenti dell'anello aromatico. Sono noti anche derivati pi\u00f9 complessi con pi\u00f9 unit\u00e0 aromatiche e ponti disposti in modo alternato."}
{"id": "2034117", "revid": "287204", "url": "https://it.wikipedia.org/wiki?curid=2034117", "title": "Uprising (album)", "text": ""}
{"id": "2034118", "revid": "1305772", "url": "https://it.wikipedia.org/wiki?curid=2034118", "title": "Uprising", "text": "Uprising (\"sollevazione\", \"ribellione\" in lingua inglese) pu\u00f2 riferirsi a:"}
{"id": "2034119", "revid": "339392", "url": "https://it.wikipedia.org/wiki?curid=2034119", "title": "KAPD", "text": ""}
{"id": "2034120", "revid": "486946", "url": "https://it.wikipedia.org/wiki?curid=2034120", "title": "Tangenziale di Potenza", "text": ""}
{"id": "2034121", "revid": "767487", "url": "https://it.wikipedia.org/wiki?curid=2034121", "title": "Zlatan Bajramovi\u0107", "text": ""}
{"id": "2034122", "revid": "31886", "url": "https://it.wikipedia.org/wiki?curid=2034122", "title": "Zoropsidae", "text": "Zoropsidae , 1882 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva probabilmente dal greco ', \"zor\u00f2s\" cio\u00e8 \"forte\", \"robusto\", e ', \"\u00f2ps\", cio\u00e8 \"aspetto\", \"sguardo\", ed il suffisso \"-idae\", che designa l'appartenenza ad una famiglia.\nCaratteristiche.\nHanno otto occhi e sono abbastanza comuni soprattutto nelle case di campagna. Di minori dimensioni rispetto ai Zoridae, ne condividono la somiglianza, pi\u00f9 nell'aspetto che nell'andatura, con i Lycosidae. Ne differiscono principalmente per il cefalotorace pi\u00f9 ristretto e per il pattern oculare diverso. Hanno colore marrone scuro con macchie grigiastre sulle zampe e due-tre macchie brune sull'opistosoma.\nComportamento.\nPoco \u00e8 conosciuto della loro biologia, sono ragni che cacciano all'agguato di giorno ben nascosti nella vegetazione, non costruiscono ragnatele.\nDistribuzione.\nSono distribuiti nei paesi dell'area mediterranea, in Giappone, nello Yemen, in Sudafrica e vari generi sono nativi dell'Australia. Venne introdotto accidentalmente negli USA.\nTassonomia.\nAttualmente, a novembre 2020, si compone di 27 generi e 183 specie:"}
{"id": "2034123", "revid": "599013", "url": "https://it.wikipedia.org/wiki?curid=2034123", "title": "Gerolamo Radice", "text": "Carriera.\nSegnalato in rosa dal 1902, Radice gioc\u00f2 tra i giovani fin quando, con la vittoria del Seconda Categoria del 1906, fu giudicato pronto a vestire la maglia titolare del per quattro stagioni, una delle quali non vide i rossoneri impegnati in competizioni ufficiali, indossando la fascia di capitano nel 1909.\nCon i rossoneri vinse il campionato del 1907, dove disput\u00f2 6 partite subendo 3 gol, tutti nel girone finale nelle due partite pareggiate contro il .\nNel corso della Prima guerra mondiale ricevette un'onorificenza al valor militare."}
{"id": "2034125", "revid": "436907", "url": "https://it.wikipedia.org/wiki?curid=2034125", "title": "El cielo", "text": "El cielo \u00e8 il secondo album in studio del gruppo musicale statunitense Dredg, pubblicato l'8 ottobre 2002 dalla Interscope Records.\nDescrizione.\nSi tratta di un concept album ispirato dal dipinto \"Sogno causato dal volo di un'ape intorno a una melagrana un attimo prima del risveglio\" di Salvador Dal\u00ed (il cui acronimo inglese \u00e8 il titolo del brano d'apertura).\nL'album \u00e8 stato masterizzato presso gli Oceanview Digital Mastering di Santa Monica (California) ed ingegnerizzato in tre studi: gli Skywalker Ranch di Nicasio (California), i Longview Farm Studios di Brookfield (Massachusetts) e i Cello Studios di Hollywood (California). Tutti i brani sono stati inoltre missati presso i Track Record di North Hollywood (California) ad esclusione di \"Brushstroke: dcbtfoabaaposba\", \"Brushstroke: Walk in the Park\", \"Scissor Lock\" e \"Brushstroke: An Elephant in the Delta Waves\", missate presso i Longview Farm Studios."}
{"id": "2034127", "revid": "31886", "url": "https://it.wikipedia.org/wiki?curid=2034127", "title": "Specie di Zoropsidae", "text": "Di seguito sono descritte tutte le 86 specie della famiglia di ragni Zoropsidae note al dicembre 2012.\nAkamasia.\n\"Akamasia\" \nAnachemmis.\n\"Anachemmis\" \nAustrotengella.\n\"Austrotengella\" \nBirrana.\n\"Birrana\" \nDevendra.\n\"Devendra\" \nGriswoldia.\n\"Griswoldia\" \nHuntia.\n\"Huntia\" \nItatiaya.\n\"Itatiaya\" \nKilyana.\n\"Kilyana\" \nKrukt.\n\"Krukt\" \nLauricius.\n\"Lauricius\" \nLiocranoides.\n\"Liocranoides\" \nMegateg.\n\"Megateg\" \nPhanotea.\n\"Phanotea\" \nPseudoctenus.\n\"Pseudoctenus\" \nSocalchemmis.\n\"Socalchemmis\" \nTakeoa.\n\"Takeoa\" \nTengella.\n\"Tengella\" \nTitiotus.\n\"Titiotus\" \nUliodon.\n\"Uliodon\" \nWiltona.\n\"Wiltona\" \nZorocrates.\n\"Zorocrates\" \nZoropsis.\n\"Zoropsis\" "}
{"id": "2034131", "revid": "729019", "url": "https://it.wikipedia.org/wiki?curid=2034131", "title": "Gastrite", "text": "La gastrite \u00e8 una infiammazione della mucosa gastrica, il rivestimento dello stomaco. Pu\u00f2 verificarsi come un breve episodio o pu\u00f2 essere di lunga durata. Il sintomo pi\u00f9 comune \u00e8 un dolore addominale superiore. Altri sintomi includono nausea e vomito, gonfiore addominale, perdita di appetito e sensazione di bruciore. Alcuni casi possono essere asintomatici. Le complicanze possono includere sanguinamento, ulcera dello stomaco, e l'insorgere di un tumore dello stomaco. Quando \u00e8 la conseguenza di una malattia autoimmune, pu\u00f2 verificarsi anemia per via di una insufficienza di vitamina B12, una condizione nota come anemia perniciosa.\nLe cause pi\u00f9 comuni sono l'infezione da \"Helicobacter pylori\" e l'assunzione di FANS. Cause meno comuni includono, tra gli altri, l'alcool, il fumo, la cocaina, una malattia grave, problemi autoimmuni, la radioterapia e la malattia di Crohn. L'endoscopia, una serie di radiografie con un mezzo di contrasto al bario, esami del sangue e l'analisi delle feci, possono aiutare con la diagnosi. I sintomi della gastrite possono essere scambiati per quelli di un infarto del miocardio. Altre condizioni con sintomi simili includono l'infiammazione del pancreas, colica biliare e l'ulcera peptica.\nLa prevenzione consiste nell'evitare ci\u00f2 che causa la malattia. Il trattamento comprende l'assunzione di farmaci come gli antiacidi, gli H2 antagonisti o gli inibitori della pompa protonica. Nel caso di un attacco acuto, bere lidocaina viscosa pu\u00f2 essere d'aiuto. Se la gastrite \u00e8 dovuta all'assunzione di FANS, questi devono essere sospesi. Se l\"'H. pylori\" \u00e8 presente, l'infezione pu\u00f2 essere trattata con una combinazione di antibiotici, come l'amoxicillina e la claritromicina. Per coloro che soffrono di anemia perniciosa, gli integratori di vitamina B12 sono consigliati sia per via orale o per iniezione.\nSi ritiene che la gastrite possa coinvolgere circa la met\u00e0 delle persone al mondo e con l'invecchiamento diventa pi\u00f9 frequente. La gastrite, insieme a una condizione simile che colpisce la prima parte dell'intestino conosciuta come duodenite, ha provocato 60.000 decessi nel 2013. L\"'H. pylori\" come agente eziologico della malattia \u00e8 stata scoperto nel 1981 da Barry Marshall e Robin Warren.\nTipologia.\nEsistono vari criteri secondo cui si dividono le gastriti:\nGastrite acuta.\nForme di gastriti transitorie, caratterizzate da lesioni erosive. Talvolta rimangono silenti, altre volte hanno esordio anche drammatico con emorragia massiva e rischio per la sopravvivenza.\nFra le pi\u00f9 comuni forme di gastriti acute ritroviamo:\nLe lesioni delle forme acute scompaiono generalmente entro le 48 ore; sono ulcerazioni superficiali, numerose, piccole e sanguinanti e all'esame istologico al contrario delle ulcere peptiche solitarie, non superano in profondit\u00e0 la muscolaris mucosae: si parla pertanto di erosioni invece che di ulcere.\nGastrite cronica.\nNella forma cronica manca la componente erosiva, ma ritroviamo gli infiltrati tipici delle flogosi croniche.\nLe gastriti croniche si dividono in due tipi:\nIn particolare, le gastriti croniche da Helicobacter pylori si suddividono in due categorie:\nNon sono ancora note le cause precise per cui l'H. pylori possa essere alla base di una gastrite piuttosto che dell'altro ma probabilmente le cause non sono da ricercare solamente nella virulenza del batterio stesso (conditio sine qua non dell'insorgere della gastrite atrofica \u00e8 la presenza di proteine Vac-A e Cag-A) ma anche da fattori ambientali, socio-economici, nonch\u00e9 da fattori che dipendono dal paziente (quali l'immunit\u00e0 a prevalenza granulocitaria o linfocitaria e il polimorfismo a carico dei geni coinvolti nella risposta immune).\nL'Helicobacter pylori danneggia la mucosa gastrica sia in maniera diretta, ovvero con la tossina Vac-A che vacuolizza le cellule epiteliali, sia in maniera indiretta tramite la tossina Cag-A, l'ureasi e i lipopolisaccaridi che stimolano i linfociti e i macrofagi a produrre le citochine Interleuchina-1 (IL-1), Interleuchina-6 (IL-6), e Interleuchina-8 (IL-8), che daranno il via al processo flogistico.\nLa terapia per l'eliminazione del batterio consiste nell'associazione di due antibiotici (claritromicina e uno a scelta tra amoxicillina e metronidazolo) ad un farmaco antisecretivo (inibitore di pompa protonica, di solito omeprazolo).\nSintomatologia.\nLe forme acute provocano dolore, nausea, vomito, febbre (anche scarlattina soprattutto nella forma ipertrofica), dispepsia, emorragia, anoressia, tutti sintomi che una volta eliminata la causa scompaiono in pochissimo tempo.\nLe gastriti croniche nel 50% dei casi sono asintomatiche ed il primo sintomo \u00e8 spesso dovuto ad una complicazione. Nel 30% provocano epigastralgia. Nel rimanente 20% dei casi compaiono altri sintomi dispeptici.\nInoltre le gastriti provocate da Helicobacter pylori oltre ai sintomi comuni a tutte le gastriti (la cosiddetta sindrome dispeptica dovuta a presenza di ulcere o di alterazioni della motilit\u00e0) possono provocare anemia macrocitica (dovuta a carenza di vitamina B12) o microcitica (dovuta a carenza di ferro).\nLe gastriti possono portare a tre tipi di complicanze: emorragia, perforazioni e stenosi. L'emorragia pu\u00f2 quindi causare ematemesi, melena o anemia perniciosa; raramente pu\u00f2 portare il paziente a shock ipovolemico e persino alla morte. Le perforazioni possono essere a livello addominale con un dolore violentissimo e improvviso o a livello pancreatica con dolore che si irradia posteriormente. Le stenosi, assai pi\u00f9 rare delle altre due complicanze, si manifestano a livello del piloro e con sintomi di nausea e vomito.\nDiagnosi.\nDa quanto abbiamo finora detto, \u00e8 facile quindi intuire quanto sia importante giungere quanto prima ad una diagnosi.\nSicuramente il metodo pi\u00f9 affidabile \u00e8 riservato alla gastroscopia che consiste nell'introduzione di un gastroscopio all'interno della bocca che ci permetter\u00e0 di visualizzare in maniera diretta la mucosa dell'esofago, dello stomaco e del duodeno.\nIl grande vantaggio della gastroscopia \u00e8 rappresentato oltre che dalla possibilit\u00e0 di effettuare uno studio macroscopico visualizzando appunto direttamente la mucosa (e quindi l'eventuale presenza di ulcere, erosioni o tumori) anche dalla possibilit\u00e0 di effettuare dei prelievi (biopsie) per lo studio microscopico mettendo cos\u00ec in evidenza l'eventuale presenza del H. pylori, di una gastrite atrofica, dell'eventuale presenza di una metaplasia ecc. per poter quanto prima passare alla risoluzione dell'infiammazione e quindi alla correzione di eventuali sintomi.\nPrognosi.\nI sintomi delle forme acute possono scomparire entro pochi giorni dall'inizio. Se sono presenti perdite ingenti di sangue la prognosi \u00e8 pi\u00f9 sfavorevole. In ogni caso le gastriti possono avere una durata da pochi giorni fino a periodi molto lunghi (anche anni) e ci\u00f2 dipende da vari fattori tra cui l'agente eziologico e la durata dell'insulto alla mucosa gastrica.\nTerapia.\nSi somministrano inibitori della pompa protonica (esomeprazolo, pantoprazolo, omeprazolo), antiacidi (sali di magnesio e alluminio, magaldrato, ranitidina) o anche protettori della mucosa gastrica (sucralfato). Nel caso in cui venga accertata l'infezione da \"Helicobacter pylori\" si deve procedere all'eradicazione con uno schema antibiotico che comprenda almeno una penicillina di nuova generazione (amoxicillina, ampicillina) e un macrolide (solitamente la claritromicina, sostituito in caso di resistenza da bismuto e tetraciclina). In alcuni casi \u00e8 possibile anche associare il metronidazolo, inoltre in caso della forma acuta il riposo facilita la ripresa dell'organismo.\nSe si presenta reflusso esofageo dovuto ad una congestione, con possibile danneggiamento all\u2019estremit\u00e0 del tubo digerente (es: esofago), \u00e8 necessario farsi prescrivere dal medico determinati farmaci volti alla protezione delle zone interessate dall\u2019ambiente acido del reflusso affinch\u00e9 queste abbiano cos\u00ec la possibilit\u00e0 di ricostituirsi."}
{"id": "2034133", "revid": "287204", "url": "https://it.wikipedia.org/wiki?curid=2034133", "title": "Wenceslau Braz", "text": ""}
{"id": "2034136", "revid": "3831", "url": "https://it.wikipedia.org/wiki?curid=2034136", "title": "Hispalis", "text": ""}
{"id": "2034138", "revid": "177744", "url": "https://it.wikipedia.org/wiki?curid=2034138", "title": "Vargem Bonita", "text": ""}
{"id": "2034141", "revid": "3115", "url": "https://it.wikipedia.org/wiki?curid=2034141", "title": "Dialetti galloitalici di Basilicata", "text": "Il galloitalico di Basilicata identifica una serie di isole alloglotte all'interno della Basilicata, composte da comunit\u00e0 nei cui dialetti si riscontrano caratteristiche, soprattutto fonetiche, di tipo settentrionale, appartenenti cio\u00e8 a parlate della famiglia dei galloitalici, diffusa nell'Italia settentrionale.\nI dialetti galloitalici sono collocati in due aree strategiche importanti della regione: un primo nucleo \u00e8 presente sulle alture che sovrastano il golfo di Policastro (Trecchina, Rivello, Nemoli con appendici recentemente individuate nei dialetti di Tortorella e Casaletto Spartano gi\u00e0 in provincia di Salerno); il secondo \u00e8 collocato sullo spartiacque ionico-tirrenico lungo la direttrice Napoli-Salerno-Taranto (dialetti di Picerno, Tito, Pignola, Vaglio e della stessa Potenza con tracce settentrionali anche a Ruoti, Bella, Avigliano, Cancellara e Trivigno).\nLa scoperta.\nIl filologo Gerhard Rohlfs, al quale si deve nel 1931 l'individuazione di questa serie di parlate, descrive la particolarit\u00e0 dei suoni ascoltati durante il viaggio da Salerno a Taranto nei pressi delle cittadine di Picerno, Tito, Potenza e Vaglio Basilicata:\nPrima delle osservazioni di Rohlfs, i dialetti galloitalici non erano percepiti come \"altri\" rispetto al contesto lucano: i tratti della \"settentrionalit\u00e0\" sono infatti stemperati in una significativa componente meridionale che \u00e8 la conseguenza di un processo secolare di convergenza.\nOrigine.\nScarse tracce documentarie e le caratteristiche presenti nella componente settentrionale di questi dialetti inducono gli studiosi (Heinrich Lausberg, Max Pfister, Edgar Radtke, Alberto Varvaro) ad associarne l'origine al trasferimento in Basilicata verso il XII secolo di nuclei di popolazione originaria dell'Italia settentrionale giunti al seguito di signori feudali in epoca normanna (XI-XII secolo) e angioina (XIII secolo).\nL'area d'origine di questi coloni viene circoscritta oggi a un territorio compreso tra il Piemonte meridionale e l'entroterra ligure, e diversi indizi suggeriscono di spostarla ulteriormente sul settore montano della provincia di Savona: questo territorio fu a lungo possesso degli aleramici marchesi di Monferrato, che in epoca normanna ebbero la contea di Policastro in Basilicata con Enrico del Vasto e suo figlio Simone, a capo degli Aleramici di Sicilia e dei Lombardi di Sicilia. Dalla collocazione in prossimit\u00e0 di scali e vie di comunicazione \u00e8 evidente la funzione strategica, di controllo del territorio, che si associ\u00f2 a questi popolamenti.\nNon \u00e8 comunque da escludere che l'insediamento settentrionale interessasse in passato anche altri centri della Basilicata, poi assorbiti dalla realt\u00e0 dialettale circostante.\nAltre importanti colonie galloitaliche, che presentano una situazione analoga a quelle della Basilicata, si trovano in Sicilia, tra la provincia di Enna (Nicosia, Sperlinga, Piazza Armerina, Valguarnera Caropepe e Aidone), e la provincia di Messina (San Fratello, Acquedolci, San Piero Patti, Montalbano Elicona, Novara di Sicilia, Fondachelli-Fantina). I galloitalici della Sicilia, che si autodefiniscono \"lombardi\", discendono da coloni arrivati durante la dominazione Normanno-Sveva. I Normanni, imparentati con gli Aleramici del Monferrato grazie al matrimonio di Ruggero d'Altavilla con Adelasia, favorirono la colonizzazione della Sicilia centrale e orientale da parte di popolazioni dal Basso Piemonte e dall'entroterra ligure in Sicilia per contrastare la presenza araba nell'isola.\nSituazione attuale.\nLe condizioni estremamente precarie della \"galloitalicit\u00e0\" lucana non hanno mai supportato la costruzione di una identit\u00e0 specifica per gruppi di popolazione perfettamente integrati nella realt\u00e0 regionale. Solo di recente, sulla scia dell'interesse scientifico, sono state avviate alcune iniziative per la valorizzazione del patrimonio linguistico altoitaliano della Basilicata, col coinvolgimento delle amministrazioni comunali e di gruppi di cultori e appassionati. Mancano totalmente inchieste e approfondimenti sul numero di parlanti e sullo stato complessivo di salute di queste variet\u00e0."}
{"id": "2034147", "revid": "729019", "url": "https://it.wikipedia.org/wiki?curid=2034147", "title": "Battaglia di Naupatto", "text": "La battaglia di Naupatto, si svolse nel 429 a.C., come parte della guerra del Peloponneso.\nDopo un intervento ateniese a favore degli alleati corciresi per l'occupazione definitiva dell'Acarnania, con esito sfavorevole, vi fu da parte peloponnesiaca un tentativo di scalzare via i presidi ateniesi dall'area. Una volta sbarcati nella regione, agli ordini di Cnemo, non furono sostenuti dalle unit\u00e0 di mare dei corinzi che vennero fermati nei loro intenti dal navarca Formione.\nInfatti la flotta di supporto corinzia forte di 47, poste in \"Cyclos\", venne accerchiata dalle venti navi ateniesi, che una volta avuto il vento a favore riuscirono a catturare 12 unit\u00e0 nemiche. Bisogna dire che le unit\u00e0 peloponnesiache erano in gran parte formate da vascelli non atti alla guerra, ma al supporto logistico, quindi bench\u00e9 in formazione non riuscirono a tenere le navi vicine le une alle altre che per un breve periodo e una volta messe in difficolt\u00e0 vennero attaccate.\nI corinzi armarono una nuova flotta di 77 triremi, che per\u00f2 vennero mestamente sconfitti da Formione, il quale fu ringraziato ad Atene con l'accusa di peculato e cadde in disgrazia.\nIn questa occasione i Peloponnesi, timorosi di essere sconfitti in alto mare, finsero di attaccare Naupatto, costringendo gli Ateniesi ad intervenire sotto costa. La superiorit\u00e0 numerica dei Peloponnesi costrinse gli Ateniesi ad una lotta sanguinosa, undici navi ateniesi con Formione trovarono rifugio nel porto di Naupatto, le restanti, alcune finirono a terra, altre furono rimorchiate, catturate e poi riprese dai marinai ateniesi con l'aiuto dei Messeni che seguivano gli Ateniesi per terra.\nNonostante le due vittorie in questa battaglia gli ateniesi erano ben lontani dal controllare a piacimento il golfo di Corinto, mentre i peloponnesiaci si trovavano con la citt\u00e0 di Naupatto a fare da spina nel fianco nello scacchiere occidentale."}
{"id": "2034149", "revid": "116296963", "url": "https://it.wikipedia.org/wiki?curid=2034149", "title": "Guido Fabiani", "text": "Guido Fabiani si laurea in Scienze Agrarie presso l'Universit\u00e0 degli Studi di Napoli Federico II nel 1962, ed ottiene la specializzazione in problemi dello sviluppo economico del Mezzogiorno al centro di Portici della stessa Universit\u00e0. Visiting Researcher alla London School of Economics, ha studiato i problemi della pianificazione economica in URSS, ed \u00e8 un esperto di analisi e politica economica dei sistemi agricolo-industriali italiani ed internazionali.\n\u00c8 professore ordinario di Politica economica dal 1980, ed ha ricoperto la carica di Preside nella Facolt\u00e0 di Economia \u201cFederico Caff\u00e8\u201d dell'Universit\u00e0 degli Studi Roma Tre dalla sua nascita, fino al 1998. Nello stesso anno viene eletto Rettore della stessa universit\u00e0, carica che ricopre ininterrottamente fino al giugno del 2013, quando gli succede il Prof. Mario Panizza.\nDal mese di marzo dello stesso anno, , ricopre la carica di Assessore alle Attivit\u00e0 produttive e allo Sviluppo economico della Regione Lazio, nella nuova giunta di centrosinistra guidata da Nicola Zingaretti.\n\u00c8 cognato di Giorgio Napolitano, avendo sposato Talia, la sorella di Clio Maria Bittoni."}
{"id": "2034152", "revid": "84604", "url": "https://it.wikipedia.org/wiki?curid=2034152", "title": "Cartapecora", "text": ""}
{"id": "2034153", "revid": "84604", "url": "https://it.wikipedia.org/wiki?curid=2034153", "title": "Carta pecudina", "text": ""}
{"id": "2034155", "revid": "184755", "url": "https://it.wikipedia.org/wiki?curid=2034155", "title": "Rettori dell'Universit\u00e0 degli Studi Roma Tre", "text": ""}
{"id": "2034156", "revid": "1986300", "url": "https://it.wikipedia.org/wiki?curid=2034156", "title": "Strumento di rimozione malware di Windows", "text": "Lo Strumento di rimozione Malware di Windows \u00e8 uno strumento, distribuito dalla Microsoft ogni secondo marted\u00ec del mese.\nEsso ha come funzione la ricerca e l'eventuale rimozione di malware installato e in esecuzione su computer con Windows 11, Windows 10, Windows 8.1 e 8, Windows Server 2012, Windows 7, Windows Vista, Windows Server 2008 Windows XP e Windows Server 2003.\nCaratteristiche.\n\u00c8 distribuito da Microsoft come un aggiornamento del sistema operativo e come tale pu\u00f2 essere installato durante gli aggiornamenti automatici, ma pu\u00f2 essere installato anche indipendentemente. Questo strumento non sostituisce un antivirus, perch\u00e9 non impedisce l'infezione, ma consente di cercare malware gi\u00e0 in esecuzione e di rimuoverlo.\n Lo strumento \u00e8 eseguibile dal file \"mrt.exe\" nella cartella \"System32\" del computer (anche per le versioni a 64 bit) oppure digitando su Esegui, nel menu di avvio, mrt. Gli utenti di Windows Vista, di 7 e sistemi successivi possono cercarlo nella barra di ricerca.\nNonostante il supporto per Windows XP sia terminato l'8 aprile 2014, Microsoft ne ha fornito aggiornamenti per lo strumento di rimozione malware fino al 14 luglio 2015"}
{"id": "2034158", "revid": "123772775", "url": "https://it.wikipedia.org/wiki?curid=2034158", "title": "Guido Moda", "text": "\u00c8 il fratello maggiore di Domenico Moda, per questo viene spesso riportato come Moda I.\nCarriera.\nGiocatore.\nDurante la sua carriera Moda vest\u00ec la maglia del per tre diversi periodi tra il 1904 e il 1912, indossando la fascia di capitano nel 1909-1910. Gioc\u00f2 anche in Turchia nel suo soggiorno di lavoro all'estero nel 1908.\nCon i rossoneri disput\u00f2 in totale 27 partite e vinse per due volte il campionato di Prima Categoria.\nFu fra i fondatori dell'A.I.A.\nAllenatore.\nModa fu allenatore del Milan nel dal 1919 al 1921, ottenendo due quarti posti nel girone delle semifinali nazionali.\nNel gennaio del 1926 subentr\u00f2 a Vittorio Pozzo sempre sulla panchina dei rossoneri."}
{"id": "2034160", "revid": "767487", "url": "https://it.wikipedia.org/wiki?curid=2034160", "title": "The Oncoming Storm", "text": "The Oncoming Storm \u00e8 il secondo album degli Unearth, pubblicato nel 2004 dalla Metal Blade Records.\nL'album ha debuttato al numero 105 della Billboard, vendendo 13.285 copie e oltrepassando poi la soglia delle 100.000 copie nei soli Stati Uniti.\nSi tratta del primo disco per una major come la Metal Blade ed \u00e8 stato prodotto ancora una volta dal chitarrista dei Killswitch Engage Adam Dutkiewicz. Inoltre \u00e8 il primo album con Mike Justian alla batteria, che sostituisce Mike Rudberg.\nIl 18 ottobre 2005 \u00e8 stata pubblicata una edizione speciale contenente due bonus track, e un DVD contenente performance live, riprese dietro le quinte, interviste, un approfondimento sulle registrazioni dell'album e quattro videoclip."}
{"id": "2034163", "revid": "92723", "url": "https://it.wikipedia.org/wiki?curid=2034163", "title": "Shlomo Dov Goitein", "text": "Shlomo Dov Goitein, il cui nome originale era Fritz, \u00e8 stato un arabista, storico ed etnografo tedesco, di cultura ebraica, famoso per la sua ricostruzione della vita degli ebrei nel cosiddetto \"Medioevo\" islamico, basata sull'analisi di migliaia di documenti rinvenuti nella geniza dei Palestinesi del Cairo, editi nella sua monumentale opera in 5 volumi dal titolo \"A Mediterranean Society\".\nBiografia.\nGoitein nacque nel villaggio di Burgkunstadt, nel sud della Germania. Suo padre, il dottor Eduard Goitein, era nato in Ungheria e discendeva da una lunga linea di rabbini. Il nome Goitein deriva probabilmente da Kojet\u00edn, attestato in Moravia, la zona d'origine della famiglia.\nRicevette un'educazione secolare e religiosa, basata su un approfondito studio della tradizione talmudica. Nel 1914 il padre mor\u00ec e la famiglia si trasfer\u00ec a Frankfurt am Main, dove egli complet\u00f2 gli studi superiori e l'universit\u00e0. Nel quinquennio 1918-1923 studi\u00f2 Lingua araba e Islamistica nella Johann Wolfgang Goethe-Universit\u00e4t di Francoforte sul Meno, mentre proseguiva negli studi talmudici con un docente privato. Nel 1923 raggiunse via mare la Palestina insieme a Gershom Scholem. Visse per quattro anni ad Haifa fin quando ricevette l'invito a tenere conferenze all'Universit\u00e0 Ebraica di Gerusalemme, che era stata inaugurata due anni prima. Visse a Gerusalemme per 31 anni, fino al 1958. A Gerusalemme spos\u00f2 Theresa Gottlieb (1900-1987), un'insegnante di euritmica che componeva musica e suonava il pianoforte per i bambini. Ebbero tre figli: Ayala, Ofra ed Elon.\nQuando il cinquantasettenne Goitein decise di dedicarsi a tempo pieno allo studio dei numerosissimi documenti della \"Genizah\" dei Palestinesi di Fustat (inclusa nella Sinagoga di \u02bfEzra), era ormai una figura ben conosciuta. Preoccupandosi delle inevitabili distrazioni che avrebbero potuto intralciare il suo lavoro a Gerusalemme e, intenzionato a ricevere congrui finanziamenti per le sue ricerche, che difficilmente avrebbe potuto trovare in Israele, decise di trasferirsi nel 1957 negli USA, dapprima a Philadelphia e poi nell'Institute for Advanced Study di Princeton.\nQui lavor\u00f2 per circa un ventennio, contribuendo in maniera straordinaria a una pi\u00f9 compiuta conoscenza dell'opera economica e delle attivit\u00e0 sociali e culturali delle comunit\u00e0 nordafricane ed egiziane - quella ebraica innanzi tutto, ma indirettamente anche quella musulmana e cristiana - che lasciarono traccia della loro solerte opera nell'Egitto fatimide. Per far ci\u00f2 Goitein tenne nel debito e rispettoso conto i preziosi studi, tra gli altri, di Jacob Burkhardt, Fernand Braudel, Roberto Sabatino Lopez e Claude Cahen, venendo coadiuvato da un gruppo di validi studiosi, da lui ispirati e coordinati, primo fra tutti Jacob Lassner.\nMor\u00ec nel medesimo giorno in cui aveva inviato all'editore il suo ultimo libro: il 6 febbraio 1985.\nVita professionale.\n1918-1923 Studente nelle universit\u00e0 di Francoforte e di Berlino. Studia \"Storia islamica\", col prof. Josef Horovitz La sua tesi di dottorato (Ph.D.) aveva come titolo \"Sulla preghiera nell'Islam\". Prosegue altres\u00ec gli studi di Ebraistica e diventa leader del Movimento Giovanile Sionista.\n1923-1927 Immigra in Palestina all'et\u00e0 di 23 anni e insegna Studi linguistici ebraici e biblici nella Hebrew Reali School di Haifa.\n1927 Scrive e pubblica un lavoro, intitolato \"Pulcellina\", su un libello antiebraico relativo a un fatto di sangue avvenuto nel 1171 a Blois, conclusosi col rogo di una certa Pulcellina.\n1928-1958 Professore di Storia Islamica e di Islamistica presso l'Universit\u00e0 Ebraica di Gerusalemme. Fondatore della School of Asian and African studies e della Israel Oriental Society.\n1928-1985 Studia lingua, cultura e storia degli ebrei dello Yemen. Nel 1949 effettua ricerche ad Aden, indagando sulla concentrazione col\u00e0 di ebrei provenienti da ogni parte dello Yemen prima di trasferirsi in Israele.\n1938-1948 Viene nominato Senior Education Officer nella Palestina sotto Mandato britannico, responsabile delle scuole per ebrei e arabi. Pubblica lavori assai apprezzati sulla metodologia d'insegnamento della Bibbia e dell'Ebraico.\n1948-1985 Affronta il capolavoro di tutta la sua vita, relativo ai 200.000 documenti circa della Geniza del Cairo, scoperti nel 1864 da Jacob Saphir e inizialmente studiati da Solomon Schechter.\nUna geniza \u00e8 un'area delimitata all'interno di una sinagoga o di un cimitero, contenente tutto il materiale cartaceo in cui compare a qualsiasi titolo il nome di Dio (ogni dichiarazione fatta da israeliti era preceduta - esattamente come fanno anche i musulmani - dall'invocazione \"In nome di Dio\"). Il materiale - che deve essere distrutto dal clero ebraico, seguendo una procedura liturgica ben precisa, per evitare qualsiasi contaminazione fisica del materiale recante il nome divino, era peraltro usato fino alle sue estreme possibilit\u00e0 fisiche a causa dell'elevato valore di una materia ad alto contenuto tecnologico qual era all'epoca la carta. Quindi i lacerti conservati nella Geniza (nel caso specifico quella riservata agli ebrei palestinesi che vivevano al Cairo, la cosiddetta Sinagoga Ben Ezra) durante il periodo tulunide, ikhshidide, fatimide e ayyubide (IX-XIII secolo), costituiscono un insostituibile archivio di dati, su cui per\u00f2 l'indagine dello studioso deve muoversi con grande competenza e cautela, vista la frammentariet\u00e0 delle informazioni, specialmente utili a tracciare il quadro pacifico delle relazioni commerciali fra ebrei, musulmani e cristiani in quell'epoca, di cui tra l'altro s'avvantaggeranno non a caso le citt\u00e0 dell'Italia meridionale, Amalfi, Capua, Gaeta e Napoli innanzi tutto. Altrettanto fondamentali appaiono le notizie sui traffici da e per l'India e lo Yemen, con elementi di vita quotidiana sui quali troppo spesso gli storici ufficiali sono costretti al silenzio per carenza di documenti affidabili.\nIl materiale della Geniza del Cairo non vergato in lingua ebraica \u00e8 scritto in arabo, tracciato per\u00f2 con caratteri ebraici (la cosiddetta lingua \"giudeo-araba\") e in lingua aramaica."}
{"id": "2034165", "revid": "1299242", "url": "https://it.wikipedia.org/wiki?curid=2034165", "title": "Jakob Meisenheimer", "text": "Numerosi i suoi contributi alla chimica organica, il pi\u00f9 famoso \u00e8 la struttura proposta per un gruppo di composti attualmente denominati complessi di Meisenheimer. Ha inoltre proposto il meccanismo per il riarrangiamento di Beckmann. Pi\u00f9 tardi nella sua carriera, ottenne la sintesi della piridina N-ossido."}
{"id": "2034168", "revid": "767487", "url": "https://it.wikipedia.org/wiki?curid=2034168", "title": "Georges-Pierre-Paul-Joseph Chaix", "text": "Biografia.\nNacque da padre francese, Paul Chaix, console di Spagna nei Paesi Bassi, e da madre spagnola, Maria Gonzales Cadenas. Trasferitasi la famiglia a Parigi, fu allievo nel 1800 di Jacques-Louis David. Nel 1802 era a Crest, nel 1807 a Ginevra, dove spos\u00f2 Jeanne-Fran\u00e7oise Dunant, e dal 1809 al 1814 a Marsiglia, dove affresc\u00f2 il castello Borely, per ritornare definitivamente a Ginevra, prendendone la cittadinanza.\nNella citt\u00e0 svizzera insegn\u00f2 disegno, esponendo i suoi quadri in diverse citt\u00e0 europee e ottenne una medaglia a Lilla nel 1822. Si specializz\u00f2 nel genere storico e nei ritratti."}
{"id": "2034172", "revid": "226458", "url": "https://it.wikipedia.org/wiki?curid=2034172", "title": "Modellistica analogica", "text": "La modellistica analogica \u00e8 una tecnica di laboratorio che consente di riprodurre in piccola scala sistemi geodinamici reali e ha come scopo l'analisi dei processi deformativi a varie scale (da litosferica a mesoscopica) e la verifica di ipotesi di evoluzione deformativa ricavata dallo studio geologico-strutturale sul terreno.\nIl vantaggio dei modelli analogici \u00e8 che offrono l'opportunit\u00e0 di studiare l'influenza dei vari parametri sulla geometria e cinematica dei sistemi deformativi, difficilmente deducibili partendo dall'analisi dei dati reali. \nTuttavia, la modellizzazione analogica non si deve intendere unicamente come la riproduzione in scala di situazioni reali, ma come una metodologia destinata a studiare i parametri che influenzano lo sviluppo dei processi geologici, e determinare l'influenza di ciascuno di essi sulla geometria e cinematica."}
{"id": "2034176", "revid": "34392", "url": "https://it.wikipedia.org/wiki?curid=2034176", "title": "Terza legge di Keplero", "text": ""}
{"id": "2034180", "revid": "729019", "url": "https://it.wikipedia.org/wiki?curid=2034180", "title": "Eulogy Recordings", "text": "La Eulogy Recordings \u00e8 un'etichetta discografica con sede a Fort Lauderdale in Florida specializzata nel metalcore. L'etichetta \u00e8 stata fondata dall'ex chitarrista hardcore punk John Wylie. Originariamente aveva un accordo per la distribuzione esclusiva in Europa con la Good Life Recordings, poi sostituita dalla Alveran Records."}
{"id": "2034184", "revid": "123684853", "url": "https://it.wikipedia.org/wiki?curid=2034184", "title": "Union Observatory", "text": "L'Union Observatory (Osservatorio Union) era un osservatorio astronomico situato a Johannesburg, in Sudafrica.\nConosciuto inizialmente come \"Transval Observatory\", divent\u00f2 nel 1961 \"Republic Observatory\"; l'osservatorio \u00e8 noto soprattutto per gli studi compiuti sugli asteroidi e per la scoperta di Proxima Centauri. A causa dell'aumento dell'inquinamento luminoso, l'osservatorio fu chiuso nel 1972.\nIl governo sudafricano decise successivamente di fondere tutte le ricerche astronomiche in un'unica struttura operativa, chiamata South African Astronomical Observatory (SAAO); il centro operativo si trova a Citt\u00e0 del Capo, con diversi dislocamenti a Sutherland, dove furono poi concentrati molti strumenti."}
{"id": "2034186", "revid": "767487", "url": "https://it.wikipedia.org/wiki?curid=2034186", "title": "Max Tobias", "text": "Carriera.\nTobias inizi\u00f2 la carriera nel Racing Club Bruxelles nel 1901, vincendo il campionato.\nNel 1902 pass\u00f2 all'Union Saint-Gilloise, con cui vinse 5 campionati belgi, di cui 4 consecutivi tra il 1904 e il 1907.\nNel 1910 si trasfer\u00ec in Italia al Milan, dove rimase una sola stagione nella quale realizz\u00f2 11 gol in 16 partite disputate indossando la fascia di capitano.\nNel 1911 torn\u00f2 il patria al Mechelen, dove chiuse la carriera l'anno seguente.\nHa inoltre disputato 7 partite con la Nazionale belga esordendo il 1\u00ba maggio 1904 contro la Francia nella prima partita assoluta nella storia del Belgio."}
{"id": "2034188", "revid": "198277", "url": "https://it.wikipedia.org/wiki?curid=2034188", "title": "A 007, dalla Russia con amore", "text": "A 007, dalla Russia con amore (\"From Russia with Love\", 1957) \u00e8 il quinto romanzo di Ian Fleming della serie dedicata a James Bond.\nJohn Fitzgerald Kennedy lo annover\u00f2 in un'intervista tra i romanzi da salvare in caso di catastrofe nucleare, assieme a \"Il rosso e il nero\" di Stendhal. Fu un'inaspettata pubblicit\u00e0 per il romanzo, che regal\u00f2 a Ian Fleming un successo mondiale.\nIl romanzo \u00e8 stato successivamente ripubblicato da Adelphi nel 2015 con il titolo di Dalla Russia con amore, attenendosi maggiormente a quello originale.\nTrama.\nPer vendicare gli insuccessi degli ultimi anni G, il capo della SMERSH (l'apparato per gli omicidi del MGB, gi\u00e0 implicato secondo Fleming nell'assassinio di Beria) affida al colonnello Rosa Klebb il compito di mettere in atto un piano, organizzato dal campione di scacchi Kronsteen, per uccidere e ridicolizzare il miglior agente del servizio segreto britannico. La donna ingaggia Donovan Grant e Tatiana Romanova, rispettivamente il miglior assassino della sezione e un'avvenente ragazza, ottima per il ruolo di esca.\nIl piano ha inizio quando Darko Kerim, il capo della sezione T, riceve un biglietto da Tatiana che si rende disponibile a disertare e ad aiutare a rubare lo \"Spektor\" (macchina crittografica) alla sola condizione di conoscere James Bond, perch\u00e9 \u00e8 affascinata dal suo incredibile \"dossier\". Malgrado tutti siano convinti che sia una trappola, 007 parte per Istanbul. In attesa che la donna riprenda i contatti, Darko Kerim accompagna l'agente segreto tra i piaceri e le ambiguit\u00e0 della citt\u00e0 turca.\nGrazie alle vecchie vasche sotterranee, i due spiano Tatiana, segretaria all'ambasciata sovietica. Quindi cenano in un campo di zingari, dove assistono alla lotta tra due donne che si contendono lo stesso uomo. La serata termina con una cruenta sparatoria con una banda di assassini bulgari. Darko si vendica della spiacevole sorpresa e di un attentato al suo ufficio, assassinando il loro capo mentre esce dal suo rifugio \"nella bocca di Marilyn Monroe\", cos\u00ec chiamato perch\u00e9 la botola di fuga \u00e8 mimetizzata dalla bocca dell'attrice ritratta in un cartellone pubblicitario.\nLa sera successiva James Bond rientra nella sua camera d'albergo e vi trova Tatiana \"vestita\" solo di un collare nero. I due trascorrono una notte bollente, filmati di nascosto da due agenti SMERSH.\nLa ragazza simula il furto dello Spektor e raggiunge Bond all'ultimo minuto: all'insaputa della ragazza, nel box dello Spektor che le \u00e8 stato consegnato, \u00e8 in realt\u00e0 nascosto un ordigno che esploder\u00e0 appena il finto apparecchio sar\u00e0 messo in funzione.\nI due fuggono insieme a Darko Kerim, prendendo l'Orient Express. Il turco viene ucciso. Sul treno incontrano Donovan Grant, che si presenta loro come guardia del corpo. 007 si insospettisce dell'uomo e, quando l'assassino cerca di eliminarlo, si salva uccidendolo. Giunti finalmente a Parigi, Bond crede di essere ormai in salvo.\nL'agente segreto, prima di uccidere Grant, aveva appreso da questi che il killer avrebbe dovuto incontrare Rosa Klebb in un albergo, per fare il suo rapporto, e si reca all'appuntamento al posto del sicario ormai morto. Ne nasce una violenta colluttazione; Bond riesce ad avere la meglio. Ren\u00e8 Mathis arriva all'albergo per arrestare Rosa Klebb, ma la donna, prima di essere portata via, colpisce 007 ad una gamba con una lama avvelenata. Bond stramazza al suolo."}
{"id": "2034189", "revid": "36426", "url": "https://it.wikipedia.org/wiki?curid=2034189", "title": "Mura di Civitella Marittima", "text": "Le mura di Civitella Marittima costituiscono il sistema difensivo dell'omonima frazione del comune di Civitella Paganico.\nStoria.\nLa cerchia muraria difensiva fu costruita dagli Ardengheschi agli inizi del XII secolo a protezione di Civitella, che rappresentava all'epoca il centro principale della zona da essi controllata. Uno dei tratti della cerchia medievale fu costruito sopra le preesistenti mura ciclopiche etrusche, che proteggevano uno dei tanti insediamenti sparsi nella zona.\nVerso la met\u00e0 del Trecento il borgo entr\u00f2 a far parte della Repubblica di Siena, senza tuttavia che fosse rafforzato il preesistente sistema difensivo, in quanto il centro si veniva a ritrovare ai margini delle vie di comunicazione che da Siena scendevano verso la Maremma: l'importanza strategica fu assunta proprio in quel periodo dalla vicina localit\u00e0 di Paganico, situata a valle lungo il corso dell'Ombrone.\nLa posizione di Civitella sulla vetta di una collina fece s\u00ec che neppure il passaggio del centro nel Granducato di Toscana (1555) determin\u00f2 la necessit\u00e0 di una riqualificazione delle mura perimetrali, che con il tempo si ritrovarono private delle originarie funzioni.\nDescrizione.\nLe mura di Civitella Marittima si sviluppano articolandosi lungo un perimetro di forma grossolanamente ellittica, racchiudendo interamente il centro storico di origini medievali.\nIl tratto nord-occidentale delle mura medievali \u00e8 sovrapposto a blocchi di pietra di dimensioni pi\u00f9 grandi ed irregolari, che costituiscono i resti delle antiche mura ciclopiche di epoca etrusca: il suddetto tratto \u00e8 ben osservabile dall'esterno della cerchia che racchiude il borgo.\nLa cortina muraria, originariamente a sviluppo autonomo, si \u00e8 venuta a trovare nel corso dei secoli addossata alle pareti esterne di edifici abitativi del centro e, in alcuni tratti, \u00e8 stata completamente incorporata all'interno di fabbricati, pur potendo individuare ovunque il circuito perimetrale.\nOriginariamente rivestita in pietra, la cinta muraria ha conservato in vari tratti tali caratteristiche medievali, maggiormente evidenziabili nei pochi tratti rimasti inalterati. Lungo le mura perimetrali si \u00e8 conservata parzialmente soltanto una delle originarie porte di accesso al borgo, denominata Porta Piccina."}
{"id": "2034198", "revid": "167951", "url": "https://it.wikipedia.org/wiki?curid=2034198", "title": "Raffaello Motto", "text": "Biografia.\nSettimo figlio di Antonio e di Maria Della Spora, nacque a Viareggio il 16 agosto 1828. Da autodidatta consegu\u00ec il diploma di capitano di gran cabotaggio e inizi\u00f2 la sua attivit\u00e0 marinara.\nNel marzo 1860 (aveva 32 anni) a Motto capit\u00f2 qualcosa che avrebbe cambiato, almeno per un periodo, la sua vita.\nNel 1859 durante la seconda guerra d'indipendenza nel 1859, con l'Austria sconfitta sul campo dalle truppe franco-piemontesi, l'annessione del Veneto sembrava a portata di mano; Napoleone III tuttavia firm\u00f2 con l'imperatore Francesco Giuseppe l'armistizio di Villafranca, secondo il quale l'Austria cedette solo la Lombardia al Regno di Sardegna. Camillo Benso, conte di Cavour, sdegnato, si dimise dalla presidenza del consiglio; anche repubblicani e democratici si allontanarono dal re e persino i moderati definirono l'armistizio tradimento. Nel 1860, appena tornato al governo, invit\u00f2 le popolazioni di Emilia, Romagna e Toscana a indire un plebiscito che port\u00f2 questi ducati, per voto popolare unanime, ad aderire al Regno di Sardegna, avviando cos\u00ec lo Stato Sabaudo alla trasformazione da Stato dinastico a Stato nazionale.\nI democratici, essendo l'Unit\u00e0 base irrinunciabile di ogni altro progetto politico, non erano ancora soddisfatti e dettero una svolta ai piani di unificazione. In contrasto con la politica di Cavour che lottava per il Veneto e Roma, decisero di liberare il mezzogiorno partendo dalla Sicilia.\nUn comitato rivoluzionario di esuli siciliani, capeggiato dal lombardo Agostino Bertani, e di cui facevano parte anche Rosolino Pilo e Giovanni Corrao, propose a Raffaello Motto e a Silvestro Palmerini di portare armi e clandestini in Sicilia e di preparare la rivolta, sfidando con una piccola barca il mare e la sorveglianza costiera dello Stato Pontificio e di quello Borbonico.\nSilvestro Palmerini, comandante e armatore di una tartana, e il suo secondo, Raffaello Motto, sensibili alle idee rivoluzionarie del tempo, accettarono di compiere questo viaggio non privo di pericoli.\nAll'alba del 21 marzo 1860 la tartana \"Madonna del Soccorso\" salp\u00f2 da Genova diretta in Sicilia per portare clandestinamente nell'isola i siciliani Rosolino Pilo e Giovanni Corr\u00e0o, con il compito di preparare lo sbarco e contrabbandare un carico di armi destinate ai rivoltosi. L'equipaggio era formato da Motto, Silvestro Palmerini, suo fratello Francesco, Giuseppe Rossani, loro cognato, e dal giovane mozzo Antonio Barsella soprannominato Tonin di Pito, tutti viareggini.\nAlla mezzanotte del 9 aprile i due patrioti sbarcarono alle \"grotte\", una localit\u00e0 a pochi chilometri da Messina. La rivolta aveva gi\u00e0 preso piede e molti degli insorti si erano concentrati sulle montagne in attesa degli eventi: il popolo siciliano aveva bisogno di aiuti esterni per conseguire i risultati sperati. Rosolino Pilo fece quindi ritornare a Genova Motto con una lettera per il generale Garibaldi, che alloggiava nella Villa Spinola a Quarto, richiedendo il suo intervento: \u00abci vuole il vostro nome e il vostro braccio, altrimenti in Sicilia saranno tutti sacrificati!\u00bb. Lui e Corr\u00e0o sarebbero restati sull'isola collaborando alla rivolta e sostenendo gli insorti in attesa del suo arrivo.\nIn seguito alla lettera di Pilo e ai consigli forniti da Motto sulle migliori rotte da seguire per evitare sia la flotta pontificia sia quella borbonica che con la loro potenza avrebbero facilmente sopraffatto le navi delle camicie rosse, il generale decise di compiere lo storico sbarco.\nDopo questa avventura, Motto, affascinato dal sogno dell'Unit\u00e0 d'Italia, si arruol\u00f2 nelle file della Brigata \"Corr\u00e0o\" del 1\u00ba Reggimento dei Cacciatori Siculi, Divisione Cosens prendendo parte alle campagne di Sicilia e di Calabria, fino alla battaglia del Volturno, dove l'esercito borbonico fu definitivamente sconfitto. Motto arriv\u00f2 ad ottenere il grado di sottotenente.\nAlla fine della guerra, pensando di non essere pi\u00f9 indispensabile alla causa, torn\u00f2 alla sua professione di sempre, al comando di un brigantino genovese, l'\"Ettore\", dei fratelli Cadenaccio, costruito nel loro cantiere di Sestri Ponente.\nLe condizioni di crisi in cui versava la marina mercantile in quel periodo costrinsero Motto ad abbandonare i ponti e cercare un nuovo lavoro come assistente alla ferrovia in costruzione in quegli anni nell'Umbria.\nTorn\u00f2 poi al mare come comandante marittimo su brigantini sia italiani sia esteri. Navig\u00f2 sino a 43 anni, dopodich\u00e9 inizi\u00f2 a fare l'impresario, curando anche gli interessi della sua numerosa famiglia (ebbe otto figli). Mor\u00ec a Viareggio nel 1908 ad 80 anni."}
{"id": "2034204", "revid": "123584265", "url": "https://it.wikipedia.org/wiki?curid=2034204", "title": "The Promise (Girls Aloud)", "text": "The Promise \u00e8 il primo singolo estratto dal quinto album di inediti del gruppo musicale pop britannico Girls Aloud, \"Out of Control\".\nIl singolo \u00e8 stato pubblicato il 20 ottobre 2008 dall'etichetta discografica Fascination ma era gi\u00e0 stato presentato sull'emittente radiofonica BBC Radio 1 il 14 settembre precedente. Ha riscosso un ottimo successo in Gran Bretagna, dove ha raggiunto la prima posizione della classifica britannica, risultato ottenuto in precedenza dai singoli \"Sound of the Underground\" (2002), \"I'll Stand by You\" (2004) e \"Walk This Way\" (2007).\nLa canzone \u00e8 stata scritta da Miranda Cooper, Brian Higgins, Carla Marie Williams, Jason Resch e Kieran Jones ed \u00e8 stata prodotta, come di consueto per le canzoni del gruppo, da Brian Higgins e gli Xenomania. Nel singolo erano anche contenute, distribuite tra le diverse versioni del singolo, diverse b-side: la canzone \"She\" e una versione live di \"Girl Overboard\", traccia contenuta nell'album precedente, \"Tangled Up\"."}
{"id": "2034206", "revid": "506904", "url": "https://it.wikipedia.org/wiki?curid=2034206", "title": "Stefan Petzner", "text": "\u00c8 stato Segretario nazionale della BZ\u00d6 (Alleanza per il Futuro dell'Austria) succedendo a J\u00f6rg Haider subito dopo la tragica morte di quest'ultimo.\nBiografia.\nLaureato in giornalismo presso la Alpen-Adria-Universit\u00e4t Klagenfurt, discutendo una tesi sul cantante carinziano Udo J\u00fcrgens, dal 2004 diventa portavoce del governatore carinziano della BZ\u00d6 (Alleanza per il Futuro dell'Austria) J\u00f6rg Haider.\nIl 12 ottobre 2008, all'indomani dell'improvvisa morte del leader austriaco, Stefan Petzner viene nominato all'unanimit\u00e0 presidente nazionale della BZ\u00d6 (Alleanza per il Futuro dell'Austria) diventando il pi\u00f9 giovane segretario di partito in Austria.\nQualche giorno dopo, per\u00f2, dichiara in un'intervista radiofonica di aver avuto una \"relazione particolare\" con il politico carinziano che ha definito \"l'uomo della mia vita\". L'intervista viene giudicata oltraggiosa dal suo partito, che lo sostituisce nel ruolo di segretario con Josef Bucher."}
{"id": "2034208", "revid": "119991", "url": "https://it.wikipedia.org/wiki?curid=2034208", "title": "Chiesa di San Biagio a Pari", "text": ""}
{"id": "2034215", "revid": "1700659", "url": "https://it.wikipedia.org/wiki?curid=2034215", "title": "Oakland Raiders 2008", "text": "\u00c8 stata la stagione numero 49 per gli Oakland Raiders nella NFL. La precedente si era conclusa con un record di 4 vinte e 12 perse.\nScelte nel Draft 2008.\nNel draft NFL 2008 i giocatori scelti dai Raiders sono stati: al n. 4 il running back Darren McFadden, al n. 100 la strong safety Tyvon Branch girata dai Dallas Cowboys, al n. 125 il wide receiver Arman Shields girato dai Baltimore Ravens, al n. 169 il defensive end Trevor Scott ed infine al n.226 il wide receiver Chaz Schilens girato dai New York Jets.\nIl calendario della pre-stagione dei Raiders \u00e8 stato il seguente:\nCapo-allenatore a inizio stagione era Lane Kiffin. In seguito \u00e8 subentrato dopo il record negativo di una vinta e 3 perse l'allenatore ad interim Tom Cable.\nCalendario e risultati della stagione regolare.\nNOTA: Tutti gli orari sono della zona del Pacifico.\n\"NOTA: alla 5\u00aa settimana i Raiders hanno riposato\"."}
{"id": "2034216", "revid": "62637", "url": "https://it.wikipedia.org/wiki?curid=2034216", "title": "CBR 125R", "text": ""}
{"id": "2034218", "revid": "765341", "url": "https://it.wikipedia.org/wiki?curid=2034218", "title": "William Penny Brookes", "text": "Biografia.\nPrimo dei cinque figli di William Brookes (1776-1830), medico, e di Maria Doughty (1786-1869). Dopo un periodo di apprendistato presso uno studio medico di Stourport nel Worcestershire, a partire dal 1827 studi\u00f2 presso l'ospedale londinese di Guy's e St Thomas'. Dal 1829 trascorse anche dei periodi di studio a Padova e a Parigi. Brookes torn\u00f2 a Wenlock nel 1831 in seguito alla morte del padre per rilevarne lo studio, nel 1831 divenne membro del Royal College of Surgeons, l'area in cui esercitava comprendeva un'estesa zona rurale, costringendolo a lunghi viaggi per visitare i suoi pazienti.\nFisicamente Brookes era brevilineo e tarchiato, l'altezza riportata sul passaporto \u00e8 pari a 5 piedi 2 pollici (pi\u00f9 o meno 157 cm) la sua scarsa statura era per\u00f2 compensata da una notevolissima capacit\u00e0 organizzativa e da una grande tenacia. Oltre alla lingua materna parlava correntemente il francese, il greco e il latino, si interessava inoltre di botanica materia nella quale contribu\u00ec ad alcune pubblicazioni. Fra i molteplici interessi in cui riversava il suo trascinante entusiasmo vi era quello per l'educazione fisica.\nIl 18 maggio 1835 si spos\u00f2 con Maria Chiara Talbot (1811-1885) originaria di Tettenhall nello Staffordshire, figlia di Thomas Faulkner Talbot e di sua moglie Jane. Dei cinque figli (due maschi e tre femmine) della coppia sopravvisse a William solo la figlia Adeline (1839-1925), uno dei figli, William Brookes (nato nel 1845), brillante studente a Oxford, anneg\u00f2 accidentalmente nel dicembre del 1868.\nNel 1841 venne nominato giudice di pace, carica che ricopr\u00ec per oltre 40 anni, e commissario per le strade e le tasse, Brookes ebbe un ruolo molto attivo nella vita politica della cittadina di origine, a lui si deve la ristrutturazione, nel 1849, della sala consiliare di Wenlock all'interno di un edificio del XVI secolo e la costruzione del mercato dei cereali nella strada principale della citt\u00e0, fu inoltre uno dei promotori dell'illuminazione a gas e dell'arrivo della ferrovia nel 1862.\nSempre nel 1841 fond\u00f2 la \"Wenlock Agricultural Reading Society\" (WARS), una sorta di antesignana delle moderne biblioteche, nell'ambito di questa organizzazione ne sorsero diverse altre, una fra queste si incaric\u00f2 di promuovere l'attivit\u00e0 fisica organizzando, a partire dal 1850 dei tornei sportivi con gare di atletica leggera e di sport tradizionali. Dal 1860 l'organizzazione assunse il nome di Wenlock Olympian Society (WOS), i tornei hanno luogo tuttora con il nome di \"Wenlock Olympian Games\" e si tengono annualmente in luglio. Sulla scorta del successo di questi tornei Brookes fond\u00f2 i \"Shropshire Olympian Games\" (1861) che furono l'embrione di quello che in seguito divent\u00f2 la National Olympian Association (NOA) fondata nel 1865 con sede a Liverpool e che si assunse l'innovativo compito di tentare di regolamentare le numerose associazioni di atletica che si stavano costituendo in quell'epoca raggruppandole in un organismo unico a livello nazionale.\nI primi giochi organizzati dal NOA si tennero al Crystal Palace, a Londra, nel 1866 ed attrassero un vasto pubblico, si parla di circa 10.000 spettatori. La reazione delle associazioni amatoriali rappresentate principalmente dalle \"public schools\" e dalle universit\u00e0 di Oxford e Cambridge fu quella di costituire l'Amateur Athletic Club (in seguito divenuta Association), caratterizzato per una maggiore elitariet\u00e0 dell'accesso, vi si entrava infatti solo su invito.\nI primi contatti tra Penny Brookes e le istituzioni greche risalgono al 1859 quando il britannico offr\u00ec un premio di 10 sterline in occasione dei Giochi olimpici organizzati da Evangelis Zappas. Da allora inizi\u00f2 una tenace ma infruttuosa campagna a favore della reistituzione dei Giochi olimpici della quale rimane un voluminoso carteggio con il \"charg\u00e9 d'affaires\" greco a Londra, il celebre bibliofilo ed ellenista Ioannis Gennadios (1844-1932).\nL'incessante campagna condotta da Brookes per introdurre l'obbligatoriet\u00e0 dell'educazione fisica nelle scuole lo mise in contatto con il barone Pierre de Coubertin che all'epoca conduceva delle ricerche sull'argomento per conto del governo francese. Nel 1890 il barone francese assistette ai Wenlock Olympic Games, inizi\u00f2 un duraturo e regolare rapporto epistolare fra l'ormai ottuagenario Brookes e il giovane nobile francese che rimase impressionato dalla tenace campagna di Brookes a favore della reistituzione dei Giochi olimpici, tanto da fare sua l'istanza e riconoscerlo come uno dei pionieri dei moderni giochi olimpici\nA causa della sua salute ormai cagionevole, Penny Brookes non fu in grado di prendere parte al congresso di Parigi del 1894. Sfortunatamente non fu nemmeno in grado di assistere alla realizzazione del sogno di una vita: infatti, i primi Giochi olimpici dell'era moderna, tenutisi ad Atene nel 1896, iniziarono pochi mesi dopo la sua morte avvenuta il 10 dicembre del 1895.\nSolo in anni recenti \u00e8 stato riconosciuto a William Penny Brookes il merito che gli spetta, cio\u00e8 quello di essere uno dei pi\u00f9 tenaci promotori della rinascita dei Giochi olimpici, fu riconosciuto come tale negli anni novanta in occasione di una visita ufficiale da parte di Juan Antonio Samaranch, allora presidente del CIO, alla sua lapide a Wenlock."}
{"id": "2034220", "revid": "34392", "url": "https://it.wikipedia.org/wiki?curid=2034220", "title": "Megaride", "text": ""}
{"id": "2034221", "revid": "232134", "url": "https://it.wikipedia.org/wiki?curid=2034221", "title": "The offspring", "text": ""}
{"id": "2034232", "revid": "1669436", "url": "https://it.wikipedia.org/wiki?curid=2034232", "title": "Clateo", "text": "Fu uno tra i primi vescovi di Brescia, venne martirizzato durante la persecuzione di Nerone."}
{"id": "2034241", "revid": "125885166", "url": "https://it.wikipedia.org/wiki?curid=2034241", "title": "Osservatorio astronomico di Palermo", "text": "L'osservatorio astronomico \"Giuseppe S. Vaiana\" di Palermo, ospitato all'interno del palazzo dei Normanni, \u00e8 una delle strutture di ricerca dell'Istituto nazionale di astrofisica (INAF). Nell'osservatorio si portano avanti svariati progetti di ricerca nel campo dell'astronomia e dell'astrofisica, fra i quali lo studio della corona solare e stellare, la nascita e l'evoluzione stellare e lo studio dei resti di supernova.\nStoria.\nL'osservatorio venne fondato nel 1790 per volont\u00e0 di Ferdinando I di Borbone che era stato spinto da alcuni intellettuali del tempo, tra i quali l'allora vicer\u00e9 siciliano Francesco d'Aquino, principe di Caramanico, a dotare la capitale del regno di Sicilia di un elemento di prestigio , paragonabile alle altre capitali europee, quindi il primo osservatorio astronomico d\u2019Italia .\nFu difficile trovare un astronomo esperto che potesse gestire questo luogo cos\u00ec all'avanguardia,ma alla fine la scelta cadde su Giuseppe Piazzi, un matematico che aveva gi\u00e0 superato i quarant'anni, e che fino a quel momento non si era particolarmente distinto in campo astronomico. Il nuovo direttore si diede subito da fare occupandosi dell'acquisto degli strumenti astronomici pi\u00f9 moderni dell'epoca per rendere l'osservatorio all'avanguardia a livello europeo: tra le altre cose, fu acquistato il Cerchio di Ramsden, realizzato dal noto costruttore inglese Jesse Ramsden, e fu costruita la prima cupola. Fu la determinazione di Piazzi che consent\u00ec al prezioso strumento inglese di giungere in Sicilia: l'astronomo dovette recarsi personalmente a pungolare il costruttore e, in seguito, anche far fronte a tutte le difficolt\u00e0 burocratiche che si presentarono: il governo inglese infatti era restio a lasciar uscire dai propri confini uno strumento unico al mondo (che tale \u00e8 rimasto, altro aspetto fondamentale che ne sottolinea l'altissimo valore attuale).\nGrazie a queste nuove apparecchiature, e in particolare proprio al Cerchio, nel 1801 Giuseppe Piazzi riusc\u00ec a scoprire ed identificare il primo asteroide che chiam\u00f2 Cerere Ferdinandea, in onore del mito di Cerere, ambientato proprio in Sicilia e, naturalmente, del re Ferdinando; grazie a questa scoperta gli fu assegnato in premio una medaglia d'oro che egli rifiut\u00f2 perch\u00e9 il premio fosse utilizzato per l'acquisto di altri strumenti, tra i quali un equatoriale di Troughton che colloc\u00f2 nella seconda cupola dell'osservatorio.\nNel 1817 Piazzi si trasfer\u00ec a Napoli per completare la costruzione dell'osservatorio di Capodimonte, lasciando la direzione a Niccol\u00f2 Cacciatore. A questi succedette, nel 1841, il figlio Gaetano che per\u00f2, nel 1849, fu rimosso per ragioni politiche, avendo preso parte ai moti rivoluzionari antiborbonici. La direzione dell'osservatorio di Palermo fu quindi affidata a Domenico Ragona, il quale riusc\u00ec ad ottenere dal governo delle Due Sicilie i fondi necessari per acquistare nuovi strumenti, tra cui un eccellente telescopio equatoriale Merz da 25\u00a0cm di apertura, consegnato nel 1859.\nCon l'arrivo dei Mille nel 1860, la situazione venne ribaltata: Cacciatore fu reintegrato nelle funzioni direttoriali e Ragona allontanato da Palermo, senza essere riuscito a collocare il grande telescopio Merz. Sar\u00e0 Pietro Tacchini, nominato Astronomo Aggiunto nel 1863, che nel 1865 installer\u00e0 e metter\u00e0 in funzione l'equatoriale, utilizzandolo per le ricerche di fisica solare che renderanno celebre l'Osservatorio di Palermo nella seconda met\u00e0 dell'Ottocento e che porteranno alla fondazione della Societ\u00e0 degli spettroscopisti italiani (1871), le cui \"Memorie\" - prima rivista di astrofisica - saranno edite a Palermo a partire dal 1872 a cura di Tacchini.\nLa partenza di Tacchini per Roma nel 1879 apre una fase difficile; Annibale Ricc\u00f2, che gli succede come astronomo aggiunto, riesce a mantenere alta la qualit\u00e0 della ricerca fino a quando non assume la direzione dell'osservatorio di Catania nel 1890; poi, le vicende politiche e belliche - e le conseguenti difficolt\u00e0 finanziarie del Governo - compromisero pesantemente le sorti dell'osservatorio, che nel 1923 fu declassato a Gabinetto universitario di astronomia. Per un trentennio ne fu direttore Filippo Angelitti. Angelitti, con fondi del Consorzio Universitario, acquist\u00f2 un Cannocchiale Zenitale di Wanschaff da 8 cm di apertura, che fece installare al posto dell\u2019antico Cerchio di Ramsden.\nDal 1931 al 1936 segu\u00ec Corradino Mineo, accademico dei Lincei, che ebbe un secondo mandato dal 1938 al 1948, dopo la direzione di Francesco Zagar. Furono anni caratterizzati da grandi difficolt\u00e0 dell'istituzione, che aveva gi\u00e0 conosciuto, dopo la riforma del 1923, il declassamento, ed era colpita da un forte declino, con riduzione di personale e scarsit\u00e0 di fondi per la conduzione delle osservazioni e per l'adeguamento tecnologico. I problemi si acuirono durante e dopo la seconda guerra mondiale, quando l'osservatorio fu vicino alla chiusura, privato di alcuni locali, dopo esser anche rimasto privo, nel 1939, dell'unico strumento di osservazione moderno di cui era dotato, il modello di telescopio zenitale sviluppato da Julius Wanschaff a Berlino.\nNegli anni cinquanta la ripresa, ma sostanzialmente verso la sola funzione didattica. Le tre cupole poste originariamente sul tetto dell'edificio furono sostituite a cura della Regione Siciliana con altre in ferro, successivamente rimosse perch\u00e9 troppo pesanti e pericolose per la struttura. In seguito sono state installate nuove cupole in rame pi\u00f9 leggere delle precedenti. \u00c8 intitolato a Giuseppe Salvatore Vaiana, che lo diresse dal 1976 al 1991. A Vaiana, ordinario di Astronomia all'universit\u00e0 di Palermo, si deve il decreto del Presidente della Repubblica del 18 luglio 1988, che riporta l'Osservatorio di Palermo nel novero degli Osservatori astronomici, e l'unica direzione dell\u2019Istituto universitario di Astronomia e dell\u2019Osservatorio.\nOggi le attivit\u00e0 si svolgono in due sedi: la sede storica di Palazzo dei Normanni, dove l\u2019Osservatorio ha avuto origine, e il laboratorio di via Ingrassia che ospita i laboratori, le officine e le macchine per il calcolo ad alte prestazioni.\nAttivit\u00e0.\nFanno parte integrante delle strutture dell'osservatorio un laboratorio per lo sviluppo ed i test di strumentazione scientifica per telescopi nella banda dei raggi X (X-ray Astronomy Calibration and Testing Facility, XACT) situato in una sede distaccata, un centro di calcolo ad alte prestazioni per l'implementazione di modelli numerici di interesse astrofisico (Sistema di calcolo per l'astrofisica numerica, SCAN) ed il Museo della Specola, che contiene una vasta collezione di strumenti astronomici appartenenti all'Osservatorio.\nStrumentazione.\nAttualmente \u00e8 dotato di un telescopio automatizzato, con possibilit\u00e0 di controllo remoto integrale, inclusa la movimentazione della cupola. Si tratta di un telescopio Celestron \"C14\" da 14 pollici, che \u00e8 stato largamente modificato e potenziato, con rilevatore CCD \"SBIG ST-7E\", sistema di controllo remoto e automazione cupola.\nMuseo.\nIl \"museo della Specola\", che si trova nella sommit\u00e0 della torre pisana di palazzo dei Normanni, \u00e8 composto principalmente dagli strumenti del XVIII e del XIX secolo, tra i quali troviamo telescopi acromatici, un sestante, alcuni barometri e termometri, oltre alle due apparecchiature principali gi\u00e0 menzionate: il cerchio di Ramsden e l'equatoriale di Troughton. Sono presenti altri strumenti contemporanei ed una serie di dipinti ad olio che ritraggono personalit\u00e0 del mondo scientifico."}
{"id": "2034244", "revid": "1305772", "url": "https://it.wikipedia.org/wiki?curid=2034244", "title": "San Gaudenzio", "text": ""}
{"id": "2034246", "revid": "161374", "url": "https://it.wikipedia.org/wiki?curid=2034246", "title": "Gaudenzio (vescovo di Arezzo)", "text": ""}
{"id": "2034258", "revid": "419119", "url": "https://it.wikipedia.org/wiki?curid=2034258", "title": "Presa di Lepanto (1603)", "text": "La presa di Lepanto avvenne durante la primavera del 1603, quando una flotta dell'Ordine di Malta conquist\u00f2 Lepanto, con 5 galere, 4 vascelli e 4 fregate, al comando del piemontese fra Ascanio Cambiano, ammiraglio dell'Ordine. Furono liberati 392 schiavi cristiani e presi 16 cannoni, fatti numerosi prigionieri, poi il Cambiano torn\u00f2 a Malta."}
{"id": "2034265", "revid": "19627769", "url": "https://it.wikipedia.org/wiki?curid=2034265", "title": "Vicarii", "text": ""}
{"id": "2034266", "revid": "119987589", "url": "https://it.wikipedia.org/wiki?curid=2034266", "title": "Gaudenzio di Brescia", "text": "Teologo ed autore di molti scritti, quando mor\u00ec san Filastrio il popolo di Brescia lo elesse vescovo, contro la sua volont\u00e0: per questo si trasfer\u00ec in Terrasanta. \nFu consacrato da sant'Ambrogio nel 387.\nVenerazione.\nI resti di Gaudenzio si trovano in San Giovanni a Brescia, presso il sito del \"Concilium Sanctorum\".\n\u00c8 dipinto spesso su pale d'altare in Brescia, da autori famosi quali il Moretto, Savoldo e il Romanino.\nLa memoria del santo \u00e8 fissata al 25 ottobre."}
{"id": "2034267", "revid": "287204", "url": "https://it.wikipedia.org/wiki?curid=2034267", "title": "Om'", "text": "L'Om' (anche \"Om\"), in russo \u041e\u043c\u044c, \u00e8 un fiume della Russia siberiana occidentale (Oblast' di Omsk e di Novosibirsk), affluente di destra dell'Irty\u0161.\nHa origine nella sezione sudorientale della vasta area paludosa del Vasjugan'e, attraversandone poi la sezione meridionale mantenendo direzione mediamente sudorientale; ne esce alcune decine di chilometri prima di incontrare la citt\u00e0 di Kujby\u0161ev, dove assume direzione pi\u00f9 decisamente orientale iniziando il suo corso nell'arida steppa di Barabinsk, che percorre fino alla foce senza incontrare alcun centro urbano di rilievo ad eccezione di Kala\u010dinsk. Confluisce nell'Irty\u0161 presso la grande citt\u00e0 di Omsk, che dal fiume ha preso il nome.\nI maggiori affluenti ricevuti nell'Om' sono \"I\u010da\", \"Kama\" e \"Tartas\", tutti confluenti dalla destra idrografica.\nIl regime idrografico dell'Om' \u00e8 analogo a quello di quasi tutti i fiumi siberiani. I lunghi periodi di gelo, che si protraggono mediamente da fine ottobre/primi di novembre a fine aprile/inizio maggio; la portata d'acqua, il cui valore \u00e8 mediamente di 64\u00a0m\u00b3/s (a circa 120\u00a0km dalla foce), pu\u00f2 scendere eccezionalmente a 0,8\u00a0m\u00b3/s alla fine dell'inverno e salire a pi\u00f9 di 800 durante i periodi di piena, nella tarda primavera.\nNel periodo di piena, l'Om' \u00e8 navigabile a monte della foce fino a Kujby\u0161ev."}
{"id": "2034270", "revid": "2091899", "url": "https://it.wikipedia.org/wiki?curid=2034270", "title": "Vicarius", "text": "Nell'Impero romano il vicarius era, a partire dalla riforma di Diocleziano (III secolo), l'alto funzionario al quale era affidata l'amministrazione civile (non militare, separata da quella civile con la riforma dioclezianea) di una diocesi (il titolo completo era praetor vicarius). Aveva la funzione anche di sostituto del prefetto del pretorio. Tale carica non ebbe grande successo, perch\u00e9 gi\u00e0 nel V e VI secolo esiste solo come titolo nominale, ma privo di potere effettivo.\nStoria.\nSupplenti del Prefetto del pretorio.\nIl \"vicarius\" agiva nella diocesi in qualit\u00e0 di \"supplente del Prefetto del pretorio\" (\"agens vice praefecti praetorio\"). Quella della supplenza del prefetto era una pratica gi\u00e0 consolidata sin dal tempo dei Severi (il primo supplente attestato risulta infatti essere Sesto Vario Marcello, padre dell'imperatore Eliogabalo): i supplenti operavano in Roma, come sostituti del prefetto quando questi seguiva l'imperatore nei suoi spostamenti attraverso l'Impero, oppure come loro speciali inviati nelle provincie.\nRiforma dioclezianea.\nA partire per\u00f2 dall'anno 298 circa, Diocleziano ed il collega Massimiano moltiplicarono il numero dei supplenti prefettizi costituiti al di fuori della capitale ed estesero il loro potere a pi\u00f9 provincie contemporaneamente, decentrando in tal modo l'amministrazione facente capo ai \"praefecti praetorio\". Ai nuovi \"vicarii\" fecero dunque capo nuove entit\u00e0 sopra-provinciali, dette \"diocesi\", in tutto dodici. Unica eccezione era la diocesi d'Oriente che aveva a capo un \"comes\". Nel 370 o nel 381 Egitto e Cyrenaica furono staccate dalla diocesi d'Oriente e venne creata una diocesi sotto un funzionario del medesimo grado del vicario ma indipendente da esso, il Prefetto Augustale d'Egitto (\"praefectus Augustalis\").\nIl \"vicarius\" controllava i governatori delle province (variamente denominati: \"proconsules\", \"consulares\", \"correctores\", \"praesides\") e giudicava in appello le cause gi\u00e0 decise in primo grado dai medesimi (le parti potevano scegliere se appellarsi al vicario o al prefetto del pretorio). I \"vicarii\" non avevano poteri militari, infatti le truppe stanziate nella diocesi erano sotto il comando di un \"comes rei militaris\", che dipendeva direttamente dal \"magister militum\" e aveva alle sue dipendenze i \"duces\" ai quali era affidato il comando militare nelle singole province.\nSecondo quanto ci racconta la \"Notitia dignitatum\" (documento redatto attorno al 400), il \"vicarius\" aveva il grado di \"vir spectabilis\"; lo staff del \"vicarius\", il suo \"officium\", era abbastanza simile a quello di un governatore. Per esempio, nella diocesi della Spagna, il suo ufficio includeva: \nAttorno al 400 i \"vicarii\" erano:"}
{"id": "2034271", "revid": "219110", "url": "https://it.wikipedia.org/wiki?curid=2034271", "title": "Kaffeehaus di Corliano", "text": "La Kaffeehaus \u00e8 un edificio di forma irregolare che si trova all'estremit\u00e0 nord est del Borgo di Corliano sulla sommit\u00e0 della collinetta denominata Belvedere della Villa di Corliano a San Giuliano Terme (Pisa).\nRidotto, all'interno, alle condizioni di rudere, presenta al piano terreno tre ambienti che guardano il \"Belvedere\" ed il \"Cortile di onore\" della villa. Vi si accedeva dal grande Terrazzo panoramico, che dominava la collinetta con un teatro di verzura e due ninfei ai lati. Al piano primo vi erano tre ambienti di servizio tra cui una cucina con un grande camino per la bollitura del caff\u00e8 e della cioccolata secondo una moda tipicamente settecentesca, che port\u00f2 Cosimo Agostini a fondare il 1\u00ba settembre 1775 il Caff\u00e8 dell\u2019Ussero nel suo palazzo del lungarno boreale a Pisa. Sul retro dell'edificio vi \u00e8 la \"Grotta termale\", la \"Fonte dell'acquedotto di Corliano\" ed un bosco secolare."}
{"id": "2034275", "revid": "113591", "url": "https://it.wikipedia.org/wiki?curid=2034275", "title": "Sdraussina", "text": ""}
{"id": "2034278", "revid": "287204", "url": "https://it.wikipedia.org/wiki?curid=2034278", "title": "Paterio di Brescia", "text": " \nBiografia.\nDi lui non sappiamo molto. \u00c8 conosciuto per aver lavorato come notaio presso papa Gregorio I. Scrisse \"Liber testimoniorum veteris testamenti\". \nNella cronologia dei santi Vescovi di Brescia, agli inizi del VII secolo, \u00e8 menzionato San Paterio (o Paterius). \nTutti gli storici concordemente affermano che il suo fu un episcopato molto breve tra il 604 e il 606, mentre alcuni Annuari diocesani lo collocano tra il 630 e 642. Anche se alcuni, lo indicano quale benedettino romano discepolo di San Gregorio Magno, sia P. Guerrini che F. Lanzoni lo escludono categoricamente; inoltre viene anche escluso che il santo bresciano si possa identificare con l\u2019omonimo vescovo ricordato nel calendario napoletano del XII secolo.\nIl nome di S. Paterio \u00e8 riportato in sei manoscritti dei secoli XI-XV e in due corsi di litanie monastiche primitive.\nNel martirologio romano la sua festa \u00e8 riportata il 21 febbraio, mentre in quello bresciano la sua memoria \u00e8 fissata il 25 febbraio a ricordo della traslazione del suo corpo avvenuta nel 1479. Dal 1962 la sua festa \u00e8 stata conglobata al 20 aprile insieme a tutti i santi bresciani.\nIpotesi sulla sepoltura.\nSecondo alcuni, S. Paterio venne sepolto in San Fiorano, sul colle Degno in territorio bresciano, vicino a dove oggi sorge la cosiddetta \"tomba del cane\" di Bononimi. A questa prima sepoltura sarebbe seguita una traslazione delle reliquie nella chiesa monastica di Sant\u2019Eufemia della Fonte, nell'anno 1022. \nAlcune fonti dicono che i suoi resti vennero posti sotto l\u2019altare maggiore della chiesa monastica e successivamente, il 25 febbraio 1479, i monaci trasportarono il corpo del vescovo, in una cappella a lui dedicata. \nAltre fonti pi\u00f9 attendibili dicono che fu sepolto inizialmente in una cappella a lui dedicata nel monastero di Sant'Eufemia della Fonte, e le sue reliquie vengono trasferite nel 1478 nella chiesa di Sant'Afra, \"succursale\" cittadina dei benedettini di Sant'Eufemia. Le spoglie vengono accolte in una nuova arca, l'arca di san Paterio, realizzata appositamente, collocata poi nella cripta della chiesa. Sul fianco del sarcofago sono lavorate a bassorilievo in ormai tardo stile gotico le figure, da sinistra a destra, di \"San Benedetto\" patrono dell'ordine monastico proprietario delle reliquie, \"San Paterio\" e \"Sant'Eufemia\" santa cara ai longobardi e protettrice del monastero da cui venivano le reliquie.\nComunque sia \u00e8 attestata la presenza delle sue reliquie del santo nella chiesa di Sant'Afra. Quest'ultima nel XVII secolo, \u00e8 al centro dii importanti restauri durante gli stessi viene costruito un altare, il primo a destra presso il battistero, dedicato a San Paterio \u00e8 qui quindi che nel 1616, il corpo del presule venne collocato. Nel 1787, nel corso di un\u2019ultima ristrutturazione della chiesa, le reliquie vennero riportate sotto l\u2019altare maggiore e racchiuse in un\u2019urna marmorea con l\u2019indicazione dedicatoria. Le spoglie furono accolte in una nuova arca realizzata appositamente, e collocata nella cripta della chiesa. Lo scultore Antonio Calegari provveder\u00e0 ad una nuova sede per le reliquie, oggi poste sotto l'altare maggiore in un'elegante urna.\nDalla seconda met\u00e0 dell'Ottocento l'arca di san Paterio viene spostata dalla cripta ed esposta nel Museo di Santa Giulia. \nAl santo \u00e8 stata dedicata la chiesa parrocchiale di Paisco Loveno in valle Camonica."}
{"id": "2034279", "revid": "116944", "url": "https://it.wikipedia.org/wiki?curid=2034279", "title": "Cafiz", "text": ""}
{"id": "2034287", "revid": "339392", "url": "https://it.wikipedia.org/wiki?curid=2034287", "title": "AASSE", "text": ""}
{"id": "2034289", "revid": "1921867", "url": "https://it.wikipedia.org/wiki?curid=2034289", "title": "Assassin's Creed II", "text": "Assassin's Creed II \u00e8 un videogioco sviluppato da Ubisoft Montr\u00e9al e pubblicato da Ubisoft. Si tratta del secondo capitolo principale della saga di \"Assassin's Creed\". \u00c8 anche il primo capitolo della cosiddetta trilogia dedicata a Ezio Auditore.\n\u00c8 stato pubblicato il 17 novembre 2009 in Nord America, mentre in Europa \u00e8 uscito tre giorni pi\u00f9 tardi. Nel marzo del 2010 ne \u00e8 stata realizzata una versione per Microsoft Windows. Il 14 giugno seguente \u00e8 stata pubblicata l'edizione da collezione intitolata \"Assassin's Creed II Complete Edition\".\nAcclamato dalla critica, \"Assassin's Creed II\" ha reso popolare il \"franchise\" di \"Assassin's Creed\" ed \u00e8 considerato uno dei migliori videogiochi mai realizzati. Ha inoltre venduto pi\u00f9 di nove milioni di copie ed \u00e8 stato premiato come miglior gioco d'azione/avventura del 2009 dagli Spike Video Game Awards e dai Golden Joystick Awards.\nNel 2010 \u00e8 uscito ', secondo capitolo della saga di Ezio Auditore conclusasi nel 2011 con '. Nel 2016 \u00e8 stata pubblicata per PlayStation 4 e Xbox One la \"Ezio Collection\", edizione rimasterizzata di \"Assassin's Creed II\", \"Brotherhood\" e \"Revelations\".\nTrama.\nMentre Desmond contempla l'evanescente messaggio lasciato dal Soggetto 16 nella sua cella, Lucy entra e gli ordina di rientrare nell'Animus. Qui, il protagonista assiste alla nascita di un bambino, Ezio, nell'Italia del Rinascimento, prima di essere estromesso bruscamente dal ricordo. Successivamente, Desmond e Lucy fuggono dall'edificio dell'Abstergo e si rifugiano in un nascondiglio segreto, dove li attendono altri due membri della confraternita degli Assassini: lo storico Shaun Hastings e l'esperta di computer, Rebecca Crane. Lucy ritiene che i Templari non siano l'unica minaccia per l'umanit\u00e0 e che la chiave per svelare la verit\u00e0 sia un giovane nobile fiorentino; la ragazza pensa anche che immergersi nella vita del suo antenato possa avere un benefico effetto collaterale, grazie all'osmosi, tale per cui Desmond acquisisca le abilit\u00e0 di Ezio, rivivendo la sua vita.\nL'Ezio Auditore che Desmond incontra nell'Animus \u00e8 uno scapestrato diciassettenne dedito ai divertimenti, con alcune rivalit\u00e0 con un certo Vieri de' Pazzi. Una sera, dopo una scazzottata con quest'ultimo, al ritorno a casa, il padre di Ezio, Giovanni, gli d\u00e0 alcune lettere che il ragazzo dovr\u00e0 spedire successivamente. Il giorno dopo, per\u00f2, i suoi fratelli, Petruccio e Federico, insieme al padre Giovanni, vengono arrestati e condotti al Palazzo della Signoria. Ezio si arrampica quindi fino alla stanza dove sono tenuti segregati i suoi parenti e Giovanni, dalla sua cella, gli affida dei documenti che il ragazzo dovr\u00e0 consegnare ad Uberto Alberti. Ezio si reca quindi dall\u2019uomo, dandogli le prove dell'innocenza dei famigliari, ma il padre e i suoi due fratelli vengono comunque giustiziati dallo stesso Alberti, che ha distrutto le prove che incastravano i veri responsabili.\nSfuggito alla cattura, Ezio \u00e8 costretto a nascondersi e riceve aiuto e assistenza da Paola, la tenutaria di un bordello, che parteggia per la sua causa. Il ragazzo decide di vendicarsi uccidendo brutalmente Alberti ad una mostra d'arte del Verrocchio, per poi portare madre e sorella in salvo, a Villa Auditore, presso Monteriggioni, dove rincontrer\u00e0 lo zio Mario Auditore. Mentre il ragazzo soggiorna alla villa per apprendere nuove tecniche di combattimento dallo zio, scopre che Uberto Alberti non agiva da solo: la cospirazione era stata infatti ordita dalla famiglia Pazzi, da sempre avversa agli Auditore. Ezio apprende inoltre che suo padre non era solamente un banchiere presso la banca Medici e consigliere di Lorenzo, capo della famiglia, ma era anche un membro della Confraternita degli Assassini. I Pazzi, invece, appartengono al segretissimo ordine dei Templari, nemici giurati della confraternita. Ezio inizia quindi ad uccidere i Pazzi uno ad uno, affinando le proprie capacit\u00e0 grazie a Mario e ad un misterioso uomo noto come la Volpe; comprende inoltre che il padre aveva scoperto qualcosa di ben pi\u00f9 grave di un semplice complotto politico. Sia la Confraternita che i Templari sembrano infatti alla ricerca dei pezzi del misterioso \"Codex\", un libro-mosaico che, una volta ricomposto e attivato tramite un antico manufatto, fornirebbe la chiave di un potente segreto.\nIntanto, Ezio uccide per primo Vieri, poi il padre Francesco e i tirapiedi dei Pazzi, ovvero Stefano da Bagnone, Francesco Salviati, Antonio Maffei e Bernardo Baroncelli. Infine, il ragazzo insegue il loro capo, Jacopo de' Pazzi, all'incontro con Emilio Barbarigo e con il Gran Maestro dei Templari, Rodrigo Borgia. I due feriscono per\u00f2 Jacopo, che viene finito da Ezio. Insieme all'amico Leonardo Da Vinci, Ezio si dirige poi a Venezia. A questo punto, Desmond ha acquisito l'agilit\u00e0 e la forza fisica da Ezio, anche se manifesta una serie di disturbi allucinatori, dovuti all'effetto osmosi: apparentemente, si tratta di brevi visioni di cavalieri e guardie, per poi evolversi in frammenti della vita di Alta\u00efr, testimone del fatto che l'osmosi pu\u00f2 avere conseguenze devastanti. Desmond si ritrova cos\u00ec a vivere una sorta di lungo \"flashback\", in cui vede Alta\u00efr inseguire una figura sconosciuta, che in seguito si riveler\u00e0 essere Maria, un\u2019agente Templare risparmiata dall'Assassino verso la fine del primo gioco. L'inseguimento finisce con la coppia che ha un rapporto sessuale in cima ad una torre. Infine, il ricordo diventa del figlio di Alta\u00efr e Maria, appena concepito.\nGiunto a Venezia per rintracciare gli uomini elencati in una lista redatta dal padre, Ezio scopre che costoro sono tutti Templari. Quindi li assassina uno dopo l'altro, prima Emilio Barbarigo, poi Carlo Grimaldi, i fratelli Marco e Silvio Barbarigo, e infine Dante Moro, recuperando cos\u00ec diverse pagine del Codex. A questo punto, Ezio capisce che il loro capo, Rodrigo Borgia detto \"Lo Spagnolo\", sta cercando di localizzare una cripta nascosta, dove \u00e8 celato un potere oscuro ed incommensurabile, che i Templari intendono impiegare per assicurarsi il dominio sull'Italia. Per aprire la cripta, occorre impossessarsi di due \"frutti dell'Eden\", antichi manufatti che permettono a chi li controlla di compiere azioni incredibili. Dopo averne sottratto uno al Borgia, Ezio scopre con sommo stupore che diversi amici incontrati durante i suoi viaggi in Italia, tra cui Mario Auditore, Paola, la Volpe, Teodora, Bartolomeo e Antonio, sono tutti membri della Confraternita. A rivelargli tutto ci\u00f2, oltre ai suoi amici, \u00e8 Niccol\u00f2 Machiavelli, il quale si rivela anch'egli come un Assassino. Viene cos\u00ec organizzata una cerimonia di iniziazione, dove Ezio entra ufficialmente a far parte della Confraternita; qui, si apprende che il suo ruolo in questa serie di eventi \u00e8 stato preannunciato da un'antica profezia.\nEntrati in possesso della Mela dell'Eden, Ezio e gli altri assassini la mostrano a Leonardo da Vinci. Ezio per\u00f2, involontariamente, la attiva e, di fronte all'immensit\u00e0 dei suoi poteri, ai quali quest\u2019ultimo, cos\u00ec come Altair, si dimostra immune, Mario Auditore suggerisce di nasconderla a Forl\u00ec, presso Caterina Sforza, alleata dell'ordine e anch'ella Assassina. Subito dopo il loro arrivo, la citt\u00e0 viene occupata da Ludovico e Checco Orsi, incaricati dal Borgia di recuperare la mappa con la posizione delle pagine del Codex, che Girolamo Riario aveva redatto subito prima di morire, e il Frutto dell'Eden, oltre naturalmente alla testa di Caterina.\nGrazie ad Ezio, che riesce ad introdursi nella citt\u00e0 sprangata e ad aprire le porte, Caterina e Machiavelli si rifugiano nella Rocca di Ravaldino, ma una volta dentro scoprono che due dei figli di Caterina, Ottaviano e Bianca, sono stati catturati. Ezio viene quindi mandato all'esterno a riprenderli e, durante il salvataggio di Ottaviano, riesce anche ad uccidere Ludovico, ma tornato a Ravaldino viene a sapere che Checco \u00e8 riuscito a rubare la Mela ed \u00e8 fuggito. Ezio lo raggiunge prima che lasci Forl\u00ec e lo uccide, ma Checco, prima di morire, riesce a ferirlo gravemente e l'Assassino fa appena in tempo a scorgere un monaco privo del mignolo sinistro rubare il manufatto, prima di svenire. Rinvenuto molti giorni dopo, Ezio viene a sapere che il monaco in questione non \u00e8 altri che Girolamo Savonarola, il quale si \u00e8 diretto a Firenze. Una volta a Firenze, Ezio scopre che Savonarola ha preso il controllo della citt\u00e0, stanziandosi nel quartiere di Oltrarno, scegliendo nove luogotenenti per mantenere la citt\u00e0 ai suoi comandi e per soffocare il malcontento cittadino. Dopo aver sterminato i suoi nove generali, Ezio vede Savonarola trasportato sul rogo dalla plebe e cos\u00ec lo uccide. \nUna volta ritrovate tutte le pagine del Codex, Ezio attiva la Mela di fronte alla Parete del Codex, scoprendo che lui \u00e8 il Profeta e che il mosaico raffigura la mappa mondiale, proprio come quella del mondo moderno. Essa conduce Ezio a Roma, nello Stato Pontificio, dove il giovane sfida Rodrigo Borgia, che nel frattempo \u00e8 diventato Papa, Papa Alessandro VI, ed \u00e8 entrato in possesso del secondo Frutto dell'Eden, un bastone pi\u00f9 potente della stessa Mela dell'Eden. I due si affrontano nella Cappella Sistina per stabilire chi acceder\u00e0 alla cripta segreta sottostante. Il Templare, apparentemente uscito vincitore dallo scontro, scopre con rabbia che la stanza segreta non gli apre le sue porte. L'indomito Ezio, pur gravemente ferito, lo affronta di nuovo. Dopo averlo fatto crollare a terra, l'assassino gli dice che il vero Profeta in realt\u00e0 era lui e cos\u00ec il Borgia gli racconta che ormai non ha pi\u00f9 nessuna voglia di vivere, ma Ezio gli risparmia la vita, seguendo il Credo degli Assassini.\nEzio apre la cripta e incontra la proiezione olografica di una donna che si presenta come la dea Minerva; inoltre, trova gli spiriti incorporei di Giunone e Giove, la quale si rivolge direttamente a Desmond. Minerva gli racconta, identificandolo come il vero Profeta, di appartenere ad una razza terrestre senziente e presente sulla Terra ben prima dell'entrata in scena dell'uomo, che rischi\u00f2 l'estinzione a causa di un' eruzione solare. Come conseguenza, le due razze si accordarono per ricostruire la civilt\u00e0. Minerva, infine, avverte Desmond che la catastrofe accaduta migliaia di anni fa si verificher\u00e0 nuovamente, in futuro. A tal proposito, ella afferma che il suo popolo aveva cercato un modo per prevenirlo e che il frutto dei loro sforzi giace celato in vari luoghi del pianeta, chiamati \"Templi\". Il compito di Desmond e dell'odierna Confraternita di Assassini sar\u00e0 quindi quello di visitare tali \"Templi\" e portare a termine le ricerche sul modo di prevenire il futuro disastro. Desmond, infine, esce dall'Animus per scoprire che i Templari, guidati da Warren Vidic, sono giunti al nascondiglio segreto per catturarli. Facendo sfoggio delle sue straordinarie abilit\u00e0, Desmond combatte al fianco di Lucy per respingere l'attacco. Quando Vidic si ritira, gli Assassini si danno alla fuga.\nModalit\u00e0 di gioco.\nIl protagonista di \"Assassin's Creed II\" \u00e8 un nobile fiorentino antenato di Desmond Miles di nome Ezio Auditore (il cui nome, come per Altair, significa \"aquila\", dal greco \"aetos\", poi latinizzato in \"Aetius\" e quindi volgarizzato in \"Ezio\"). La trama si dipana lungo ben 23 anni, dal 1476 al 1499, in pieno Rinascimento italiano, caratterizzato dalla costante presenza di fatti e personaggi storici, come Machiavelli, Caterina Sforza e Lorenzo de Medici. Durante questo lasso di tempo il protagonista avr\u00e0 una crescita sia fisica che intellettiva, passando dall'essere un adolescente impulsivo e scherzoso ad un uomo maturo e razionale: questo atteggiamento si rifletter\u00e0 anche e soprattutto sulle tecniche di assassinio, che diventeranno via via meno plateali e pi\u00f9 silenziose.\nNel corso dell'avventura \u00e8 possibile vedere alcune delle ambientazioni che ospitano questo nuovo episodio: Firenze, San Gimignano, Forl\u00ec e Venezia. \u00c8 comunque possibile visitare alcuni luoghi della campagna toscana e della Romagna, oltre agli Appennini e parte di Roma (nella missione finale). Ezio Auditore pu\u00f2 spostarsi nei vari luoghi a piedi o a cavallo, mentre a Venezia ha la possibilit\u00e0 di nuotare nei canali (in superficie o immerso finch\u00e9 il suo fiato glielo permette) o spostarsi in gondola. Ezio potr\u00e0 inoltre comportarsi come un piccolo podest\u00e0 nella citt\u00e0 dove sorge la villa di famiglia, Monteriggioni: spendendo i soldi guadagnati, Ezio potr\u00e0 restaurare varie strutture e servizi del paese, i quali attireranno visitatori e cittadini producendo cospicui introiti (parte dei quali verranno versati al protagonista). Villa Auditore stessa, mano a mano che il paese rifiorisce, passer\u00e0 dall'essere poco pi\u00f9 di un rudere ad un vero gioiello colmo di capolavori tra cui una galleria con i quadri dei pi\u00f9 grandi pittori del tempo.\nIl sistema di combattimento \u00e8 stato migliorato notevolmente, sia dal punto di vista dell'IA (seppur ancora molto deficitaria) sia dal punto di vista dell'inventario. Ezio ha infatti a disposizione un vasto arsenale che comprende armi ad una mano (spade, mazze, asce), a due mani (asce bipenni, alabarde, lance, spadoni), ferri corti (pugnali e coltelli), da lancio (pugnali volanti, bombe fumogene, proiettili) e ovviamente la lama celata, simbolo degli assassini. In questo episodio, il \"nuovo Altair\" porter\u00e0 una versione modificata della lama, che non richiede il taglio dell'anulare per essere estratta; in seguito verr\u00e0 modificata aggiungendovi una piccola scanalatura per inoculare veleno ed una rudimentale pistola, e proseguendo nella trama si potr\u00e0 ottenere una seconda lama da utilizzare per colpire due bersagli contemporaneamente. Bisogna anche rimarcare la possibilit\u00e0 di effettuare nuove mosse, come sbeffeggiare un nemico per farlo infuriare e facilitare un contrattacco, e il sistema di cura che ripristina la salute fino ad un certo limite (oltre quello bisogner\u00e0 curarsi da un medico e, se necessario, riparare l'armatura qualora troppo malconcia).\nDoppiaggio.\nDi seguito sono riportati i doppiatori che hanno prestato la voce ai principali personaggi del videogioco:\nSviluppo.\nNel mese di giugno 2008, Ubisoft conferma lo sviluppo di \"Assassin's Creed 2\" e dichiara in un'intervista che il seguito del gioco non sarebbe stato pubblicato nel 2008. Parlando del lavoro di Alex Drouin, precedente addetto alle animazioni della serie \"Prince of Persia\", e passato poi al franchise \"Assassin's Creed\", Wilkins ha affermato che \"\u00e8 impegnato a rendere Altair ancora pi\u00f9 bello\", e dichiara che nel seguito ci saranno tante novit\u00e0 tra cui il nuovo Altair sar\u00e0 in grado di nuotare. Il 26 novembre 2008, Ubisoft, durante la Conferenza Finanziaria dedicata alla prima met\u00e0 dell'anno fiscale 2008-2009 conferma lo sviluppo di \"Assassin's Creed II\".\nIl 23 gennaio 2009, il CEO di Ubisoft, Yves Guillemot conferma la data di uscita: \"Assassin's Creed II\", uscir\u00e0 tra aprile 2009 e marzo 2010. Il 26 febbraio 2009 pare che sia stata mostrata, ad un gruppo ristretto di persone, una versione di un trailer che doveva essere presentato al successivo E\u00b3 di giugno. Da questo trailer sono emersi dettagli molto interessanti che si sono rivelati corretti (ambientazione a Venezia, nome del personaggio, presenza della lama celata e di una pistola).\nIl 6 aprile 2009, Ubisoft ha diffuso il primo sito teaser per \"Assassin's Creed \". In questo video vengono mostrati alcuni immagini di Leonardo da Vinci. Il 10 aprile 2009, Game Informer pubblica molti dettagli su \"Assassin's Creed II\" e arriver\u00e0 il prossimo autunno o inverno su PlayStation 3, Xbox 360 e Microsoft Windows. Il 16 aprile 2009 viene pubblicato un nuovo video e Ubisoft conferma ufficialmente il gioco.\nIl 1\u00ba giugno 2009 \u00e8 stato mostrato un trailer di 4 minuti durante la conferenza di Ubisoft. Il 2 giugno 2009, durante la conferenza di Sony \u00e8 stato mostrato il trailer ufficiale del gioco che sar\u00e0 ambientato nell'Italia rinascimentale e resa nota la data d'uscita: 17 novembre 2009. Tra l'8 luglio e il 7 novembre sono stati presentati una serie di sei video-diari, dove membri del team di sviluppo parlano di alcune parti del gioco. \u00c8 stato annunciato che il comico Danny Wallace dar\u00e0 la voce ad un nuovo personaggio nella saga dal nome \"Shaun Hastings\", uno storico sarcastico che assister\u00e0 Desmond. La faccia del personaggio sar\u00e0 modellata su di esso. Anche l'attrice Kristen Bell ritorner\u00e0 in \"Assassin's Creed II\" con il personaggio di Lucy Stillman.\nPatrice D\u00e9silets, l'ideatore del gioco, ha annunciato che i contenuti della Black Edition non sono pi\u00f9 esclusivi e che saranno pubblicati sul PlayStation Network e su Xbox Live.\nUbisoft tramite Twitter ha confermato che la versione Microsoft Windows di \"Assassin's Creed II\" sar\u00e0 pubblicata nel 2010. Questa decisione \u00e8 stata presa per \"maggiore quantit\u00e0 di tempo richiesta per garantire la massima qualit\u00e0 del titolo\".\nAmbientazioni.\nIl gioco \u00e8 ambientato nelle citt\u00e0 di Firenze, Monteriggioni, Venezia, Forl\u00ec, San Gimignano e il Vaticano a Roma (quest'ultima disponibile solo nella missione finale). Sono inoltre esplorabili territori extra-cittadini come la Toscana, la Romagna e gli Appennini. Si pu\u00f2 visitare: la Basilica di Santa Croce, il Ponte Vecchio, il Palazzo Vecchio, la Basilica di Santa Maria Novella, l'Ospedale degli Innocenti, la Basilica di San Marco, Palazzo Ducale, il duomo di Santa Maria del Fiore, la Rocca di Ravaldino, il Canal Grande, il Piccolo Canale e il Ponte di Rialto (all'epoca ancora in legno).\nNella \"Black Edition\" sono esplorabili anche Palazzo Medici a Firenze, la chiesa di Santa Maria dei Frari a Venezia e l'Arsenale di Venezia. Nella \"White Edition\" \u00e8 esplorabile Santa Maria dei Frari. Nella \"Master Edition\" (disponibile solo negli USA) sono esplorabili Santa Maria dei Frari a Venezia e Palazzo Medici a Firenze.\nPer gli iscritti ad Uplay, servizio online della Ubisoft, \u00e8 anche disponibile la Cripta degli Auditore nei sotterranei di Monteriggioni, dove il personaggio si trover\u00e0 a dover superare una serie di ostacoli, scoprendo, poco per volta, l'origine della famiglia Auditore.\nEdizioni limitate.\nLe edizioni limitate del videogioco sono la \"Black Edition\", la \"White Edition\", la \"Master Assassin Edition\" (edizione esclusiva per il Nord America) e la \"Game of The Year Edition\".\nContenuti scaricabili.\nUbisoft ha pubblicato due contenuti aggiuntivi, la \"Battaglia di Forl\u00ec\" e il \"Fal\u00f2 della Vanit\u00e0.\" Entrambi sono stati scaricabili dal PlayStation Network e Xbox Live per le versioni per console, mentre sono inclusi gratuitamente nella versione per PC.\nIl primo DLC, la \"Battaglia di Forl\u00ec\", \u00e8 stato pubblicato il 28 gennaio 2010 e vede Ezio combattere a fianco di Caterina Sforza per liberare Forl\u00ec dai soldati del Borgia che la assediano. Questo DLC copre l'arco narrativo della sequenza 12.\nIl secondo DLC, pubblicato il 18 febbraio 2010, aggiunge un nuovo quartiere (Oltrarno) a Firenze, che deve essere liberato assieme al resto della citt\u00e0 dal pazzo Savonarola, in possesso di un Frutto dell'Eden. Questo DLC copre l'arco narrativo della sequenza 13. I due DLC non aggiungono alcun trofeo o achievement, ma risultano fondamentali se si vuole ottenere il 100% di sincronizzazione (in particolare il secondo, che oltre alla sequenza 13 fornisce al giocatore la possibilit\u00e0 di accedere ai tre luoghi segreti: Palazzo Medici a Firenze, Santa Maria Gloriosa dei Frari e l'Arsenale a Venezia).\nRimasterizzazione.\nIl gioco fa parte, insieme ai due successivi, della \"Ezio Collection\", la trilogia dedicata ad Ezio Auditore, approdata su PlayStation 4 e Xbox One il 17 novembre del 2016. In questa riedizione, sono state migliorate le texture dei luoghi e dei volti, \u00e8 stata resa l'illuminazione pi\u00f9 naturale e i colori pi\u00f9 vivaci rispetto alla pi\u00f9 cupa versione originale, ed \u00e8 stata aumentata la risoluzione a i 1080p con 30 frame al secondo.\nAccoglienza.\nCritica.\nIl gioco ha ricevuto generalmente critiche decisamente positive, in particolare su trama, grafica, giocabilit\u00e0 e doppiaggio, a partire dall'Official Xbox Magazine. Nonostante questo, alcune recensioni, come quella di Destructoid ha portato alla luce vari difetti, come l'impossibilit\u00e0 di ripetere le missioni e i volti dei personaggi secondari, non sempre realistici e ben modellati.\nVendite.\nUbisoft ha annunciato che \"Assassin's Creed II\" ha venduto in tutto il mondo 9 milioni di copie.\nRiconoscimenti.\nBAFTA Awards 2010: \"Assassin's Creed II\" ha ottenuto 6 nomination:\nGDC Awards 2010: \"Assassin's Creed II\" \u00e8 stato candidato tra i finalisti del Game Development Conference Awards 2010 ottenendo 4 candidature:\n\u00c8 entrato nel Guinness World Records per aver collezionato il maggior numero di copertine su riviste del settore, uscito in 127 pubblicazioni in 32 paesi, tra l'aprile del 2009 e l'aprile 2010. Era inoltre stata proposta e rimandata una \"Game of the Year Collection\", poi cancellata per via delle non numerose innovazioni rispetto al suo prequel.\n\u00c8 stato inoltre eletto dalla prestigiosa rivista \" InfoTech\" come miglior gioco next gen nel 2012 (Ps3, Xbox360).\nAltri media.\nCortometraggio.\nIl 20 ottobre 2009, Ubisoft annuncia una serie di cortometraggi che saranno pubblicati su YouTube in cui forniranno dei dettagli della storia e dell'introduzione di alcuni personaggi che i giocatori incontreranno nel corso del gioco. Il cortometraggio chiamato \"Assassin's Creed: Lineage\" sar\u00e0 suddiviso in tre parti ed \u00e8 sviluppato da Ubisoft Digital Arts e Hybride Technologies che hanno lavorato insieme ai film 300 e Sin City. Il film racconter\u00e0 le vicende del padre di Ezio, e il primo trailer \u00e8 stato pubblicato il 27 ottobre 2009 su YouTube.\nRomanzo.\nIl 16 febbraio 2010 la Sperling &amp; Kupfer ha pubblicato in esclusiva il libro tratto dal videogioco. Il titolo sar\u00e0 \"Assassin's Creed - La vendetta\", scritto da Oliver Bowden.\nIn Italia il libro ufficiale del gioco \u00e8 uscito il 23 febbraio 2010 intitolato \"Assassin's Creed - Rinascimento\".\nSequel.\nInizialmente Patrice D\u00e9silets ha rivelato che \"Assassin's Creed III\" sarebbe potuto essere ambientato durante la seconda guerra mondiale, col giocatore a vestire i panni di una donna assassina.\nIl 23 ottobre 2009, Ubisoft ha confermato che gi\u00e0 ha deciso dove sar\u00e0 ambientato il terzo episodio di \"Assassin's Creed\". Il 13 gennaio 2010, Ubisoft annuncia un nuovo capitolo di \"Assassin's Creed\" con una componente online.\nIl 5 maggio 2010, Ubisoft annuncia ufficialmente \"\" per PlayStation 3, Xbox 360 e Microsoft Windows. Il gioco \u00e8 stato pubblicato a fine 2010 per le console citate sopra e a marzo 2011 per pc. In \"Brotherhood\" il protagonista \u00e8 nuovamente Ezio Auditore da Firenze, che proseguir\u00e0 le sue avventure spostandosi a Roma. Difatti l'intero gioco sar\u00e0 ambientato nella citt\u00e0 eterna, dove Ezio, diventato capo della confraternita degli Assassini, combatter\u00e0 per annientare l'influenza dei Templari e dei Borgia."}
{"id": "2034293", "revid": "1576347", "url": "https://it.wikipedia.org/wiki?curid=2034293", "title": "Disneyland Records", "text": ""}
{"id": "2034294", "revid": "1318658", "url": "https://it.wikipedia.org/wiki?curid=2034294", "title": "Paludi di Vasjugan", "text": "Le paludi di Vasjugan (in russo \u0412\u0430\u0441\u044e\u0433\u0430\u043d\u0441\u043a\u0438\u0435 \u0431\u043e\u043b\u043e\u0442\u0430, \"Vasjuganskie bolota\") sono un'immensa regione paludosa della pianura di Vasjugan, nella Siberia occidentale, in Russia, tra i fiumi Ob' e Irty\u0161. \u00c8 il pi\u00f9 grande sistema di paludi dell'emisfero nord del pianeta. Si trova principalmente nell'Oblast' di Tomsk, parzialmente, nelle \"oblast\"' di Novosibirsk, di Omsk, nel Circondario autonomo degli Chanty-Mansi-Jugra e nella parte meridionale dell'Oblast' di Tjumen' (Uvatskij e Tobol'skij rajon).\nDal 2007, le paludi di Vasjugan sono state candidate all'iscrizione nella Lista dei patrimoni dell'umanit\u00e0 dell'UNESCO.\nL'area paludosa \u00e8 di circa 53.000 km\u00b2, la lunghezza da ovest a est \u00e8 di 573\u00a0km, da nord a sud misura 320\u00a0km. Le paludi sono la principale fonte di acqua dolce nella regione e contengono enormi riserve di torba (oltre 1 miliardo di tonnellate, il 2% di tutte le riserve mondiali). La funzione pi\u00f9 importante della palude di Vasjugan \u00e8 quella di purificare l'atmosfera poich\u00e9 \u00e8 un gigantesco filtro naturale: la torba di palude assorbe sostanze tossiche, lega il carbonio e quindi impedisce l'effetto serra.\nCi sono circa 800.000 piccoli laghi e provengono dall'area molti importanti fiumi tributari dell'Ob' e dell'Irty\u0161, in particolare: Dem'janka, Malyj e Bol'\u0161oj Jugan, Kargat, K\u00ebnga, Njurol'ka, Parabel', Om', Tara, Tartas, Tuj, Uj, Vasjugan, \u010caja, \u010ci\u017eapka, \u010cuzik, \u010culym, \u0160egarka, \u0160i\u0161.\nLe paludi ospitano una numerosa fauna locale tra cui alcune specie rare.\nOra la fauna e la flora delle paludi sono minacciate in relazione all'esplorazione e allo sviluppo dello sfruttamento di giacimenti di petrolio e gas. Inoltre, le seconde fasi cadenti di veicoli di lancio che partono dal cosmodromo di Baikonur inquinano il territorio con i resti di un eptile incombusto."}
{"id": "2034302", "revid": "19628108", "url": "https://it.wikipedia.org/wiki?curid=2034302", "title": "Golpe dei forestali", "text": ""}
{"id": "2034305", "revid": "922800", "url": "https://it.wikipedia.org/wiki?curid=2034305", "title": "Campionato Nacional", "text": "Il Campionato Nacional era un torneo calcistico argentino che si disput\u00f2 tra il 1967 e il 1985. Il Nacional aveva luogo nella seconda met\u00e0 della stagione, mentre nella prima met\u00e0 veniva disputato il Metropolitano. Questa disposizione dur\u00f2 fino al 1982, quando l'ordine dei due tornei venne invertito. Nel 1985 vennero aboliti e sostituiti da un torneo unico strutturato sul modello dei campionati europei.\nDurante la sua esistenza, il Nacional si disput\u00f2 con un certo numero di formule diverse, comprendenti un torneo unico (formula utilizzata nelle prime tre edizioni), due gruppi di qualificazioni alle semifinali, quattro o otto gruppi di qualificazione ad un gruppo finale, agli ottavi o ai quarti di finale. L'ultima edizione del Nacional, nel 1985, prevedeva una formula piuttosto complicata. Il numero di squadre partecipanti vari\u00f2 da un minimo di 16 (1967 e 1968) ad un massimo di 36 (1974).\nLe squadre si qualificavano al Campionato Nacional tramite il Torneo Regional."}
{"id": "2034306", "revid": "19628139", "url": "https://it.wikipedia.org/wiki?curid=2034306", "title": "Oscar Arnulfo Romero", "text": ""}
{"id": "2034307", "revid": "19628157", "url": "https://it.wikipedia.org/wiki?curid=2034307", "title": "Seminario Romano", "text": ""}
{"id": "2034310", "revid": "19628195", "url": "https://it.wikipedia.org/wiki?curid=2034310", "title": "Premio Grinzane", "text": ""}
{"id": "2034311", "revid": "121568707", "url": "https://it.wikipedia.org/wiki?curid=2034311", "title": "Mary Martin", "text": "Considerata una delle pi\u00f9 grandi stelle della storia di Broadway, \u00e8 stata la prima attrice ad interpretare Nellie Forbush in \"South Pacific\" e Maria in \"The Sound of Music\".\nBiografia.\nInfanzia e formazione.\nNata nel Texas il 1\u00ba dicembre 1913, era figlia di Preston Martin, un avvocato, e di Juanita Presley, un'insegnante di violino. A diciassette anni, si spos\u00f2 con il compagno di scuola Benjamin Jackson Hagman di cui era rimasta incinta. Abbandonati gli studi, si trov\u00f2 costretta a una vita casalinga che non la soddisfaceva. Fu sua sorella Josephine a consigliarla di mettersi a insegnare ballo. Portata naturalmente per la danza, imitava i grandi ballerini di cui studiava le mosse vedendoli al cinema.\nAnni 30 e 40.\nVolendo imparare la professione, Mary Martin and\u00f2 in California per frequentare una scuola di danza, aprendo un proprio studio a Mineral Wells, in Texas. Aveva a disposizione una sala da ballo dove poteva cantare ogni sabato. In questo modo, impar\u00f2 anche a cantare usando un microfono. Un giorno, capit\u00f2 per caso in una sala dove si teneva un'audizione. Il risultato fu che and\u00f2 a esibirsi al Fox Theater di San Francisco e quindi a Los Angeles, al Paramount Theater. La sua vita matrimoniale era ormai senza futuro: suo padre la sostenne nelle pratiche di divorzio, mentre lei continuava la sua carriera, lasciando il figlio Larry (che poi sarebbe diventato un famoso attore, Larry Hagman) alle cure della nonna.\nA Hollywood, Mary fece talmente tante audizioni che la soprannominarono \"Audition Mary\". Durante una di queste audizioni, venne lodata da Oscar Hammerstein II: quel momento segn\u00f2 l'inizio della sua carriera. Nel novembre 1938 fece il suo debutto a Broadway nel musical di Cole Porter \"Leave it to Me!\" e la canzone \"My Heart Belongs to Daddy\" la rese famosa. Negli anni successivi consolid\u00f2 la sua carriera a Broadway recitando nel musical di Kurt Weill \"One Touch of Venus\" (1943) e \"Lute Song\" (1946), mentre nel 1948 ha recitato con Cary Grant nel film \"Notte e d\u00ec\", cantando ancora una volta \"My Heart Belongs to Daddy\". Nel 1947 gir\u00f2 per gli Stati Uniti nella tourn\u00e9e statunitense del musical \"Annie Get Your Gun\", in cui interpret\u00f2 la protagonista Annie Oakley. Ottenne il successo nel 1949 quando interpret\u00f2 Nellie Furbush nella prima del musical di Rodgers e Hammstein \"South Pacific\" a Broadway; lo show fu un successo e vinse il Premio Pulitzer per la drammaturgia e il Tony Award al miglior musical, mentre la Martin vinse il suo primo Tony Award alla miglior attrice protagonista in un musical.\nAnni 50 e 60.\nDopo aver recitato in \"South Pacific\" a Broadway, Los Angeles e San Francisco, nel novembre 1951 fece il suo debutto sulle scene londinesi nel ruolo di Nellie Forbush. Tre anni pi\u00f9 tardi ottenne un nuovo successo con il musical \"Peter Pan\" a Broadway e per la sua performance nel ruolo dell'eponimo protagonista vinse il suo secondo Tony Award. Gli anni cinquanta si conclusero con un altro grande successo per la Martin, che interpret\u00f2 Maria von Trapp nella prima di \"The Sound of Music\" a Broadway nel 1959. Per la sua interpretazione vinse il suo terzo Tony Award alla migliore attrice protagonista in un musical e rimase nel cast per quasi due anni fino all'ottobre 1961. Gli anni sessanta le portarono nuovi successi. Nel 1965 interpret\u00f2 Dolly Gallagher Levi in \"Hello, Dolly!\" nella tourn\u00e9e statunitense, nel tour asiatico e nella prima londinese del musical. L'anno successivo recit\u00f2 nel musical \"I Do! I Do!\" a Broadway con Robert Preston, ottenendo cos\u00ec una quarta candidatura ai Tony Award.\nGli anni 70 e 80.\nDopo il successo di \"I Do! I Do!\" la Martin dirad\u00f2 la sua attivit\u00e0 teatrale. Nel 1977 torn\u00f2 a Broadway in concerto con Ethel Merman nello show \"Together on Broadway: Mary Martin &amp; Ethel Merman\", mentre tra il 1985 e il 1987 and\u00f2 in tourn\u00e9e negli Stati Uniti nella commedia di James Kirkwood Jr \"Legends\" insieme a Carol Channing.\nMalata di cancro, Mary Martin mor\u00ec nella sua casa di Rancho Mirage quattro settimane prima del suo settantasettesimo compleanno. In suo onore le luci di Broadway furono spente per un minuto.\nVita privata.\nAll'et\u00e0 di diciassette anni Mary Martin spos\u00f2 Benjamin \"Ben\" Jackson Hangman mentre era incinta del figlio Larry Hagman. Dopo il divorzio da Hagman nel 1936, nel 1940 si rispos\u00f2 con Richard Halliday, con cui rimase fino alla morte dell'uomo nel 1973.\nRiconoscimenti.\nPremio Emmy\nTony Award"}
{"id": "2034316", "revid": "19628246", "url": "https://it.wikipedia.org/wiki?curid=2034316", "title": "Citt\u00e0 di Orvieto", "text": ""}
{"id": "2034318", "revid": "339392", "url": "https://it.wikipedia.org/wiki?curid=2034318", "title": "Serie A Dilettanti maschile FIP 2008-2009", "text": ""}
{"id": "2034334", "revid": "31886", "url": "https://it.wikipedia.org/wiki?curid=2034334", "title": "Rock Band (serie)", "text": "Rock Band \u00e8 una serie di videogiochi musicali nata nel 2007 e sviluppata da Harmonix Music Systems per tutte le principali piattaforme di gioco. Secondo l'istituto di ricerca NPD Group, la serie tra il 2007 e il 2009 ha fatturato un miliardo di dollari.\nIl gameplay.\nLa serie di videogiochi di \"Rock Band\" riprende il canovaccio tipico dei rhythm game in cui bisogna andare a tempo con la musica e lo applica a periferiche specificatamente studiate per ricreare la sensazione di suonare degli strumenti musicali. Il gioco prevede la simulazione di basso, batteria, chitarra e canto ed \u00e8 affrontabile sia in single player che in multiplayer.\nLa serie.\nLa serie di \"Rock Band\" \u00e8 composta da tre titoli principali e da alcune espansioni che raccolgono su disco parte dei contenuti scaricabili acquistabili tramite i servizi online PlayStation Network di PlayStation 3 e Marketplace di Xbox 360. Il negozio online da cui scaricare i contenuti \u00e8 uno solo perci\u00f2 i contenuti scaricabili possono essere acquistati indipendentemente dal capitolo del gioco posseduto.\nI capitoli principali.\n\"Rock Band\".\nIl gioco nasce dalla volont\u00e0 da parte di Harmonix di ampliare il gameplay creato precedentemente con la serie di \"Guitar Hero\" dopo aver ceduto il suddetto franchise a Neversoft. Il gioco ripropone il medesimo gameplay, ma lo estende a tutti gli strumenti. Negli Stati Uniti il gioco si rivela fin da principio un successo, ma per l'Europa sorgono problemi legati al fatto che il pacco contenente tutto il necessario per giocare era troppo pesante e di conseguenza troppo costoso da spedire; il gioco arriver\u00e0 con un ritardo enorme e a prezzi spropositati, vanificando cos\u00ec una efficace penetrazione del prodotto nel mercato europeo.\n\"Rock Band 2\".\nNeversoft decide di non voler \"stare a guardare\" e per il quarto capitolo della serie di \"Guitar Hero\" (\"Guitar Hero World Tour\") segue la medesima strade realizzando un titolo che permetta anch'esso di simulare una band intera ma ci aggiunge anche interessanti novit\u00e0 come editor di personaggi e di canzoni. \"Rock Band 2\" nasce come \"risposta\" a questo prodotto e presenta degli strumenti migliorati rispetto al primo capitolo e editor vari simili a quelli presentati dal rivale. Lo scontro diretto tra i due franchise diventa inoltre uno scontro a tre per la presenza di \"Rock Revolution\" ideato da Konami che presenta il medesimo gameplay di questi due titoli.\nRock Band 3.\nNonostante dello sviluppo del titolo si fosse iniziato a parlarne gi\u00e0 poco dopo l'uscita di \"The Beatles: Rock Band\" (quindi verso la fine del 2009), l'annuncio ufficiale dello stato di sviluppo del gioco \u00e8 arrivato ufficialmente solo il 9 marzo 2010 tramite un comunicato da parte dello sviluppatore Harmonix sulla propria pagina di Facebook.\n\"Rock Band 3\" presenta, tra le novit\u00e0, quella di poter cambiare \"al volo\" il livello di difficolt\u00e0 di un brano senza doverlo ricominciare e la possibilit\u00e0 di entrare ed uscire in un brano senza passare dal men\u00f9 principale (opzione, quest'ultima, gi\u00e0 vista nei Guitar Hero dal quinto capitolo della serie in poi).\n\u00c8 stato rivisto inoltre il filtraggio delle canzoni: data la mole di canzoni che il gioco pu\u00f2 ritrovarsi a gestire (considerando la compatibilit\u00e0 con i brani dei precedenti giochi e la disponibilit\u00e0 sullo store online al lancio del gioco di circa 2000 canzoni) si \u00e8 deciso di apportare migliorie alla possibilit\u00e0 con cui \u00e8 possibile raggruppare le canzoni per evitare di passare troppo tempo a scorrerle qualora se ne possedesse tante; adesso sar\u00e0 possibile effettuare ulteriori ricerche come la possibilit\u00e0 di riordinare le canzoni per minutaggio.\nLe espansioni.\n\"Rock Band Track Pack Volume 1\" e \"2\".\nDato che la serie \u00e8 stata pubblicata, tra le altre piattaforme, anche per PlayStation 2 e Wii e le versioni di queste due piattaforme non hanno contenuti scaricabili (escluso \"Rock Band 2\" per Wii che offre contenuti scaricabili), la Harmonix ha pensato di realizzare dei dischi di espansione con le canzoni scaricabili online dal Marketplace e dal PlayStation Network. I dischi contengono 20 canzoni l'uno e hanno al loro interno un codice che gli permette di esportare le tracce sul disco fisso all'interno dei capitoli principali della serie \"Rock Band\". Le canzoni sono tutte nella loro versione originale.\n\"AC/DC Live: Rock Band\".\nQuesto contenuto aggiuntivo per \"Rock Band\" \u00e8 dedicato interamente alla storica rock band australiana AC/DC e ripropone le 18 canzoni che costituiscono il concerto presente nel DVD \"Live at Donington\". Il gioco \u00e8 giocabile senza la necessit\u00e0 di avere il titolo principale e ha anche degli obiettivi specifici per i possessori della Xbox 360, ma \u00e8 privo di alcune feature della serie principale come gli editor e la possibilit\u00e0 di scaricare contenuti aggiuntivi.\nIl retro del manuale del gioco propone un codice con il quale si possono esportare le canzoni di questa espansione all'interno dei due principali capitoli della serie.\n\"LEGO Rock Band\".\nSi tratta di un'espansione della serie la cui personalizzazione \u00e8 interamente vincolata all'utilizzo (ovviamente virtuale) degli storici mattoncini colorati. Il gioco \u00e8 stato distribuito in Europa il 27 novembre 2009.\n\"The Beatles: Rock Band\".\nQuesto nuovo capitolo di \"Rock Band\", presentano il 2 giugno 2009 in occasione dell'E3 di Los Angeles, \u00e8 interamente dedicato ai leggendari \"Fab Four\". Con il gioco, che \u00e8 uscito il 9 settembre 2009 per PlayStation 3, Xbox 360 e Wii, \u00e8 stato messo in commercio insieme a nuovi controller-strumenti rappresentanti fedeli riproduzioni degli strumenti musicali utilizzati dalla band di Liverpool.\n\"Green Day: Rock Band\".\nSi tratta di un'espansione dedicata interamente ai Green Day. Il gioco contiene 47 canzoni con possibilit\u00e0 di esportarle su \"Rock Band 2\" e \"Rock Band 3\". In Europa \u00e8 stato distribuito l'11 giugno 2010.\n\"Rock Band Country Track Pack\".\nDistribuita il 21 luglio 2009, questa espansione comprende 21 canzoni pubblicate inizialmente come esclusiva temporale per questa espansione e successivamente disponibili come canzoni scaricabili per gli store online dei capitoli principali della serie per le versioni PlayStation 3 e Xbox 360. Queste ultime due versioni dell'espansione, come gi\u00e0 era avvenuto per AC/DC Live: Rock Band, contengono sul retro del manuale un codice per esportare le tracce sul disco fisso in modo da poterle accorpare con le tracklist dei principali titoli della serie.\n\"Rock Band Metal Track Pack\".\nL'uscita dell'espansione, il 22 settembre 2009, \u00e8 stata preceduta da un trailer all'E3 2009 accompagnato dalle note di \"Screaming for Vengeance\" dei Judas Priest. Il gioco \u00e8 una semplice raccolta di canzoni, come le espansioni tematiche gi\u00e0 uscite, e le tracce saranno anche acquistabili online ed esportabili nei capitoli principali della serie.\nCapitoli portatili.\nPer piattaforme portatili finora ne sono usciti solamente due: il primo \u00e8 \"Rock Band Unplugged\" mentre il secondo, intitolato solamente \"Rock Band\" \u00e8 per iPhone e iPod touch. Il primo titolo, differenziandosi dal rivale per DS \"\" non fa affidamento su periferiche esterne; si affida bens\u00ec ad un gameplay ereditato dal vecchio titolo di Harmonix, Amplitude, in cui su schermo scorrono contemporaneamente le sequenze di note di tutti e quattro gli strumenti e il giocatore pu\u00f2 liberamente saltare da un manico all'altro durante il brano per suonare di volta in volta la parte di strumento che preferisce. Nel caso del titolo per piattaforme mobile, invece, il gioco riprende in maniera pi\u00f9 fedele le meccaniche di gioco originali, ma il suonare lo strumento avviene tramite l'interazione con lo schermo touch screen dei sistemi in questione."}
{"id": "2034335", "revid": "767487", "url": "https://it.wikipedia.org/wiki?curid=2034335", "title": "D\u017cem", "text": "D\u017cem \u00e8 una band blues rock polacca. Il loro nome deriva da un gioco di parole: d\u017cem - in polacco marmellata, \u00e8 foneticamente, () identico a Jam. Le loro canzoni pi\u00f9 note sono \"Czerwony jak ceg\u0142a\" (\"Rosso come un mattone\"), \"Whisky\", \"Wehiku\u0142 Czasu\" (\"La macchina del tempo\"), \"Sen o Victorii\" (\"Sogno sulla Victoria\") e varie altre.\nFurono la banda di back-up per il concerto di Eric Clapton in Gdynia (Polonia) il 14 agosto 2008.\nIl leader storico del gruppo, Ryszard Riedel, \u00e8 morto nel 1994 in seguito ad una grave insufficienza cardiaca, dovuta ad anni di pesanti abusi di droghe, soprattutto eroina. Il periodo seguente, sebbene prolifico, non viene giudicato a livello del precedente. L'album pi\u00f9 noto \u00e8 probabilmente \"Detox\", una fusione di blues, funk, ragga, Led Zeppelin, The Doors.\nAlla storia dei D\u017cem, ed in particolare alla biografia di Riedel, \u00e8 stato dedicato il film \"Destined for the Blues / Skazany na bluesa\", del regista Jan Kidawa-Blonski, cui hanno partecipato nelle vesti di loro stessi Beno Otreba, Adam Otreba, Pawel Berger, Jerzy Styczynski, Zbigniew Szczerbinski."}
{"id": "2034338", "revid": "726373", "url": "https://it.wikipedia.org/wiki?curid=2034338", "title": "Il mistero del Graal", "text": "Il mistero del Graal \u00e8 un libro del filosofo e pensatore tradizionale Julius Evola, pubblicato per la prima volta dall'editore Laterza di Bari nel 1937 e successivamente tradotto in varie lingue. Originariamente l'opera nasce come sviluppo di un'appendice della prima edizione di \"Rivolta contro il mondo moderno\".\nL'opera.\nIl libro espone una ricerca che intende dimostrare come, durante il medioevo europeo, emerge la presenza di una vena di spiritualit\u00e0 che si rif\u00e0 alla tradizione primordiale nel suo aspetto regale, teoria in parte gi\u00e0 esposta dall'autore in \"Rivolta contro il mondo moderno\". Tale spiritualit\u00e0 emerge soprattutto attraverso il simbolismo della letteratura cavalleresca nonch\u00e9 attraverso le saghe del cosiddetto \"ciclo imperiale\".\nIl metodo di lavoro usato da Evola \u00e8 quello che egli stesso chiama \u00abmetodo tradizionale\u00bb ovvero quello di fare confronti integrativi tra le varie tradizioni per giungere all'individuazione di un significato di base.\nSecondo l'autore \u00e8 erronea l'interpretazione del \"Graal\" come mistero cristiano, in quanto gli elementi propriamente \"cristiani\" possono essere considerati accessori e secondari. Partendo da alcuni temi propri alla tradizione celtica e legati a quella nordica (il ciclo di Re Art\u00f9), Evola arriva alla conclusione che il \"Graal\" \u00e8 un simbolo per l'iniziazione guerriera. \u00c8 infatti significativo che tutti i custodi del \"Graal\" sono cavalieri o guerrieri (non sacerdoti) e che il luogo in cui generalmente si fa risiedere il \"Graal\" \u00e8 un castello o una reggia (non un tempio o una chiesa).\nPortando infatti alle estreme conseguenze la de-cristianizzazione del simbolo, il \"Graal\" viene qui considerato come un'eredit\u00e0 pagana, imperiale e ghibellina: il \"Graal\" \u00e8 dunque un \u00absimbolo iniziatico di origine iperborea, che nel medioevo diventa l'espressione del desiderio ghibellino di riorganizzare la societ\u00e0 liberandosi dalla perniciosa influenza della Chiesa\u00bb.\nIl libro tuttavia offre anche alcune digressioni su quelle correnti che, a seguito della fine dei templari e il declino del Sacro Romano Impero, secondo l'autore riprendono l'eredit\u00e0 del \"Graal\": massoneria, catari, \u00abFedeli d'Amore\u00bb, ermetisti, rosacruciani.\nEvola dedica un intero capitolo alla questione massonica: \"La massoneria moderna come inversione del ghibellinismo\" in cui liquida senza mezzi termini la massoneria come \u00aborganizzazione pseudo-iniziatica\u00bb che non pu\u00f2 rivendicare n\u00e9 una tradizione autentica n\u00e9 una trasmissione iniziatica, in aperto contrasto con le affermazioni di Gu\u00e9non apparse in un libro del 1946 dove l'autore francese afferma che la massoneria, malgrado la sua degenerazione, pu\u00f2 \u00abrivendicare un'origine tradizionale autentica e una trasmissione iniziatica regolare\u00bb.\nA tale presa di posizione fa seguito una polemica tra Evola e Luc Benoist apparsa integralmente nel 1968 sulla rivista francese \"Etudes Traditionnelles\"."}
{"id": "2034340", "revid": "136053", "url": "https://it.wikipedia.org/wiki?curid=2034340", "title": "Parchi e riserve naturali nel Lazio", "text": ""}
{"id": "2034342", "revid": "183694", "url": "https://it.wikipedia.org/wiki?curid=2034342", "title": "Paolo Minganti", "text": "Paolo Minganti \u00e8 stato un arabista italiano, professore ordinario di \"Lingua e Letteratura Araba\" nell'Universit\u00e0 di Roma.\nBiografia e carriera.\nFiglio di Agostino e di Ermelinda Baldi, studi\u00f2 a Napoli con Laura Veccia Vaglieri, presso l'allora Istituto Universitario Orientale, in \u201cLingue, letterature e istituzioni orientali\u201d, laureandosi nel novembre del 1952 con una tesi su un inedito manoscritto di matematica araba del XIII secolo, uscito dall'ambiente di studiosi gravitante intorno ai Ban\u016b M\u016bs\u0101.\nNel 1953, per volont\u00e0 di Maria Nallino (che ne complet\u00f2 la preparazione arabistica), entra a far parte della rivista romana \"Oriente Moderno\" e tra il 1953 e il 1958 vi tiene anche corsi di lingua araba.\nNel 1954 soggiorna per 8 mesi al Cairo, approfondendo la conoscenza della lingua e interessandosi alla storia contemporanea di quel Paese.\nIl 16 giugno del 1955 \u00e8 nominato lettore incaricato supplente di \u201cLingua e Letteratura Araba\u201d della Facolt\u00e0 di Lettere dell'Universit\u00e0 degli studi di Roma, in cui era titolare Francesco Gabrieli, e l'anno successivo diventa assistente incaricato.\nNel gennaio del 1959 \u00e8 nominato Lettore incaricato di \"Lingua araba\" nella Facolt\u00e0 di Lettere e Filosofia dell'Universit\u00e0 degli studi di Roma e dal 16 novembre dello stesso anno diventa Lettore ordinario.\nIl 5 novembre 1962 diventa redattore-capo della rivista \"Oriente Moderno\" e il 2 marzo 1964 consegue la Libera Docenza di \u201cStoria e cultura del Vicino e Medio Oriente dall'avvento dell'Islam all'et\u00e0 moderna\u201d nella Facolt\u00e0 di Lettere dell'Universit\u00e0 degli studi di Roma, tenendovi corsi dal 1964-65 al 1968-69.\nNel settembre 1964 partecipa, in veste di membro ufficiale, ai lavori della Missione archeologica dell'Universit\u00e0 di Roma che opera a Tell Mardikh e che porter\u00e0 alla scoperta dell'antica citt\u00e0-Stato di Ebla.\nIl 1\u00ba gennaio 1965 diventa Direttore di \"Oriente Moderno\".\nIl 1\u00ba novembre 1965 diventa professore incaricato di \"Lingua Araba\" e di \"Storia e Istituzioni musulmane\" nella Facolt\u00e0 di Giurisprudenza dell'Universit\u00e0 di Cagliari.\nIl 1\u00ba novembre 1966 \u00e8 professore incaricato di \u201cLingua e Letteratura araba\u201d presso la Facolt\u00e0 di Lettere e Filosofia dell'Universit\u00e0 di Torino.\nIl 9 ottobre 1967 consegue la Libera Docenza in \u201cLingua e Letteratura araba\u201d, tenendo corsi di \u201cLingua Araba\u201d dal 1967-68 al 1969-70 nell'Universit\u00e0 di Roma.\nIl 1\u00ba novembre 1968 \u00e8 professore incaricato di \u201cDiritto musulmano\u201d presso la Scuola di perfezionamento in Diritto Romano e Diritti dell'Oriente Mediterraneo della Facolt\u00e0 di Giurisprudenza dell'Universit\u00e0 di Roma.\nIl 1\u00ba novembre 1972 vince il concorso a cattedra e diventa professore straordinario di \u201cStoria e Istituzioni musulmane\u201d nella Facolt\u00e0 di Scienze Politiche dell'Universit\u00e0 di Cagliari. In tale Facolt\u00e0, il 16 novembre, diventa anche Preside.\nIl 1\u00ba novembre 1974, come professore straordinario, si trasferisce per chiamata a Roma, nella Facolt\u00e0 di Lettere e Filosofia, subentrando a Francesco Gabrieli nella cattedra di \u201cLingua e Letteratura Araba\u201d.\nIl 7 novembre 1974 diventa Direttore Scientifico dell'Istituto per l'Oriente. Manterr\u00e0 tale carica, unitamente a quella di direttore di Oriente Moderno, fino alla sua morte.\nIl 1\u00ba novembre 1975 diventa professore ordinario di \u201cLingua e Letteratura Araba\u201d presso la Facolt\u00e0 di Lettere e Filosofia.\nIl 12 dicembre 1978 muore per infarto del miocardio a Roma, davanti alla sede del Ministero della Pubblica Istruzione, dove s'era recato per doveri d'ufficio."}
{"id": "2034357", "revid": "56818", "url": "https://it.wikipedia.org/wiki?curid=2034357", "title": "Isola di Norfolk", "text": ""}
{"id": "2034360", "revid": "174925", "url": "https://it.wikipedia.org/wiki?curid=2034360", "title": "Ape Escape P", "text": ""}
{"id": "2034362", "revid": "264580", "url": "https://it.wikipedia.org/wiki?curid=2034362", "title": "Intercetti", "text": ""}
{"id": "2034367", "revid": "124446706", "url": "https://it.wikipedia.org/wiki?curid=2034367", "title": "Heinz-Christian Strache", "text": "Dall'aprile 2005 al maggio 2019 presidente del Partito della Libert\u00e0 Austriaco (FP\u00d6), ha ricoperto la carica di vicecancelliere dell'Austria nel Governo Kurz I dal 18 dicembre 2017 al 18 maggio 2019 e di ministro dello sport dal gennaio 2018 al maggio 2019. Membro del parlamento austriaco fino alle elezioni del settembre 2019, ha annunciato il 1\u00ba ottobre 2019 di lasciare la politica.\nBiografia.\nDi professione odontotecnico, Strache ha iniziato la carriera politica a Vienna nel 1991. Nel 2004, ha sostituito Hilmar Kabas come leader del FP\u00d6 viennese. \u00c8 stato considerato il delfino di J\u00f6rg Haider, ma dopo gli insuccessi elettorali del FP\u00d6 nel 2004 e nel 2005 i rapporti tra i due si sono lentamente deteriorati, culminando col definitivo distacco politico e personale dopo la fuoriuscita di Haider dal FP\u00d6 e con la successiva fondazione della BZ\u00d6 (Alleanza per il Futuro dell'Austria). Con l'addio di J\u00f6rg Haider, Strache viene eletto segretario del Partito della Libert\u00e0 Austriaco il 23 aprile 2005.\nNel settembre 2008 ha portato il FP\u00d6 ad ottenere un clamoroso successo alle elezioni federali anticipate: 17,5% dei voti e 34 seggi, che unito al 10,7% del rivale BZ\u00d6, anch'esso in netta crescita, arriva al 28,2% e a 55 seggi. In seguito alle elezioni si apr\u00ec un dibattito interno ai due partiti a proposito di una possibile riunificazione; possibilit\u00e0 aumentata con la morte improvvisa del leader della BZ\u00d6 nonch\u00e9 governatore della Carinzia, J\u00f6rg Haider avvenuta per un incidente stradale l'11 ottobre 2008.\nNel 2013, in occasione del successo alle elezioni nazionali, Strache ha chiamato all'unit\u00e0 tutti i partiti euroscettici di destra. Lega Nord, Front National, Partij voor de Vrijheid e Vlaams Belang hanno risposto all'appello.\nIl 28 gennaio 2016 rappresenta a Milano il suo partito e l'Austria all'ENF, il convegno \"Un'altra Europa \u00e8 possibile\".\nAlle elezioni parlamentari dell'ottobre del 2017 il partito ottiene il 26% dei voti e 51 seggi al Parlamento; in seguito a questo buon risultato elettorale, forma una coalizione con il Partito Popolare Austriaco ed il 18 dicembre entra nel governo guidato da Sebastian Kurz in qualit\u00e0 di vicecancelliere. L'8 gennaio 2018 viene nominato anche ministro del servizio civile e dello sport.\nIl 18 maggio 2019 rassegna le dimissioni da entrambi gli incarichi governativi, oltre che da presidente del suo partito, in seguito alla pubblicazione da parte del quotidiano \"Suddeutsche Zeitung\" e del settimanale \"Der Spiegel\" di un video girato nel 2017 a Ibiza in cui Strache accettava offerte di corruzione dalla sedicente nipote di un oligarca russo (in realt\u00e0 una giornalista d'inchiesta). Lo scandalo ha causato la crisi nella coalizione di governo: il primo ministro Sebastian Kurz, dopo le dimissioni ha destituito il ministro dell'interno Herbert Kickl, determinando le dimissioni di tutti i membri di governo del Partito della Libert\u00e0 Austriaco, e l'annuncio di elezioni anticipate.\nNell'agosto 2019 viene perquisita la sua casa nell'ambito di un'indagine per corruzione. Secondo la procura di Vienna in cambio della nomina di Peter Sidlo nel consiglio di amministrazione di Casinos Austria, il partito di estrema destra avrebbe promesso a una societ\u00e0 di gioco d'azzardo internazionale, di modificare la legge che regolamenta le licenze per l'uso delle slot machine fuori dai casin\u00f2.\nDopo la pesante sconfitta elettorale del suo partito alle elezioni dell'Assemblea Nazionale nel settembre 2019 e le accuse di appropriazione indebita per s\u00e9 e per la moglie Philippa (eletta proprio in settembre in Parlamento nelle liste della FP\u00d6 per poi esserne espulsa poco dopo) di fondi del partito nell'ambito di una inchiesta della Procura di Vienna, Strache ha annunciato il 1\u00ba ottobre 2019 il suo completo ritiro dalla politica. \nVita privata.\nNel 1999 si sposa con Daniela Plachutta, figlia del ristoratore viennese Ewald Plachutta. Insieme hanno avuto due figli. La coppia si \u00e8 separata alla fine del 2005 e ha divorziato nel 2006. I bambini vivono nella stessa casa con la madre. Il 7 ottobre 2016 ha sposato la modella Philippa Beck in un ufficio del registro civile a Wei\u00dfenkirchen nella Wachau. Il loro figlio \u00e8 nato il 1 gennaio 2019. "}
{"id": "2034373", "revid": "3732", "url": "https://it.wikipedia.org/wiki?curid=2034373", "title": "San Patrizio (Conselice)", "text": "San Patrizio (\"San Patr\u00e8zi\" in romagnolo) \u00e8 una frazione di 1.198 abitanti del comune di Conselice, in provincia di Ravenna, situato 3\u00a0km a sud del capoluogo comunale. \u00c8 uno dei due soli paesi d'Italia che portano il nome del santo irlandese.\nToponimo.\nLa principale caratteristica di questa frazione \u00e8 sicuramente rappresentata dal nome, assai raro in Italia, ed unico tra i comuni e le frazioni italiane. San Patrizio \u00e8 infatti un santo estraneo alla tradizione devozionale italiana in quanto ha professato principalmente nelle isole britanniche. D'altra parte \u00e8 accertata la presenza di monaci irlandesi nel territorio ravennate nel corso dell'Alto medioevo (vedi, ad esempio, Emiliano d'Irlanda) ed in romagna come in altre parti della regione e del centro nord Italia vi operavano i monaci di San Colombano.\nSecondo la recente interpretazione di uno storico locale, l'origine di San Patrizio potrebbe essere simile a quella di Bertinoro. Come il centro collinare, situato lungo uno dei percorsi che portano dall'Irlanda a Roma, fu fondato da alcuni pellegrini, cos\u00ec San Patrizio potrebbe essere stata fondata da fedeli irlandesi in viaggio verso la Citt\u00e0 eterna .\nMonumenti e luoghi d'interesse.\nEdifici scomparsi.\nRisalente all'IX secolo, \u00e8 pi\u00f9 recente delle altre pievi della pianura ravennate e i suoi confini furono ricavati dai pievati vicini. \u00c8 comunque la pieve pi\u00f9 antica del territorio conselicese e lavezzolese. Attorno ad essa si form\u00f2 la comunit\u00e0 di San Giovanni in Pentecaso (scomparsa dopo la fondazione della vicina Massa Lombarda, avvenuta nel 1251). La chiesa fu eretta in un luogo dove preesisteva un'edicola votiva. A partire dal X secolo fu affiancata dal campanile. Il pi\u00f9 antico documento che testimonia l'esistenza della Pieve risale al 1092. Si ignora ancora oggi la sua localizzazione. Attorno alla pieve, nella prima met\u00e0 del XIII secolo, si form\u00f2 il paese. I primi abitanti furono conselicesi fuggiti dalle loro case dopo le disastrose inondazioni del Santerno avvenute tra il 1228 e il 1229.\nEdifici esistenti.\nLa chiesa fu eretta quando esisteva ancora la pieve. Dopo l'abbandono della pieve, l'intitolazione al santo irlandese fu trasferita ad essa. A sua volta, dalla chiesa prese il nome il centro abitato, secondo un fenomeno molto comune. \u00c8 l'unica chiesa dedicata a san Patrizio della Romagna. In tutta Italia vi sono solo sei parrocchie intitolate al santo. La chiesa ha assunto la sua forma attuale nel XVIII secolo, quando fu rifatta la facciata e costruito il nuovo campanile. Le volte e l'abside furono decorate da Augusto Paglierini, pittore di Ferrara.\nL'edificio \u00e8 stato restaurato negli anni 2009-2011. L'umidit\u00e0 di risalita dal terreno minacciava la stabilit\u00e0 della struttura. I lavori sono stati effettuati con tecniche d'avanguardia: le volte sono state collegate tra loro da cavi in fibra di carbonio, l'intero edificio \u00e8 stato sottoposto a un microclima e le antiche vestigia e fondamenta altomedievali sono state rese visibili da spesse lastre di vetro. Anche il campanile \u00e8 stato restaurato. All'intervento si \u00e8 accompagnata una campagna di scavi che ha permesso di individuare il primo edificio. La riapertura ufficiale della Pieve, riportata alla bellezza originaria, si \u00e8 svolta il 22 maggio 2011.\nNel 2013 \u00e8 stato aperto, nell'edificio che comprende la chiesa, un museo che raccoglie i reperti archeologici scoperti durante gli scavi. Contestualmente \u00e8 stato avviato il restauro dell'organo, che si \u00e8 concluso nel 2014. Risalente al XVIII secolo, lo strumento \u00e8 un organo positivo, in buona parte fatto di legno, dotato di 503 canne.\nCostruito verso la fine del XV secolo, l'antico opificio, che fu di propriet\u00e0 del duca Francesco Pico della Mirandola, sorge sopra il Canale dei molini di Imola.\nIl mulino \u00e8 costituito da un corpo di fabbrica originario a due piani su pianta rettangolare e da due aggiunte della met\u00e0 del XX secolo: una a quattro piani, confinante con il mulino, ed una successiva a due piani, pi\u00f9 spostata verso est.\nIl corpo di fabbrica originario sovrasta l'alveo del canale con due arcate ed \u00e8 caratterizzato da murature in mattoni faccia a vista che rivelano rimaneggiamenti operati sul corpo murario.\nUn portico a quattro pilastri, a parapetto continuo murario, si eleva con un arco sul canale e si addossa alla facciata rivolta verso nord del corpo di fabbrica originario.\nNel fabbricato della met\u00e0 del XX secolo sono ancora conservati i vecchi macchinari."}
{"id": "2034374", "revid": "33689", "url": "https://it.wikipedia.org/wiki?curid=2034374", "title": "Intercetto", "text": "L'intercetto nel football americano avviene quando un giocatore della squadra che difende si impossessa della palla che \u00e8 stata lanciata dal quarterback della squadra avversaria.\nIl gioco continua fin quando il giocatore che ha intercettato non viene bloccato. Capita varie volte che l'azione si conclude con un touchdown. Se il giocatore che difende si trova nella sua zona di touchback e viene bloccato o decide volontariamente di appoggiare il ginocchio a terra l'azione si ferma per poi riprendere dalle 20 yard della squadra che ha intercettato la palla ma con il gioco non pi\u00f9 in difesa ma in attacco."}
{"id": "2034383", "revid": "729019", "url": "https://it.wikipedia.org/wiki?curid=2034383", "title": "Mura di Montorsaio", "text": "Le mura di Montorsaio costituiscono il sistema difensivo del borgo di Montorsaio del comune di Campagnatico, nella provincia di Grosseto, in Toscana.\nStoria.\nIl centro di Montorsaio fu dotato in epoca medievale di una doppia cinta muraria. La cinta muraria interna fu realizzata nel corso del XII secolo a protezione del primordiale insediamento castellano, inizialmente appartenuto a famiglie locali, prima di essere ceduto agli Ardengheschi. La conseguente espansione del borgo al di fuori della primitiva cerchia muraria, determin\u00f2 la necessit\u00e0 di racchiudere i nuovi edifici abitativi e l'intero centro abitato con una seconda cinta muraria, che fu costruita nel XIII secolo a protezione dell'intero borgo. Nello stesso secolo fu ricostruita anche la rocca, che divenne in seguito il Cassero Senese di Montorsaio.\nIl dominio della Repubblica di Siena tra il XIV e la met\u00e0 del XVI secolo, e il successivo passaggio del centro nel Granducato di Toscana, non portarono a nuovi interventi sulle preesistenti strutture murarie difensive, che di fatto iniziarono a perdere le originarie funzioni a cui erano originariamente adibite.\nDescrizione.\nLe mura di Montorsaio presentano la cinta muraria interna completamente incorporata nelle pareti esterne degli edifici situati attorno a piazza della Cisterna, ove si affaccia il Cassero Senese profondamente modificato.\nLa cerchia muraria esterna si sviluppa attorno al borgo, racchiudendolo sia con alcuni tratti di cortina muraria rimasta intatta che con le pareti esterne di edifici abitativi che nel corso dei secoli sono venute a trovarsi addossate all'originario circuito perimetrale esterno.\nI tratti di mura che si sono conservati intatti presentano l'originario paramento in filarotto; l'accesso al borgo era possibile attraverso una porta che si apriva lungo la cinta muraria esterne, della quale si \u00e8 conservato soltanto lo stipite.\nL'area dell'insediamento castellano che include il cassero, racchiusa ancora parzialmente dalla cinta muraria interna, \u00e8 accessibile dal lato meridionale attraverso una porta che si apre lungo i resti della pi\u00f9 antica cerchia difensiva."}
{"id": "2034387", "revid": "922800", "url": "https://it.wikipedia.org/wiki?curid=2034387", "title": "Campionato Metropolitano", "text": "Il Campionato Metropolitano era un torneo calcistico argentino che si disput\u00f2 tra il 1967 e il 1984. Il Metropolitano aveva luogo nella prima met\u00e0 della stagione, mentre nella seconda met\u00e0 veniva disputato il Nacional. Questa disposizione dur\u00f2 fino al 1982, quando l'ordine dei due tornei venne invertito. Nel 1985 vennero aboliti e sostituiti da un torneo unico strutturato sul modello dei campionati europei.\nIl Metropolitano utilizz\u00f2 essenzialmente due formati: il girone unico e una formula con due gruppi di qualificazione alle semifinali. Il numero di squadre partecipanti vari\u00f2 da un minimo di 18 (1972, 1973 e 1981) a un massimo di 23 (1977)."}
{"id": "2034398", "revid": "76963", "url": "https://it.wikipedia.org/wiki?curid=2034398", "title": "Ellen Drew", "text": "Biografia.\nFiglia di un barbiere di Kansas City di origini irlandesi, nel 1919, all'et\u00e0 di 5 anni si spost\u00f2 con l'intera famiglia a Chicago. Nel 1931 i suoi genitori si separarono e suo padre fece ritorno a Kansas City, mentre un anno dopo, a causa di una situazione finanziaria disastrosa, la giovane Esther fu costretta ad abbandonare il college per aiutare economicamente sua madre e suo fratello. Nel 1934, trov\u00f2 un impiego come commessa in un centro commerciale di Englewood, il cui direttore la convinse a partecipare al concorso locale di bellezza \"Miss Englewood\", che vincer\u00e0. Incoraggiata dai suoi amici e da sua madre, cominci\u00f2 a nutrire il sogno di diventare una star del cinema, come la sua diva preferita Margaret Sullavan.\nRecatasi a Los Angeles per tentare l'avventura hollywoodiana, si scontr\u00f2 subito con le difficolt\u00e0 di entrare nel mondo dello \"star system\". Nel frattempo si accontent\u00f2 di lavorare come commessa al \"Brown's Confectionery Shop\", un locale vicino al popolare Grauman's Chinese Theatre, molto frequentato dai lavoranti e dagli attori dei vicini \"studios\". Fu l\u00ec che allacci\u00f2 una relazione sentimentale con Fred Wallace, un giovane truccatore cinematografico, grazie al quale conobbe l'attore William Demarest, dal quale ebbe una nuova offerta di fare un provino per un'importante casa cinematografica; tuttavia Esther rifiut\u00f2, temendo di incrinare il suo rapporto sentimentale con Fred Wallace che sposer\u00e0 nel 1935 e dal quale avr\u00e0 un figlio, David, soprannominato \"Skipper\".\nDebutto ed ascesa a Hollywood.\nSubito dopo la nascita di David, Esther decise di accettare l'offerta di un provino, sperando di trovare un'occupazione che le permettesse di dedicare pi\u00f9 tempo a suo figlio. Nel 1936 Demarest le fece ottenere un contratto con la Paramount Pictures, che cambi\u00f2 la sua data di nascita, anticipandola di quattro anni, e le diede il nome d'arte di \"Terry Ray\".\nDopo circa due anni in piccole parti, il segretario personale del regista-produttore della Paramount Wesley Ruggles, rimase colpito dalla sua bellezza acqua e sapone, ritenendola adatta al ruolo di protagonista femminile per il musical \"Sing You Sinners\" al fianco di Bing Crosby, diretto dallo stesso Ruggles. Con il favore della critica e del pubblico nacque la nuova stella \"Ellen Drew\", tuttavia la definitiva affermazione giunger\u00e0 con il successivo film storico, \"Un vagabondo alla corte di Francia\", diretto da Frank Lloyd e interpretato al fianco di Ronald Colman, Basil Rathbone e Frances Dee, in cui la Drew interpret\u00f2 il ruolo della bella \"Hugette\".\nIl successo di questa seconda pellicola fece di Ellen Drew la nuova giovane stella della Paramount, ma la stampa le affibbia il nomignolo di \"The Candy Store Cinderella\", ovvero \"La Cenerentola del negozio di dolciumi\", enfatizzando la casualit\u00e0 del suo ingresso nel cinema da semplice ragazza di provincia, e insistendo in questa campagna di denigrazione. La Paramount indusse la Drew a nascondere di essere gi\u00e0 sposata e madre di un bambino, temendo che ci\u00f2 avrebbe nuociuto all'immagine della giovane attrice, basata sulla bellezza acqua e sapone. Il marito e il figlio vennero quindi presentati come uno zio e un giovane cugino, ed i tre vivevano in una piccola ed anonima casa di tre stanze a nord di Hollywood.\nNella primavera del 1939 la Drew si rec\u00f2 con il marito in Inghilterra per girare accanto a Ray Milland la pellicola \"Il francese senza lacrime\", dopo essere stata scelta al posto di Marlene Dietrich e Claudette Colbert. Nel 1940, insieme a Lillian Cornell e Virginia Dale, interpret\u00f2 la canzone \"Say It\", con l'accompagnamento di Glenn Miller e della sua band, arrivando settima in classifica nazionale.\nTuttavia la conquista del successo fu in parte la causa della sua crisi matrimoniale con Wallace, che si allontan\u00f2 dal tetto coniugale. Nel 1941, durante una vacanza a Palm Springs, la Drew fece la conoscenza con il trentanovenne sceneggiatore e produttore Sidney \"Sy\" Bartlett, reduce da un matrimonio fallito con l'attrice Alice White. Il 16 agosto 1941 i due si sposarono sul lago Tahoe, appena in tempo prima della partenza di Bartlett, uno dei primi artisti a schierarsi contro le forze dell'Asse, assegnato con il grado di capitano nelle forze dell'USAF. Quando Bartlett venne promosso al grado di maggiore e quindi trasferito a Washington, la Drew decise di restare al suo fianco e lo raggiunse nella capitale, scatenando le ire della Paramount che la richiam\u00f2 a Hollywood, ricevendo un netto rifiuto. L'episodio segner\u00e0 l'inizio del declino della carriera cinematografica dell'attrice.\nIl periodo bellico e i contrasti con la Paramount.\nIl contrasto tra la Drew e la Paramount si aggrav\u00f2 ulteriormente quando, nel 1942, Bartlett venne assegnato in Inghilterra al servizio della Eighth Air Force. La Drew part\u00ec per raggiungerlo ed a quel punto la Paramount decise di sacrificare l'attrice e di concentrare le forze sul lancio di una nuova giovane stella, Veronica Lake. La Drew venne scritturata come spalla dell'attrice e cantante Ann Miller in uno dei suoi musical, ed al suo rifiuto sub\u00ec come rappresaglia l'interruzione momentanea del suo contratto e della paga. Costretta ad un lungo periodo di assenza dallo schermo, la Drew tuttavia non si arrese e rimane al fianco del marito, partecipando a numerosi spettacoli di intrattenimento per i soldati americani di stanza in Inghilterra. Il 27 marzo 1942, Bartlett fece parte dell'equipaggio del primo bombardiere a sorvolare i cieli di Berlino.\nNell'aprile 1942 la Drew ritorn\u00f2 in patria, ma si trov\u00f2 emarginata dalla Paramount. Ignorata ed esclusa dalla sua stessa casa cinematografica, scrisse ufficialmente al Ministero Britannico dell'Informazione per chiedere il permesso di recarsi nuovamente in Europa e, alla fine del febbraio 1943, part\u00ec nuovamente per l'Inghilterra, dove si dedicher\u00e0 a numerosi spettacoli per le truppe alleate, visitando ospedali militari e civili. Fece ritorno a Hollywood nel maggio dello stesso anno per ritrovarsi senza contratto e senza nemmeno una fissa dimora. Dopo aver accettato un colloquio con Darryl F. Zanuck, il magnate della 20th Century Fox, rifiut\u00f2 la proposta di un lungo contratto a causa delle eccessive lusinghe del celebre produttore. Trascorse un intero anno senza recitare in alcuna pellicola, con sporadiche apparizioni radiofoniche e riusc\u00ec ad ottenere finalmente un contratto con la RKO. Durante le riprese di una scena del film horror \"Il vampiro dell'isola\" (1944), l'attore Bela Lugosi provoc\u00f2 una grave lesione alla schiena dell'attrice, che la terr\u00e0 immobile per quattro mesi. Nel novembre 1945 suo marito ritorn\u00f2 dal fronte, ma i due - ormai divenuti estranei - si separarono nel gennaio 1946. Nello stesso anno l'attrice riusc\u00ec ad ottenere un contratto con la Columbia Pictures e interpret\u00f2 il ruolo di \"femme fatale\" nella pellicola \"A sangue freddo\" (1947). Per ottenere il ruolo, la Drew dovette insistere con caparbiet\u00e0 con lo sceneggiatore e regista Robert Rossen, scettico sulle sue capacit\u00e0 di uscire dal personaggio di ingenua nel quale era stata relegata dalla Paramount; tuttavia la sua interpretazione fu magistrale ed estremamente convincente.\nIl declino.\nIl 19 luglio 1949 la Drew divorzi\u00f2 da Bartlett, con il quale rest\u00f2 tuttavia in ottimi rapporti. Il 30 maggio 1951 si rispos\u00f2 con William T. Walker, un facoltoso industriale automobilistico di Detroit. Amante dei viaggi, Walker cerc\u00f2 di convincere la Drew ad abbandonare la sua carriera cinematografica per seguirlo intorno al mondo, cosa che lei far\u00e0 solo per un breve periodo di tempo.\nNel 1951 l'attrice concord\u00f2 con la Columbia la rescissione del contratto, accettando di partecipare come ospite in alcune trasmissioni televisive. Nell'agosto 1952 fece il suo debutto come attrice televisiva nell'episodio \"Crossorads\" della serie \"Footlight Theater\" della CBS. Nel 1957 interpret\u00f2 la sua ultima pellicola, \"Jeff Blain il figlio del bandito\", mentre nel 1961 fece la sua ultima apparizione televisiva, dopo la quale si ritir\u00f2 definitivamente dalle scene. Nel settembre 1967 divorzi\u00f2 da Walker e si rispos\u00f2 con James Edward Herbert, manager della Motorola, dal quale divorzier\u00e0 nel 1976.\nNel 1996 si ritir\u00f2 in una casa di riposo, continuando tuttavia a ricevere numerosi tributi per la sua carriera. Mor\u00ec il 3 dicembre 2003 di cirrosi epatica."}
{"id": "2034413", "revid": "6923", "url": "https://it.wikipedia.org/wiki?curid=2034413", "title": "Campionati europei di corsa campestre", "text": "I campionati europei di corsa campestre (nome ufficiale in inglese, \"European Cross Country Championships\") sono una competizione continentale di corsa campestre organizzata dall'European Athletic Association.\nLa manifestazione \u00e8 stata fondata nel 1994 e si tiene annualmente, solitamente nel mese di dicembre. I titoli individuali in palio sono 6: maschile e femminile seniores, maschile e femminile under 23, maschile e femminile under 20. Vengono assegnati anche i rispettivi titoli a squadre, per determinare i quali si sommano le posizioni dei primi 4 classificati di nazione; il titolo viene assegnato alla rappresentativa nazionale con il punteggio pi\u00f9 basso.\nStoria.\nL'idea di creare i campionati europei di corsa campestre l'ebbe il quotidiano francese \"L'\u00c9quipe\" nel 1991, in considerazione del fatto che il movimento europeo stava vivendo un momento di difficolt\u00e0 in seguito all'affacciarsi alla disciplina a livello mondiale dei forti atleti africani. Nel 1992 la EAA formalizz\u00f2 la nascita della competizione, che vide poi la luce due anni dopo, con la prima edizione ad Alnwick.\nI titoli under 20 (all'epoca denominati juniores) vengono assegnati dall'edizione del 1997 (sebbene a livello dimostrativo la disciplina fosse presente gi\u00e0 l'anno prima), mentre quelli under 23 dal 2006.\nMedagliati.\nSeniores.\nA livello maschile, l'atleta pi\u00f9 medagliato \u00e8 l'ucraino Serhij Lebid', con 9 ori, un argento e due bronzi, seguito dal portoghese Paulo Guerra con 4 ori ed un argento. A livello femminile, le uniche atlete ad essersi aggiudicate due volte il titolo sono la britannica Paula Radcliffe e l'irlandese Fionnuala Britton.\nPer quanto riguarda invece i titoli a squadre a livello maschile, le nazionali pi\u00f9 titolate, sono Spagna (7 ori, 5 argenti e 4 bronzi), Francia (7 ori, 5 argenti e 3 bronzi) e Portogallo (3 ori, 5 argenti e 4 bronzi), vere dominatrici del medagliere, con complessivamente 43 medaglie vinte sulle 57 in palio. Le uniche altre due nazioni ad aver vinto un oro sono il Regno Unito e l'Italia.\nTra le squadre femminili \u00e8 il Portogallo la pi\u00f9 titolata (8 ori, 2 argento e 4 bronzi), seguita dalla Francia (3 ori, 3 argenti e 6 bronzi), dalla Russia (3 ori) e dal Regno Unito (2 ori, 10 argenti e 2 bronzi).\nMedagliere.\n\"Aggiornato all'edizione del 2016\""}
{"id": "2034419", "revid": "287204", "url": "https://it.wikipedia.org/wiki?curid=2034419", "title": "HMS Eagle (R05)", "text": "La HMS \"Eagle\", pennant number R 05, diciottesima nave da guerra britannica a portare questo nome, fu una portaerei di Classe Audacious, di produzione britannica, in servizio tra il 1951 ed il 1972 con la Royal Navy, la marina militare del Regno Unito. Con la sua gemella HMS \"Ark Royal\" fu una delle pi\u00f9 grandi portaerei britanniche mai costruite.\nFu inizialmente impostata presso i cantieri Harland and Wolff di Belfast come una delle quattro navi della classe Audacious durante la seconda guerra mondiale. Successivamente due di esse vennero cancellate e solo due, tra cui la \"Eagle\", completate. Inizialmente denominata \"Audacious\", fu la quindicesima nave della Royal Navy a portare questo nome, dopo che la HMS \"Eagle\", altra nave della classe, venne cancellata.\nServizio.\nDopo l'ingresso in servizio, venne dispiegata nel Mediterraneo durante la crisi di Suez, durante la quale i suoi velivoli bombardarono intensamente le posizioni egiziane. Gli aerei imbarcati includevano Westland Wyvern, Skyrider, Sea Hawk e de Havilland Sea Venom. Tra il 1956 ed il 1957 l'unit\u00e0 venne modificata ottenendo un ponte di volo angolato.\nInizialmente l'Ammiragliato aveva pianificato di ricostruire completamente la nave sulla falsariga della \"Victorious\", ma a causa degli elevati stanziamenti necessari, il progetto venne abbandonato. La nave venne comunque sottoposta a importanti modifiche, venendo migliorata nel campo dell'abitabilit\u00e0 con l'installazione dell'aria condizionata. L'isola venne completamente ricostruita e venne installato il nuovo radar 3D Type 984. Il ponte di volo vide l'aggiunta di una corazzatura da 65\u00a0mm e l'inclinazione venne aumentata fino a 8.5\u00b0, vennero installate nuove catapulte a vapore, cavi d'arresto e sistema ottico di aiuto all'appontaggio. Gli impianti elettrici a corrente continua vennero revisionati e si procedette all'installazione di nuovi generatori a corrente alternata per fornire maggiore potenza. Venne anche deciso di rimuovere i pezzi antiaerei per sostituirli con missili Sea Cat. Tutte le apparecchiature e le macchine vennero revisionate. Il costo previsto per queste modifiche fu di 11 milioni di sterline, circa un terzo della cifra necessaria a costruire una nuova unit\u00e0.\nNel 1959 la \"Eagle\" entr\u00f2 quindi in cantiere a Devonport per iniziare la modernizzazione, che termin\u00f2 nel 1964. L'aumento dei costi in corso d'opera port\u00f2 all'abbandono del progetto di corazzare il ponte di volo. Il dislocamento aument\u00f2 fino a raggiungere le 43.307 tonnellate, facendo dell'unit\u00e0 la pi\u00f9 grande portaerei della Royal Navy. Gli aerei imbarcati erano ora Blackburn Buccaneer, Sea Vixen, Supermarine Scimitar e Fairey Gannet.\nAll'inizio del 1966 entr\u00f2 nuovamente in cantiere per l'installazione di catapulte pi\u00f9 potenti, tornando in servizio l'anno successivo. Era inizialmente previsto di sottoporre l'unit\u00e0 ad ulteriori modernizzazioni che le avrebbero permesso di imbarcare anche i pi\u00f9 moderni McDonnell Douglas F-4 Phantom II, ma in seguito ad un danneggiamento di una delle eliche, il progetto venne cancellato e si procedette con un'importante e pi\u00f9 costosa modernizzazione della sorella \"Ark Royal\".\nNel 1966, la decisione di dismettere gradualmente le portaerei che imbarcavano mezzi ad ala fissa, segn\u00f2 per l'unit\u00e0 l'inizio dell'obsolescenza, mentre venivano vendute la \"Victorious\" e la \"Centaur\", gi\u00e0 utilizzata in ruoli di secondo piano da vari anni. La \"Eagle\" venne quindi radiata nel gennaio 1972 a Portsmouth e tutto l'equipaggiamento ancora utilizzabile venne rimosso; dopodich\u00e9 venne trasferita in riserva e ancorata sul fiume Tamar. Nel 1974 venne trasferita a Devonport a rimorchio dove si procedette a un'ulteriore rimozione di parti utili necessarie al mantenimento in efficienza della \"Ark Royal\". In seguito a questi lavori venne nuovamente ancorata sul fiume. Fino al 1976 rimase nominalmente in riserva anche se ormai ridotta al solo scafo visto il riuso di macchinari e sistemi di bordo. Venne quindi messa in vendita per essere demolita venendo rimorchiata da Devonport nell'ottobre 1978 verso Cairnryan, in Scozia, lasciando libero l'ancoraggio per la nave sorella. I lavori di demolizione erano conclusi prima che nel novembre 1980 giungesse alla stessa destinazione la \"Ark Royal\" per subire la stessa sorte. Una delle ancore, insieme a una della \"Ark Royal\", \u00e8 esposta preso il Fleet Air Arm Museum di Yeovilton."}
{"id": "2034423", "revid": "287204", "url": "https://it.wikipedia.org/wiki?curid=2034423", "title": "HMS Eagle", "text": "Diciotto navi della Royal Navy hanno portato il nome di HMS \"Eagle\" (Aquila)."}
{"id": "2034425", "revid": "1543377", "url": "https://it.wikipedia.org/wiki?curid=2034425", "title": "Pugesa", "text": "Pugesa \u00e8 il nome di monete catalane e francesi. Erano usati anche altri nomi come \"pogesa\" o \"pugesia\" mentre in Francia aveva il nome di \"pougeoise\" o \"pouge\". Sempre in Francia era anche denominata \"pite\".\nLa pugesa fu coniata inizialmente in biglione, poi divenne di rame. Valeva la met\u00e0 dell'obolo, aveva quindi il valore di un quarto di denaro.\nIl nome francese (\"pougeoise\") viene da Le Puy, dove questa moneta era stata coniata dal vescovo e da qui era diffusa dai pellegrini di Compostela\nIl pezzo \u00e8 citato negli statuti concessi da Luigi IX alla citt\u00e0 du Aigues-Mortes.\nLe monete furono coniate anche in diversi stati crociati.\nIn Catalogna furono coniate principalmente nella citt\u00e0 di Lleida, dove nei secoli furono molto populari.\nLe monete di Lleida recavano la legenda PUG. ESAD ALEIDA.\nFurono emesse anche nella citt\u00e0 di Balaguer sotto la contessa Teresa di Entenza (1314 - 1327)."}
{"id": "2034430", "revid": "1573940", "url": "https://it.wikipedia.org/wiki?curid=2034430", "title": "Nazionale di pallavolo femminile dell'Ecuador", "text": "La nazionale di pallavolo femminile dell'Ecuador \u00e8 una squadra sudamericana composta dalle migliori giocatrici di pallavolo dell'Ecuador ed \u00e8 posta sotto l'egida della Federazione pallavolistica dell'Ecuador."}
{"id": "2034442", "revid": "1305772", "url": "https://it.wikipedia.org/wiki?curid=2034442", "title": "Weird Dreams", "text": "Weird Dreams \u00e8 un videogioco di avventura dinamica ambientato nel mondo dei sogni, pubblicato nel 1989 per i computer Amiga, Atari ST, Commodore 64 e MS-DOS da Rainbird Software.\nUna versione ZX Spectrum fu prevista ma non pubblicata.\nPrima dell'uscita del gioco, una sua versione modificata venne utilizzata all'interno del programma televisivo britannico per ragazzi \"Motormouth\"; si partecipava telefonicamente rispondendo a quiz.\nTrama.\nIl giocatore interpreta un giovane, Steve, la cui mente, essendo egli sottoposto a un intervento chirurgico sotto anestesia, genera strani e inquietanti sogni (\"weird dreams\", appunto). La partita si svolge per intero all'interno di essi, e per tale motivo \u00e8 difficile riassumerla in maniera logica: il protagonista attraverser\u00e0 una macchina dello zucchero filato gigante, un luna park infestato da una vespa gigantesca, un giardino con rose carnivore e tagliaerba killer, una immensa tastiera di pianoforte con una ballerina obesa che volteggia al ritmo di \u010cajkovskij e un deserto dove i pesci volano e tra le dune saltellano bizzarri mostri. L'ambientazione \u00e8 horror di stampo grottesco. Spiegazioni riguardo allo sviluppo della trama e allo scopo del gioco sono fornite da un sostanzioso racconto incluso nella confezione originale del prodotto, scritto da Rupert Goodwins.\nModalit\u00e0 di gioco.\n\"Weird Dreams\" ha visuale bidimensionale di lato con scorrimento orizzontale a scatti. Il giocatore pu\u00f2 spostare il personaggio verso destra e sinistra, ma limitatamente a ogni singolo riquadro. Superato uno di questi, potr\u00e0 ritornarvi solo a seguito dell'uscita da quella parte di gioco, mediante una scena strategica in cui ci si ritrova spesso (la sala degli specchi del luna park) e dalla quale \u00e8 possibile ripercorrere, eventualmente, la stessa strada.\nSi perde una vita ogni qual volta si viene toccati da un qualsiasi nemico; nel corso del gioco sar\u00e0 possibile recuperarne qualcuna. Il personaggio del giocatore, che indossa costantemente un pigiama a scacchi bianchi e neri, pu\u00f2 camminare, saltare, correre, chinarsi, prendere e lasciare oggetti e a volte utilizzarli per combattere. Durante la partita vanno raccolti obbligatoriamente tre oggetti di forma circolare e dall'aspetto metallico, indispensabili per completare il sogno e far risvegliare il paziente. \nNon c'\u00e8 la possibilit\u00e0 di salvare la partita."}
{"id": "2034445", "revid": "1924342", "url": "https://it.wikipedia.org/wiki?curid=2034445", "title": "Listen to Your Heart (Roxette)", "text": "Listen to Your Heart \u00e8 un singolo del duo svedese Roxette, pubblicato nel 1988 come secondo estratto dall'album \"Look Sharp!\".\nVideo musicale.\nUn videoclip vede mostrare il gruppo eseguire il brano nel castello di Borgholm, situato nell'omonima citt\u00e0, sull'isola di \u00d6land.\nCuriosit\u00e0.\nNel 1997 il brano vincitore del Festival di Sanremo \"Fiumi di parole\", interpretato dai Jalisse, \u00e8 stato accusato di essere stato copiato proprio da \"Listen to Your Heart\"."}
{"id": "2034447", "revid": "1603714", "url": "https://it.wikipedia.org/wiki?curid=2034447", "title": "Cattedrale di Besan\u00e7on", "text": "La cattedrale metropolitana di San Giovanni (in francese: \"Cath\u00e9drale M\u00e9tropolitaine Saint-Jean\") \u00e8 il principale luogo di culto cattolico di Besan\u00e7on, capoluogo della Borgogna-Franca Contea, e sede vescovile dell'omonima arcidiocesi.\nDedicata a San Giovanni evangelista, fu costruita per l'imperatore Carlomagno nel IX secolo, poi ricostruita nell'XI e nel XVIII secolo, ed \u00e8 dedicata all'apostolo ed evangelista San Giovanni. Nel 1877 \u00e8 stata insignita del titolo di Basilica minore.\nDal 1875 \u00e8 monumento storico di Francia.\nStoria.\nLa cattedrale \u00e8 situata ai piedi del monte Saint-\u00c9tienne e della cittadella di Besan\u00e7on, dietro la Porta Nera della citt\u00e0 gallo-romana di fronte all'arcivescovado di Besan\u00e7on, sulla via che sale alla cittadella stessa su un declivio a forte pendenza.\nAvrebbe dovuto essere finita mentre Carlomagno era ancora vivente ma \u00e8 stata ultimata solo alla sua morte (814).\nL'arcivescovo Ugo I di Salins fece ricostruire la cattedrale tra il 1127 e il 1161, cambiandone l'orientamento per poterla allungare senza tagliare la strada che sale alla cittadella.\nPapa Eugenio III (papa dal 1145 al 1153) la consacr\u00f2 prima che fosse terminata.\nNel XVIII secolo furono intrapresi importanti lavori di restauro e ricostruzione, a causa di uno smottamento di terreno che ne aveva distrutto le parti occidentali.\nDal 1857 al 1860 l'arcivescovo Mathieu fece realizzare l'orologio astronomico di Besan\u00e7on dall'orologiaio di Beauvais Auguste-Lucien V\u00e9rit\u00e9.\nDescrizione.\nArchitettura.\nLa cattedrale metropolitana di San Giovanni ha la particolarit\u00e0 di essere costruita su una base romano-renana, con due absidi contrapposte alle due estremit\u00e0 della navata centrale, affiancata da due navate laterali con quella settentrionale scandita da numerose cappelle.\nEsterno.\nLa facciata della cattedrale \u00e8 decentrata, situata lungo il fianco destro della chiesa, all'altezza della seconda campata interna della navata laterale di destra. Il prospetto \u00e8 in stile barocco, con paramento murario costituito da grandi blocchi di pietra. L'ingresso consta in un grande portale con arco a tutto sesto con la chiave di volta decorata con due teste di angeli. Ai lati del portale, vi sono due alte colonne ioniche scanalate, anch'esse in blocchi di pietra, che sorreggono un frontone circolare spezzato. Sopra il portale, si apre un rosone circolare sormontato da un tondo all'interno del quale si trova un bassorilievo raffigurante \"San Giovanni evangelista\". La facciata termina con coronamento piano decorato da un festone e sormontato da due fiaccole in marmo.\nSul lato opposto della chiesa rispetto alla facciata, si eleva la torre campanaria barocca, con copertura a cupola \"\u00e0 imp\u00e9riale\" con piccola lanterna sormontata da croce in ferro. Il campanile, costruito nel 1734, \u00e8 a pianta quadrata ed ospita un carillon di dieci campane, con la pi\u00f9 antica risalente al 1787.\nSul fianco della cattedrale si apre anche un portale neogotico leggermente strombato recante gli stemmi del cardinale Jacques-Marie-Adrien-C\u00e9saire Mathieu, arcivescovo di Besan\u00e7on tra il 1834 e il 1875, della citt\u00e0 e dell'arcidiocesi.\nInterno.\nL'interno della cattedrale metropolitana di San Giovanni presenta ancora la caratteristica struttura originaria con le due absidi contrapposte. La chiesa \u00e8 priva di transetto ed ha l'aula divisa in tre navate di diverse dimensioni, con le due laterali gemelle e la centrale pi\u00f9 grande e pi\u00f9 alta, divise da due file di archi a tutto sesto poggianti su semicolonne corinzie lisce appoggiate a pilastri quadrangolari; le tre navate sono coperte con volta a crociera. Le pareti laterali presentano uno schema ricorrente in tutte le campate, con un'alta trifora gotica sorretta da esili colonnine dietro la quale si trovano due ordini di romaniche, quello inferiore con vetrate policrome raffiguranti santi e quello superiore con vetrate trasparenti.\nLungo la navata settentrionale si apre una serie di cappelle laterali. In quella di San Pietro si trova la cosiddetta \"Rose de Saint-Jean\", mensa d'altare circolare in marmo, proveniente dall'antica cattedrale di Santo Stefano e consacrata nel 1050 da papa Leone IX. La cappella Boitouset \u00e8 caratterizzata dall'apparato decorativo tardo-rinascimentale delle pareti e del soffitto, risalente al 1628-1637, e dalla presenza, sull'altare, del dipinto della \"Madonna dei Giacobini\" (1791).\nL'abside orientale, anche chiamata \"coro liturgico\", ospita il presbiterio. Essa, a differenza dell'abside occidentale, presenta ancora in modo evidente i caratteri romanici gotici originari: le pareti, infatti, sono divise in due ordini sovrapposti, con quello inferiore che si apre sull'esterno con monofore a tutto sesto e quello superiore con bifore ogivali. Il presbiterio, rialzato di alcuni gradini rispetto al resto della chiesa, \u00e8 cinto da una balaustra marmorea ed ospita l'altare maggiore barocco in marmi policromi e, sulla sinistra, la cattedra episcopale.\nL'abside occidentale, anche detta \"del Santo Sudario\" \u00e8, invece, in stile barocco, con un elaborato pavimento in marmi policromi e mosaico. A ridosso della parte fondale, si trova l'altare, costruito per ospitare il Santo Sudario, copia del XVIII secolo identica alla Sacra Sindone di Torino andata perduta durante la Rivoluzione francese. L'ancona \u00e8 costituita da un dipinto raffigurante la \"Resurrezione di Ges\u00f9\" (1750 circa), opera di Charles-Andr\u00e9 van Loo, e da un gruppo scultoreo raffigurante un \"Angelo crucifero\". Alle pareti dell'abside, ai lati dell'altare, vi sono sei tele: da sinistra, il \"Martirio di Santo Stefano\" (1750) di Jean-Fran\u00e7ois de Troy; \"Cristo nell'Orto degli ulivi\" (1751) di Jean-Fran\u00e7ois de Troy; la \"Deposizione nel Sepolcro\" (1751) di Charles-Joseph Natoire; la \"Deposizione dalla Croce\" (terzo quarto del XVIII secolo) di Charles-Joseph Natoire), \"Ges\u00f9 che porta la Croce\" (1751) di Jean-Fran\u00e7ois de Troy; la \"Predicazione di San Ferreolo e San Ferruccio\" (1754) di Charles-Joseph Natoire. Tutti i dipinti dell'abside occidentale sono monumento storico di Francia del 1992.\nNella base del campanile, si trova il pregevole orologio astronomico, del XIX secolo. Degni di nota sono la tomba ed il monumento funebre dell'arcivescovo di Besan\u00e7on Ferry Carondelet, canonico e consigliere particolare di Carlo V e una \"Piet\u00e0\" del XVI secolo, opera di Conrat Meit.\nNella cattedrale \u00e8 esposto anche il dipinto su tavola \"Madonna col Bambino e santi\", realizzato dal toscano Fra Bartolomeo nel 1512 per l'antica cattedrale di Santo Stefano di Besan\u00e7on e trasferito nella sede attuale nel 1669.\nOrgani a canne.\nNella cattedrale si trovano due organi a canne.\nLo strumento principale \u00e8 collocato in corpo unico su cantoria, nella sesta campata della navata laterale destra, con positivo tergale; venne costruito da Victor Gonzalez nel 1987 ed \u00e8 stato restaurato da Michel Formentelli nel 2016. L'organo \u00e8 a trasmissione mista e dispone di 53 registri (dei quali 45 reali); la sua consolle, a finestra, ha quattro tastiere e pedaliera.\nUn secondo strumento si trova a pavimento sotto l'ultima arcata tra navata centrale e navata laterale sinistra, ed \u00e8 il frutto della ricostruzione operata da Alfred Kern nel 1982 di un organo costruito nel 1765 da Charles Riepp e successivamente pi\u00f9 volte modificato; \u00e8 a trasmissione integralmente meccanica ed ha 22 registri su due manuali e pedale.\nPersonaggi noti inumati.\nNelle cripte:"}
{"id": "2034448", "revid": "1632387", "url": "https://it.wikipedia.org/wiki?curid=2034448", "title": "Solomon Kane (film)", "text": "Solomon Kane \u00e8 un film del 2009, diretto da Michael J. Bassett. La trama \u00e8 basata sull'omonimo personaggio letterario creato da Robert Ervin Howard nel 1928.\nTrama.\nNel 1600, in Nord Africa, Solomon Kane, uno spietato pirata mercenario, assedia dal mare con le sue navi una citt\u00e0 per depredarla. Dopo aver trucidato le guardie degli Ottomani ed essere penetrato nel palazzo, Solomon e la sua ciurma si dirigono alla sala del trono. Mentre il capitano entra, il suo equipaggio viene sterminato da dei demoni che escono da specchi magici. Nel frattempo, Kane, una volta dentro alla sala del trono, incontra il Cupo mietitore, inviato dal diavolo per prendere la sua anima corrotta. Solomon ingaggia un breve duello, ma visto che non riesce ad avere la meglio, si butta dalla finestra che da sul mare pur di non cedere la sua anima. Mentre cade in acqua, Kane sente il demone urlargli che non sarebbe mai riuscito a sfuggirgli.\nUn anno dopo, Solomon, traumatizzato dall'episodio, decide di redimersi e di percorrere una esistenza votata alla religione come ospite di un monastero in Inghilterra, unico luogo per lui sicuro dalle forze di Satana. Tutto va per il meglio fino a quando il priore del monastero, dopo aver avuto un sogno profetico, decide di mandare via Kane in modo che egli trovi il suo destino.\nDurante il suo pellegrinaggio in una Inghilterra devastata dalle guerre religiose, Solomon viene aggredito da una banda di predoni e salvato dai Crowthorn, una famiglia di puritani in viaggio per il Nuovo Mondo.\nAttraverso dei flashback, si viene a conoscenza dell'infanzia terribile di Solomon: da bambino, il padre Josiah Kane, lo aveva destinato al convento per far s\u00ec che tutto il patrimonio finisse a Marcus, il malvagio fratello maggiore. Deluso Solomon scapp\u00f2 di casa, ma fuori dal castello scopre il fratello che cerca di violentare una ragazza che conosceva. Allora, nel tentativo di difenderla, Solomon fa involontariamente precipitare il fratello dalla scogliera, dando cos\u00ec l'inizio alla lunga via della perdizione.\nKane decide di unirsi ai Crowthorn nel viaggio. Lungo il tragitto arrivano in un villaggio completamente bruciato. Tra i cadaveri trovano una bambina che racconta di come una strega si fosse liberata dal rogo a cui era stata destinata ed avesse sterminato i popolani bruciando loro gli occhi. Solomon scopre che la bimba \u00e8 in realt\u00e0 la strega stessa; la quale, una volta scoperta, marchia con la magia il palmo di Meredith, la figlia dei Crowthorn, dicendole che \u00e8 lei che vogliono, per poi fuggire nella notte e dicendo a Kane che Satana lo aspetta.\nIl giorno dopo l'attacco della strega, Solomon ed i Crowthorn si imbattono in un esercito di soldati posseduti: guidati da un misterioso cavaliere con il volto coperto da una maschera di cuoio, gli uomini indemoniati schiavizzano i deboli e fanno possedere i malvagi per ingrossare il loro esercito. Dato che Kane non vuole uccidere per non peccare, tutta la famiglia Crowthorn viene sterminata davanti a lui. Solo la signora Crowthorn e Meredith rimangono in vita, ma quest'ultima viene immobilizzata e portata via. Solomon capisce che Dio vuole che sia un combattente e non un penitente, cos\u00ec impugna la spada e uccide gli aggressori. Una volta fatto promette al Signor Crowthorn morente e alla sua signora di salvare la figlia sopravvissuta, dato che cos\u00ec - secondo Crowthorn - la sua anima sar\u00e0 salvata.\nKane inizia una eroica ricerca del guerriero solitario per l'Inghilterra devastata dal cavaliere mascherato, il quale, dai racconti presi sul percorso, \u00e8 il servo di \"Malachia\", un ex-sacerdote diventato ora servo del diavolo, il cui scopo \u00e8 quello di corrompere le persone catturate. Giunto in una chiesa distrutta, Solomon viene imprigionato da un prete pazzo che tenta di ucciderlo per mantenere in vita dei morti viventi, affamati di carne umana. Miracolosamente si salva e una volta fuori Solomon incontra e sconfigge una banda di soldati posseduti, dai quali apprende che Meredith \u00e8 morta. Disperato Solomon raggiunge un villaggio e si abbandona all'alcol in un'osteria.\nQui incontra alcuni suoi vecchi soldati di quando era capitano pirata, che riconoscendolo gli chiedono di guidarli in battaglia contro Malachia. Lui rifiuta, ma quando il villaggio \u00e8 attaccato dalle forze di Malachia che uccidono e schiavizzano gli abitanti Kane viene crocifisso. In quel preciso istante si trova a passare una carovana di schiavi, fra i quali si trova Meredith: la ragazza non era morta, e riconoscendo Kane urla il suo nome. Sentendo e vedendo la ragazza, Solomon riprende le forze e si libera dai chiodi della croce. I soldati indemoniati lo circondano, ma la gente ed i suoi vecchi compagni li eliminano salvandolo.\nCurato e unitosi alla resistenza, Kane scopre dai rivoltosi che il quartier generale di Malachia \u00e8 proprio il castello di suo padre, il castello dei Kane, ed \u00e8 l\u00ec che si trova Meredith.\nAssieme ad un drappello di uomini Solomon riesce ad entrare nella fortezza attraverso le fogne. Nella battaglia che segue, mentre i rivoltosi combattono contro i posseduti, Kane raggiunge i sotterranei e libera i prigionieri. In una delle celle trova il padre, Joshia Kane, che gli rivela di come avesse deciso di stringere un patto con Malachia per salvare il primogenito Marcus, ridotto in punto di morte dalla terribile caduta. Stringere quel patto col diavolo aveva portato orrende conseguenze: il cavaliere mascherato a capo delle truppe di Malachia \u00e8 proprio Marcus, deformato al volto dalla caduta e completamente posseduto dai demoni. Dopo questa terribile rivelazione il padre ordina a Solomon di ucciderlo, in quanto sosteneva che solo la propria morte avrebbe liberato s\u00e9 e il castello dalla soggezione a Malachia. Ucciso, con riluttanza, il padre, Solomon, posseduto da un'immensa furia, ordina ai soldati sopravvissuti di tenere occupate le forze dello stregone per dargli il tempo di eliminarlo.\nRaggiunta la sala del trono trova ad attenderlo sia Malachia che Meredith, rinchiusa in una gabbia. Kane \u00e8 caduto in una trappola architettata dal diavolo perch\u00e9 la fanciulla, oltre ad essere l'esca per attirarlo, \u00e8 anche la chiave per permettergli di ottenere la sua anima, in quanto vergine e innocente di cuore: grazie al suo sangue, infatti, lo stregone riesce ad aprire un portale infernale (un immenso specchio dal vetro nero) dietro il quale \u00e8 imprigionato un enorme demone di magma inviato dal diavolo per trascinare Solomon all'inferno. Frattanto Solomon affronta suo fratello: dopo un aspro combattimento Kane riesce ad avere la meglio su Marcus, lo uccide e si scaglia addosso a Malachia per cercare di impedire il rito.\nIl demone di magma viene, tuttavia, evocato e Solomon \u00e8 costretto a scappare per evitare i suoi attacchi. Nonostante ci\u00f2, Kane riesce ad avvicinarsi a Malachia che tiene Meredith in ostaggio con un coltello: mentre estrae la pistola e la punta verso lo stregone Solomon si dice pronto a morire pur di salvare la ragazza e mantenere la promessa. Il demone intanto arriva alle spalle di Solomon e fa per schiacciarlo con un pugno, contemporaneamente Malachia alza il coltello per sgozzare Meredith. La ragazza, per\u00f2, spinge Malachia indietro prima che possa colpirla, dando modo a Kane (incurante del colpo che sta per sopraggiungergli alle spalle) di sparare in testa allo stregone: il suo sangue corrotto tocca il portale, che si chiude risucchiando il demone e il corpo del suo evocatore. La battaglia \u00e8 vinta, Malachia \u00e8 morto, il castello riconquistato e Meredith salva; Solomon ha salvato la sua anima.\nSolomon, in cima alla scogliera dove \u00e8 cominciata la vicenda, giura davanti alle tombe del padre e del fratello che da quel momento in avanti sarebbe diventato un guerriero del bene: l'era di magia e superstizione in cui gli uomini non si oppongono al male si avvier\u00e0 verso la fine proprio a partire da quel giorno.\nProduzione.\nIl film \u00e8 stato annunciato nel 2001, con Christopher Lambert (\"Highlander - L'ultimo immortale\") interessato al ruolo da protagonista.\nAl progetto si sono successivamente associati Don Murphy, Samuel Hadida, Paul e Michael Berrows come produttori, che sono poi entrati in negoziati con la New Line Cinema per accordarsi sulla copertura delle spese di produzione.\nLa regia e la sceneggiatura sono state affidate a Michael J. Bassett, che ha ultimato lo scripting durante l'agosto 2006. James Purefoy \u00e8 stato annunciato come principale interprete il 1\u00ba ottobre 2007, smentendo cos\u00ec il coinvolgimento di Lambert.\nLa lavorazione \u00e8 iniziata a Praga (Repubblica Ceca) il 14 gennaio 2008, con il programma di svolgere le riprese nell'arco di 12 settimane.\nRiguardo all'interpretazione di Purefoy, il regista Bassett ha dichiarato:\nVerso la fine di febbraio, fu annunciata la costruzione di altri set in cui filmare la seconda parte del film; molti modellini basici su cui si \u00e8 partito per la riproduzione dei personaggi sono stati prodotti dallo scultore ceco Jan Cile\u010dek.\nSempre durante le riprese, in una scena di lotta con le spade insieme ad uno stuntman, Purefoy si \u00e8 ferito alla fronte riportando una cucitura con 5 punti. Tramite un articolo del Daily Mail \u00e8 stato invece dichiarato che la troupe e il cast hanno lavorato in condizioni estreme a causa del duro freddo e della costante pioggia che hanno caratterizzato il periodo invernale.\nIl 16 aprile, Bassett ha pubblicato un messaggio sul suo blog, menzionando la possibile produzione di una trilogia con cui sviluppare la storia di Kane, e asserendo che le riprese si sono ultimate in Inghilterra nella costa di North Devon e in una reggia di Sir Richard Grenville.\nIn accordo con l'amministratore delegato della Paradox Entertainment, Fredrik Malmberg, il film \u00e8 stato finanziato con una spesa di 40.000.000 USD.\nDistribuzione.\nIn Italia il film \u00e8 uscito il 14 luglio 2010 distribuito da Eagle Pictures."}
{"id": "2034449", "revid": "183694", "url": "https://it.wikipedia.org/wiki?curid=2034449", "title": "Giorgio Luti", "text": "Biografia.\nAllievo di Giuseppe De Robertis, Luti \u00e8 stato professore di Letteratura Italiana presso la Facolt\u00e0 di Lettere dell'Universit\u00e0 degli Studi di Firenze. La sua attivit\u00e0 si \u00e8 prevalentemente orientata verso la letteratura italiana del secondo Ottocento e del primo Novecento (tra gli scrittori e i poeti che egli seppe rivisitare e riqualificare attraverso uno studio attento ed equilibrato, si ricordano Tozzi, l'amatissimo Svevo, Calvino, D'Annunzio, Campana, Ungaretti, Sbarbaro, Luzi e Caproni), nonch\u00e9 verso la storia della cultura italiana nel periodo che intercorse fra le due guerre mondiali. A tal proposito, il suo volume dedicato alla Letteratura del ventennio fascista, frutto di un'ampia indagine condotta sulle riviste letterarie dell'epoca\", ha rappresentato per molto tempo una base di riferimento indispensabile per le indagini sulla cultura militante in Italia nel periodo che intercorse tra i due grandi conflitti.\nCollaboratore e direttore di numerose riviste letterarie, fra le quali \"Caff\u00e8 Michelangiolo\", \"Inventario\", \"il Ponte\", \u201cComparatistica\u201d, \u201cLa rassegna della letteratura italiana\u201d etc., Luti ha prodotto una vasta opera bibliografica che ha preso avvio nel 1961 attraverso il saggio \u201cItalo Svevo e altri studi sulla letteratura italiana del primo Novecento\u201d\nNel 2000 \u00e8 stato nominato \"Professore emerito\" di Letteratura Italiana.\nNel 2006 gli \u00e8 stato riconosciuto il Fiorino d'Oro, massima onorificenza civica del capoluogo toscano.\nNel 2008 ha donato il suo patrimonio librario (oltre 10.000 volumi) alla Biblioteca San Giorgio di Pistoia."}
{"id": "2034452", "revid": "4711", "url": "https://it.wikipedia.org/wiki?curid=2034452", "title": "CB Murcia", "text": ""}
{"id": "2034453", "revid": "8660", "url": "https://it.wikipedia.org/wiki?curid=2034453", "title": "Nazionale di pallavolo femminile della Guyana", "text": "La nazionale di pallavolo femminile della Guyana \u00e8 una squadra sudamericana composta dalle migliori giocatrici di pallavolo della Guyana ed \u00e8 posta sotto l'egida della Federazione pallavolistica della Guyana.\nRisultati.\nLa nazionale di pallavolo femminile della Guyana non ha mai partecipato ad alcuna competizione."}
{"id": "2034454", "revid": "4711", "url": "https://it.wikipedia.org/wiki?curid=2034454", "title": "Polaris World Murcia", "text": ""}
{"id": "2034457", "revid": "1305772", "url": "https://it.wikipedia.org/wiki?curid=2034457", "title": "Selezione di pallavolo femminile della Guyana francese", "text": "La selezione di pallavolo femminile della Guyana francese \u00e8 una squadra sudamericana composta dalle migliori giocatrici di pallavolo della Guyana francese ed \u00e8 posta sotto l'egida della Federazione pallavolistica della Guyana francese.\nRisultati.\nLa selezione di pallavolo femminile della Guyana francese non ha mai partecipato ad alcuna competizione."}
{"id": "2034458", "revid": "599013", "url": "https://it.wikipedia.org/wiki?curid=2034458", "title": "La Batie-Montsal\u00e9on", "text": ""}
{"id": "2034466", "revid": "110157", "url": "https://it.wikipedia.org/wiki?curid=2034466", "title": "IBM Public License", "text": "La IBM Public License (o IPL) \u00e8 una licenza di software libero scritta e talvolta usata dalla IBM, approvata sia dall'Open Source Initiative che dalla Free Software Foundation.\nLa IPL differisce dalla GNU General Public License (GPL), in quanto attribuisce responsabilit\u00e0 sul codice all'editore o al distributore del software licenziato. Secondo la IBM questo dovrebbe favorire gli usi commerciali del software open source, senza lasciare ai vari contributori rischi di responsabilit\u00e0. I fautori del IPL ritengono che questa abbia una definizione di responsabilit\u00e0 molto pi\u00f9 chiara rispetto alla GPL.\nLa IPL \u00e8 incompatibile con la GPL in quanto contiene alcune restrizioni non incluse nella GPL.\nTra i progetti che usano la licenza IPL figura il demone di posta Postfix."}
{"id": "2034467", "revid": "119236753", "url": "https://it.wikipedia.org/wiki?curid=2034467", "title": "Giovent\u00f9 ardente mariana", "text": "La Giovent\u00f9 Ardente Mariana (GAM) \u00e8 un movimento cattolico di ispirazione eucaristica, mariana ed ecclesiale.\nIntende, con i \"Cenacoli\", far presa diretta sui giovani e far loro amare il Rosario, la Parola di Dio, la confessione, l'Eucaristia, il Papa e la Chiesa.\nRiscopre la confessione come esperienza di gioia e l'Eucaristia come esperienza di Cielo e di risurrezione.\nLancia i giovani nell'evangelizzazione.\nIl GAM \u00e8 un movimento nato durante una veglia di preghiera nel 1975 a Torino dal salesiano don Carlo De Ambrogio (1921-1979), che lo guid\u00f2 per i primi quattro anni."}
{"id": "2034469", "revid": "287204", "url": "https://it.wikipedia.org/wiki?curid=2034469", "title": "Chiesa di San Giuseppe dei Teatini", "text": "La chiesa di San Giuseppe dei Padri Teatini \u00e8 un edificio di culto situato nel centro storico di Palermo. Il monumento occupa l'area delimitata a nord dalla strada del Cassaro (odierno Corso Vittorio Emanuele), a oriente delimitata da Via Maqueda si affaccia su piazza Pretoria, a mezzogiorno \u00e8 divisa da Vicolo D'Alessi dalla Casa dei Teatini, dal Convento dei Teatini e dall'Oratorio di San Giuseppe dei Falegnami. Costituisce il vertice del mandamento Palazzo Reale o Albergaria, ingloba la facciata sud di Piazza Vigliena o dei Quattro Canti.\nStoria.\nEpoca spagnola.\nI Padri Teatini giungono da Napoli per stabilirsi a Palermo intorno al 1600 su invito del Senato e dalla nobilt\u00e0 palermitana. La loro prima sede \u00e8 il convento adiacente alla chiesa di Santa Maria della Catena.\nLa costruzione dell'edificio e delle pertinenze s'inserisce nel grande progetto urbanistico della citt\u00e0 che prevede la realizzazione della principale arteria cittadina costituita dal taglio della via Maqueda, in onore del Vicer\u00e9 Bernardino de C\u00e1rdenas y Portugal Duca di Maqueda, che interseca perpendicolarmente il primitivo Cassaro. Si assiste quindi alla demolizione di antiche strutture per l'edificazione di manufatti che costituiscono la quasi totalit\u00e0 dei tesori artistici che compongono attualmente il patrimonio storico e artistico di Palermo. L'architetto non fu Giacomo Besio o Jacopo, savonese dell'Ordine Chierici Regolari Teatini e conosciuto a Genova come squisito scalpellino nella chiesa di San Siro. Non divent\u00f2 mai sacerdote, fu autore della sola sacrestia della chiesa palermitana e direttore dei lavori di costruzione fino al compimento. \nEsterno.\nProspetto settentrionale.\nIl prospetto su Corso Vittorio Emanuele \u00e8 costituito dall'ingresso principale e da due raccordi arcuati laterali: sulla sinistra \u00e8 la facciata del cantone sud di Piazza Vigliena, per simmetria sulla piazzetta San Giuseppe \u00e8 realizzato il \u00abquinto canto\u00bb.\nControfacciata, Sulla parete interna speculari e simmetriche sono incastonate ai lati del portale due \"Acquasantiere sorrette da Angeli\" opere di Ignazio Marabitti a sinistra e dell'allievo Federico Siracusa a destra. Su un piedistallo addossata alla parete destra la \"Madonna dell'Oreto\", statua marmorea, opera di Domenico Gagini fine XV secolo. Il tutto \u00e8 sormontato dalla cantoria e tre gruppi di canne di un monumentale organo.\nProspetto orientale.\nProspetto laterale su Via Maqueda \u00e8 caratterizzato da altissime lesene sormontate da contrafforti con archi rampanti. Sul tetto ogni campata inscrive una cupola con lanternino e un doppio livello di balaustre a colonnine. Il portale barocco reca inciso su un capitello l'anno 1632. Finestroni con grate per l'illuminazione della chiesa ipogea.\nCampanile.\nChiude il prospetto orientale il caratteristico campanile semplice e scenografico. Incompleto per via del ridotto sviluppo in altezza, consta di una cella campanaria aperta con sviluppo ottagonale, che appena supera il secondo ordine, e di una copertura lignea. Ogni pilastro al vertice della struttura \u00e8 accompagnato da una colonna tortile in pietra viva con ricco basamento arricchito da fregi, putti e conchiglie. Un festone di foglia d'acanto impreziosisce lo sviluppo elicoidale.\nInterno.\nVolta.\nL'impianto dell'edificio \u00e8 a croce latina alata, cupola con lanterna e cappelle nelle navate laterali. L'aula \u00e8 suddivisa da colonne con capitelli corinzi sostenenti 12 archi, nei pennacchi sono presenti affreschi raffiguranti i 12 apostoli opere del palermitano Antonio Manno del 1799.\nSulla cornice della navata centrale poggia la volta a botte tutta ornata di grandi stucchi dorati di Paolo Corso su disegni di Giacomo Amato e di affreschi del messinese Filippo Tancredi del 1693 raffiguranti \"L'Apoteosi di San Gaetano da Thiene e dell'Ordine Teatino\" e il \"Ciclo di episodi\" della vita del santo. Il tetto, la volta centrale, gli affreschi sono totalmente ricostruiti, su scorta di fotografie, dopo gli ultimi eventi bellici.\nNei peducci della volta, le figure degli apostoli sono di Antonio Manno e Giuseppe Velasco. Del primo artista i \"Dottori della Chiesa\" nelle vele del coro.\nLe 34 colonne sono prevalentemente tratte da un unico blocco di marmo grigio proveniente dalle cave del palermitano Monte Billiemi. Durante il trasporto si verific\u00f2 la rottura di una delle enormi colonne monolitiche, \u00e8 per questo motivo che la \u00abvia Colonna Rotta\u00bb assunse questo nome. I capitelli sono in stile corinzio e le basi sono di marmo bianco.\nTransetto.\nParete sinistra transetto.\nNell'ala sinistra del transetto una teca murale custodisce il \"Bambinello Ges\u00f9\" con la mano destra nell'atto di benedire e la sinistra che regge il globo crucigero. In una teca \u00e8 esposto il gruppo scultoreo in terracotta raffigurante \"San Giuseppe morente\" assistito da Ges\u00f9 e Maria.\nAltare maggiore.\nIl basamento dell'altare maggiore \u00e8 sollevato dal pavimento per cinque gradini, \u00e8 in marmo nero e porta incastonate preziose, pietre dure e ornamenti in bronzo. Dello stesso materiale i candelabri, i vasi posti lateralmente su mensole sorrette da volute e il prezioso paliotto incastonato sotto la mensa. Il \"Crocifisso\" \u00e8 in avorio, la croce in agata e bronzo.\nL'altare \"versus populum\" reca il fastoso paliotto argenteo lavorato a sbalzo proveniente dall'altare della ipogea chiesa della Madonna della Provvidenza.\nIl presbiterio \u00e8 ricco di stucchi e pitture di Filippo Tancredi. Gli affreschi dell'abside sono opera del trapanese Andrea Carrera e Giacinto Calandrucci contornati da scenografiche cornici in stucco di Domenico Castelli. Una fitta trama di affreschi e stucchi ricopre ogni parte della volta, al centro campeggia \"Il trionfo dei Santi e dei Beati dell'Ordine Teatino\". Il patronato dell'abside appartiene alle famiglie Gaetani e Mastrantonio.\nCripta.\nAll'interno \u00e8 presente una cripta con una falda acquifera, la cripta \u00e8 accessibile, ma \u00e8 diffusa la credenza che la sua acqua sia miracolosa. Tale acqua oggi \u00e8 stata incanalata in una fontanella, accessibile dalla navata destra.\nGli affreschi sono opera di un pittore messinese, Filippo Tancredi.\nAltri edifici.\nChiesa di Sant'Elia.\nNel 1563 il ceto dei Falegnami attestato presso la chiesa di Sant'Elia dei Latini (\"chiesa di Sant'Elia di Filingeri\") fu obbligato dal governo a trasferirsi presso questo tempio.\nChiesa della Madonna della Provvidenza.\nLa cripta sotterranea o cimitero o chiesa ipogea, cui si accede dal vestibolo d'ingresso, altrimenti nota come chiesa della Madonna della Provvidenza.\nIl sito custodisce la sacra immagine della \"Madonna della Provvidenza\" e ospitava il prezioso paliotto argenteo lavorato a sbalzo che oggi si ammira sul fronte dell'altare maggiore del tempio superiore, opera dei maestri cesellatori palermitani.\nOratorio di San Giuseppe dei Falegnami.\nDel ciclo di affreschi di Pietro Novelli del 1628 alcuni frammenti superstiti sono stati trasportati su tela e custoditi nella Galleria regionale di Palazzo Abatellis di Palermo.\nOratorio della Madonna del Fervore.\nL'oratorio fa riferimento alla Congregazione della Madonna del Fervore, sodalizio formato da ecclesiastici e laici. Originariamente era noto sotto il titolo del \u00abSantissimo Crocifisso\u00bb. La \"Madonna del Fervore\" era raffigurata in una tela settecentesca, oggi custodita al Museo diocesano. L'aula presenta una decorazione a stucco ottocentesca a motivi fitomorfici, mentre la volta \u00e8 decorata con un affresco settecentesco raffigurante l\"Esaltazione della Croce\", opera che prosegue in due scomparti minori nella parte del presbiterio, il cui impianto pittorico \u00e8 in parte rovinato e irrimediabilmente perduto.\nCasa dei Padri Teatini.\nIl vicolo Giuseppe D'Alessi separa la chiesa dall'ex Casa dei Padri Teatini. Dal 1805 l'edificio \u00e8 sede dell'Universit\u00e0 di Palermo, oggi della Facolt\u00e0 di Giurisprudenza. Qui i Teatini dimorarono per quasi due secoli per trasferirsi in seguito presso il Convento della Catena sul Cassaro, quest'ultimo oggi divenuto prestigiosa sede dell'Archivio storico di Stato.\nLa struttura era collegata alla chiesa tramite archiponti stesi su Vicolo D'alessi. La costruzione presenta un grande chiostro dall'imponente colonnato dorico con archi a tutto sesto con volte a crociera. L'impianto rettangolare presenta portici di 5 arcate su lati minori e 9 arcate lungo lo sviluppo maggiore sull'asse E - W.\nCon atto di donazione effettuato nel 1814 tramite lascito testamentario, Giuseppe Emanuele Ventimiglia, Principe di Belmonte, costitu\u00ec il nucleo iniziale della Quadreria della Regia Universit\u00e0, prima raccolta pubblica palermitana. Una collezione di 53 dipinti oggi transitati, dopo vari trasferimenti, nelle sale di Galleria Regionale della Sicilia di \u00ab\"Palazzo Abatellis\"\u00bb.\nDopo l'emanazione delle leggi eversive il patrimonio librario conflu\u00ec nelle strutture della Biblioteca comunale di Casa Professa."}
{"id": "2034471", "revid": "767487", "url": "https://it.wikipedia.org/wiki?curid=2034471", "title": "Scott Hull", "text": "\u00c8 il chitarrista e fondatore di band come Pig Destroyer, Agoraphobic Nosebleed e Japanese Torture Comedy Hour.\nIn passato ha fatto parte dei Picklejar, gruppo thrash metal con influenze jazz e, per un breve periodo, degli Anal Cunt.\n\u00c8 un chitarrista piuttosto tecnico e tra le sue influenze cita John McLaughlin e Allan Holdsworth."}
{"id": "2034473", "revid": "1873017", "url": "https://it.wikipedia.org/wiki?curid=2034473", "title": "San Pietro degli Schiavoni", "text": "L'area archeologica di San Pietro degli Schiavoni (o in dialetto brindisino San Pietru dilli Scauni) \u00e8 un'area archeologica di Brindisi sottostante il teatro Verdi, in Via Santi 1, che presenta elementi e reperti dell'antica citt\u00e0 romana.\nSan Pietro degli Schiavoni \u00e8 il nome del quartiere, centralissimo, che ospitava una chiesa dedicata all'omonimo santo e accoglieva gli abitanti di origine slava e albanese che furono protagonisti di un'immigrazione gi\u00e0 dalla seconda met\u00e0 del XV secolo.\nNei primi anni sessanta furono abbattute alcune abitazioni, per lo pi\u00f9 fatiscenti, del quartiere con l'obiettivo di realizzare il nuovo Palazzo di Giustizia, all'epoca ospitato nel palazzo Granafei-Nervegna. Furono scoperti resti della citt\u00e0 medievale, che furono distrutti dalle ruspe dell'epoca. Fermati i lavori del cantiere, vennero svolti degli scavi sistematici ad opera della locale soprintendenza archeologica.\nAl termine degli scavi si \u00e8 portata alla luce un\"'insula\" della Brindisi di epoca romana.\nNel 1967 il comune aveva programmato di realizzare su quell'area il nuovo teatro comunale, ma l'importanza della scoperta e il vincolo di conservazione imposto, portarono ancora alla revisione del progetto. Il nuovo progetto del teatro Verdi, opera dell'architetto Enrico Nespega, fu quindi quello di un enorme edificio in acciaio, \"un teatro sospeso\", in modo che l'intera area archeologica rimanesse fruibile ai turisti e agli studiosi."}
{"id": "2034484", "revid": "1543377", "url": "https://it.wikipedia.org/wiki?curid=2034484", "title": "HMS Bulwark (R08)", "text": "La HMS \"Bulwark\" (R08) era una portaerei appartenente alla classe Centaur, insieme alle sue gemelle \"Centaur\", \"Hermes\" ed \"Albion\", che prest\u00f2 servizio con la Royal Navy tra il 1954 ed il 1981, ricoprendo vari ruoli nel corso della sua vita operativa.\nStoria.\nSesta unit\u00e0 a portare questo nome, fu inizialmente impostata presso i cantieri Harland and Wolff di Belfast come una delle quattro navi della classe Centaur durante la seconda guerra mondiale. Fu la sesta nave della Royal Navy a portare questo nome, seguita dalla attuale \"Bulwark\" (portaelicotteri d'assalto anfibio).\nAl momento dell'entrata in servizio, si trattava di una portaerei convenzionale, equipaggiata con un gruppo di volo comprendente velivoli ad ala fissa. Tra il gennaio 1959 ed il gennaio 1960, venne sottoposta presso il cantiere navale di Portsmouth ad estesi lavori di conversione, che la trasformarono in una nave portaelicotteri da assalto anfibio. Rientr\u00f2 in servizio il 23 gennaio 1960.\nOper\u00f2 con aerei ad elica ed a reazione di vario tipo fino a che nel maggio 1976 fu posta in riserva, ma il 23 febbraio 1979 torn\u00f2 in servizio come portaerei antisommergibile, e nello stesso periodo fu utilizzata per le prove in mare dei velivoli STOL Sea Harrier.\nTuttavia, l'anno successivo, la nave rimase vittima di due incendi:\nNonostante questo, all'inizio del 1981, la nave venne rischierata in Norvegia per un'esercitazione. Tuttavia, torn\u00f2 in porto il 27 marzo 1981 per venire radiata poco dopo. Nell'aprile del 1982, durante le prime fasi della guerra delle Falkland, fu annunciato che la nave sarebbe tornata in servizio ma la cosa non ebbe seguito a causa delle pessime condizioni dello scafo.\nLa \"Bulwark\" fu infine smantellata il 17 aprile 1984."}
{"id": "2034496", "revid": "177967", "url": "https://it.wikipedia.org/wiki?curid=2034496", "title": "Napoli due punti. E a capo", "text": "Napoli due punti. E a capo \u00e8 un album di Renzo Arbore e l'Orchestra Italiana pubblicato nel 1993."}
{"id": "2034506", "revid": "16758", "url": "https://it.wikipedia.org/wiki?curid=2034506", "title": "Campionato europeo di corsa campestre", "text": ""}
{"id": "2034515", "revid": "1437722", "url": "https://it.wikipedia.org/wiki?curid=2034515", "title": "Napoli. Punto e a capo", "text": "Napoli. Punto e a capo \u00e8 un album di Renzo Arbore e l'Orchestra Italiana pubblicato nel 1992."}
{"id": "2034527", "revid": "62748", "url": "https://it.wikipedia.org/wiki?curid=2034527", "title": "Luzzu", "text": "Il luzzu (in italiano luzzo, plurale \"luzzi\") \u00e8 l'imbarcazione da pesca tradizionale dell'arcipelago maltese.\nTradizionalmente hanno colori vivaci con tonalit\u00e0 di giallo, rosso, verde e blu. Sulla prua vengono, di solito, dipinti due occhi che, si suppone, siano una moderna riproposizione di una simile decorazione che compariva sulle navi fenicie e greche. Di solito ci si riferisce a questi occhi chiamandoli \"occhi di Osiride\" o di \"Horus\".\nIl luzzu \u00e8 di antica origine, potrebbe risalire ai tempi dei fenici e la sua sopravvivenza \u00e8 dovuta alle sue qualit\u00e0 di resistenza e stabilit\u00e0 anche in condizioni di tempo cattivo. Ne esiste anche un tipo con un traversa squadrata detto \"Cavicchio\" (\"Kajjik\").\nIn tempi passati il luzzu era armato con una vela, mentre ai giorni nostri quasi tutti sono dotati di un motore diesel entrobordo. L'impiego principale al quale sono destinati \u00e8 ancora la pesca anche se alcuni esemplari sono stati trasformati, per turismo, in trasporto passeggeri.\nLa citt\u00e0 di Marsa Scirocco \u00e8 particolarmente famosa per il grande numero di luzzu che vi stazionano.\nIl luzzu \u00e8 anche uno dei simboli di Malta, tanto che venne raffigurato anche sul verso delle monete delle lire maltesi."}
{"id": "2034528", "revid": "599013", "url": "https://it.wikipedia.org/wiki?curid=2034528", "title": "Octopamina", "text": "L'octopamina \u00e8 un derivato metabolico della tiramina. L'octopamina \u00e8 in grado di sostituirsi alla noradrenalina nei terminali nervosi, con conseguente massiccia liberazione di falso neurotrasmettitore, oltre alla noradrenalina, stimolando il sistema adrenergico (azione simpaticomimetica indiretta). Pu\u00f2 causare cefalea, nausea, tachicardia e aritmie cardiache. Gli effetti dell'octopamina sono rilevanti soprattutto in coloro che assumono degli inibitori irreversibili e non selettivi delle MAO (iproniazide, citranilcipromina, fenelzina, pargilina).\nLa tirosina introdotta con la dieta non pu\u00f2 essere metabolizzata, quindi viene trasformata da vie metaboliche alternative prima in tiramina e successivamente in octopamina.\nStoria.\nLa molecola venne scoperta dallo studioso e farmacologo italiano Vittorio Erspamer nel 1948. L'interesse di Erspamer sui neurotrasmettitori lo port\u00f2 ad isolare l'octopamina nella ghiandola salivare del polpo comune, il cui nome scientifico \u00e8 \"Octopus vulgaris\", da cui il nome della molecola.\nRuolo negli invertebrati.\nDopo la scoperta ad opera di Vittorio Erspamer nelle ghiandole salivari del polpo vi sono state numerose conferme dell'azione di octopamina come neurotrasmettitore, neuromodulatore e neuroormone negli invertebrati. \nLa molecola \u00e8 ampiamente utilizzata in molti comportamenti che richiedono dispendio energetico da parte degli insetti, crostacei (granchi, aragoste, gamberi), e ragni. Questi comportamenti includono il volo, il salto e la deposizione delle uova.\nNegli insetti octopamina agisce come l'equivalente della norepinefrina ed \u00e8 stato implicata nella regolazione dell'aggressivit\u00e0 negli invertebrati, con effetti diversi a seconda della specie. Gli studi hanno dimostrato che la riduzione del neurotrasmettitore octopamina e la prevenzione della trasformazione della tiramina ad opera della beta idrossilasi (l'enzima che converte tiramina a octopamina) diminuisce l'aggressivit\u00e0 nella \"Drosophila\" senza influenzare altri comportamenti.\nGli studi sul salto della locusta hanno permesso di comprendre meglio il ruolo svolto da octopamina in questa specie. Il trasmettitore modula l'attivit\u00e0 muscolare, rendendo pi\u00f9 agevole ed efficace la contrazione dei muscoli delle gambe. Quest'effetto \u00e8 almeno in parte dovuto ad un aumento della capacit\u00e0 di contrazione e di rilassamento.\nNelle api del miele e nei moscerini della frutta, octopamina ha un ruolo importante nell'apprendimento e nella memoria. Nella lucciola, octopamina conduce alla produzione di luce nella lanterna addominale.\nOctopamina gioca anche un ruolo nei molluschi, sebbene il ruolo di octopamina sia stato esaminato solo nel sistema nervoso centrale di un organismo modello, la lumaca di stagno (\"Lymnaea stagnalis\").\nNelle aragoste, octopamina sembra in qualche misura dirigere e coordinare i neuro-ormoni nel sistema nervoso centrale, ed \u00e8 stato osservato che iniettando octopamina in un'aragosta e nei gamberi si provoca l'estensione degli arti e dell'addome.\nIn uno studio condotto sulla tolleranza dell'alcol nel moscerino della frutta \u00e8 stato verificato che una mutazione comportante una carenza di octopamina causa anche una ridotta tolleranza alcolica.\nLa vespa smeraldo (\"Ampulex compressa\") punge l'ospite (lo scarafaggio) per iniettarvi il veleno; prima in un punto del torace per paralizzare temporaneamente gli arti anteriori, poi all'interno del cervello. Il veleno blocca i recettori dell'octopamina e lo scarafaggio non riesce a mostrare le normali risposte di fuga. L'insetto diviene docile e la vespa lo conduce alla sua tana tirandolo per l'antenna come fosse un guinzaglio, per poi depositare una larva sul suo addome.\nRuolo nei vertebrati.\nNei vertebrati, octopamina rimpiazza la noradrenalina nei neuroni simpatici quando si fa un uso cronico di inibitori delle monoamino ossidasi. Essa pu\u00f2 essere responsabile degli effetti collaterali comuni, ed in particolare dell'ipotensione ortostatica, quando si usano questi agenti, anche se vi \u00e8 la possibilit\u00e0 che questi effetti siano in realt\u00e0 mediati a un aumento dei livelli di N-acetilserotonina.\nUno studio ha rilevato che l'octopamina potrebbe essere un'ammina importante che influenza gli effetti terapeutici degli inibitori irreversibili e non selettivi della monoamino ossidasi. Negli animali trattati con questo inibitore \u00e8 stato rilevato un grande aumento nei livelli dell'octopamina.\nOctopamina \u00e8 stata identificata nelle analisi di campioni di urina di molti mammiferi, come ad esempio gli esseri umani, i ratti ed i conigli trattati con inibitori delle monoamino ossidasi.\nMolto piccole quantit\u00e0 di octopamina sono stati trovate anche in alcuni tessuti animali. Studi su conigli hanno permesso di identificare octopamina in molti tessuti ed \u00e8 stato osservato che cuore e reni presentano le pi\u00f9 alte concentrazioni della sostanza.\nNei mammiferi, octopamina pu\u00f2 facilitare la mobilizzazione ed il rilascio del grasso dagli adipociti (cellule che nell'organismo animale sono deputate a sintetizzare, accumulare e cedere lipidi). Questa sua caratteristica ha portato alla sua promozione commerciale come adiuvante nelle diete dimagranti. Tuttavia, il grasso rilasciato e mobilizzato dai tessuti verosimilmente viene ricaptato con altrettanta facilit\u00e0 da altre cellule. Non vi \u00e8 pertanto alcuna prova scientifica che octopamina faciliti la perdita di peso. L'azione simpaticomimetica dell'octopamina pu\u00f2 invece comportare un aumento della pressione arteriosa.\nQuesto aumento pu\u00f2 essere particolarmente significativo se viene associata ad altre sostanze ad azione stimolante, come effettivamente avviene in alcune diete \"fai da te\" finalizzate ad una rapida perdita di peso.\nL'aumento di pressione arteriosa e la vasocostrizione indotta da octopamina possono, in questi casi, comportare un rilevante aumento di rischio di infarto del miocardio e ictus cerebrale."}
{"id": "2034537", "revid": "1819104", "url": "https://it.wikipedia.org/wiki?curid=2034537", "title": "Norbit", "text": "Norbit \u00e8 un film comico del 2007 diretto da Brian Robbins, con protagonista Eddie Murphy nel triplo ruolo di Norbit Albert Rice, della sua corpulenta moglie Rasputia Latimore e del signor Wong. Nella versione italiana i relativi personaggi sono doppiati da Tonino Accolla.\nTrama.\nNorbit Albert Rice viene abbandonato dai genitori all'ingresso di un orfanotrofio e ristorante cinese, venendo quindi allevato dal buon signor Wong. Norbit \u00e8 sempre stato sfortunato sin dalla nascita e crescendo le cose non sono affatto migliorate; la sua compagna di stanza, la piccola Kate, passa due settimane a fargli compagnia ma verr\u00e0 adottata poco dopo. Vittima predestinata dei bulletti della scuola, Norbit viene difeso dalla mastodontica Rasputia Latimore, a cui rimane legato indissolubilmente. Grazie alla sua amicizia con la ragazza, il ragazzo viene rispettato dai suoi compagni di scuola e fa anche conoscenza dei suoi fratelli pi\u00f9 grandi Big Black Jack, Earl e Blue, tre delinquenti che, usando la violenza, fanno vendere le propriet\u00e0. Quando Norbit e Rasputia convolano a nozze, l'uomo pensa che ormai la sua vita sia finita.\nPassa il tempo e Rasputia inizia a frequentare una scuola di danza il cui maestro, Buster, vuole farsi sponsorizzare la scuola dai tre fratelli: Rasputia accetta in cambio di lezioni private. Un giorno, tornato a casa, Norbit scopre del tradimento di Rasputia e inizia farle la predica, insultandola; scoppia cos\u00ec un violento inseguimento in seguito al quale l\u2019uomo getta il suo anello di fidanzamento. La sera stessa, durante un suo spettacolo all'orfanotrofio (in cui involontariamente comincia a denigrare la moglie, perdendo la connessione col mondo reale), torna in citt\u00e0 e rivede di nuovo Kate, il suo primo amore; per Norbit si riaccende una speranza quando si danno appuntamento per il marted\u00ec successivo. Quel giorno Norbit si reca al ristorante del suo amico italiano Giovanni, permettendo a Buster di andare a letto con Rasputia, scoprendo per\u00f2 che Kate \u00e8 fidanzata con Deion, un esperto di vendite immobiliari; Kate vorrebbe infatti comprare l'attivit\u00e0 del signor Wong e trasformarla in un vero orfanotrofio.\nBen presto, Deion si rivela essere un cacciatore di dote, tanto che si allea segretamente con i fratelli Latimore per trasformare l'orfanotrofio in uno strip club chiamato \"Nippolopolis\"; l'uomo avrebbe quindi sposato Kate per entrare in possesso del locale e sarebbe poi diventato socio dei Latimore. Norbit, nel frattempo, continua a trascorrere un po' di tempo con Kate e gli orfani, nonostante Rasputia spesso si intrometta credendo che le voglia rubare il marito. Grazie ai pomeriggi passati con Kate, Norbit impara finalmente ad andare in bicicletta: dal momento in cui Kate se n'era andata dall'orfanotrofio, nessuno aveva pi\u00f9 voluto insegnargli.\nLa sera prima del matrimonio, Kate e Norbit si ritrovano a cena e lui le fa firmare le licenze per la vendita di alcolici, spacciati per dei semplici permessi generici. Deion e i Latimore stanno, infatti, sfruttando il povero Norbit per ingannare Kate. Dopo la cena, i due arrivano alla chiesa, dove Norbit le rivela i suoi sentimenti e la bacia, ma spunta Rasputia che li vede e si infuria. Kate scappa in preda alla confusione e Norbit torna a casa, dove consegna ai cognati i documenti firmati e affronta la collera di Rasputia. In seguito, quando Kate va a trovare Norbit il giorno successivo, quest'ultimo \u00e8 costretto a mandarla via in malo modo per evitare che Rasputia se la prenda con lei, offendendo cos\u00ec la stessa Kate che se ne va via in lacrime. Quella stessa notte, Norbit scappa di casa con l'intenzione di lasciare la citt\u00e0 ma viene fermato dal signor Wong, cos\u00ec fa ritorno a casa e scopre che nella cassetta della posta c'\u00e8 anche una lettera che aspettava da tempo: essa, infatti, contiene tutte le informazioni necessarie a smascherare l'inganno di Deion. Norbit cerca di avvertire Kate ma senza successo.\nTutti in citt\u00e0 si recano in chiesa per il matrimonio di Kate e Deion, mentre Norbit viene segregato in cantina dai Latimore affinch\u00e9 non si intrometta. Di nascosto riesce a fuggire e, inseguito da Rasputia e dai suoi fratelli, raggiunge la chiesa, dove, nel frattempo, i suoi amici e il signor Wong cercano di ritardare le nozze. Norbit entra in chiesa e mostra la lettera che dovrebbe incolpare Deion, ma a causa di un tuffo in un laghetto risulta illeggibile. Norbit, per\u00f2, conscio della sua sfortuna perenne, si era premunito e ha invitato alle nozze le ex-mogli di Deion, che lo costringono alla fuga. Kate perdona Norbit e gli dichiara il suo amore.\nNella chiesa irrompono i Latimore, che trascinano fuori Norbit per punirlo, in quanto ha mandato all'aria il loro piano dello strip club. Cittadini e negozianti, per\u00f2, insorgono per difendere Norbit. Rasputia sembra avere la meglio e sta per colpire Norbit, ma il signor Wong interviene, arpionandola al sedere e costringendola alla fuga, mentre il resto della popolazione scaccia i suoi fratelli dalla citt\u00e0.\nKate e Norbit possono infine sposarsi e comprare l'orfanotrofio, vivendo felici e contenti. I fratelli Latimore, invece, sono riusciti ad aprire il \"Nippolopolis\" in Messico, dove Rasputia riscuote un grande successo come ballerina di strip club.\nAccoglienza.\nIncassi.\nIl film ha aperto con un incasso di 34.2 milioni di dollari negli Stati Uniti, diventando il quattordicesimo numero uno ai botteghini di Eddie Murphy. \"Norbit\" ha incassato 159 milioni di dollari, rispetto ai 65 costati.\nCritica.\nIl film ha ricevuto recensioni negative dalla critica cinematografica. Il sito \"Rotten Tomatoes\" riporta che solo il 9% delle 123 recensioni professionali ha dato un giudizio positivo sul film, con un voto medio di 3,29 su 10.\nIl film ottenne otto candidature durante la 28\u00aa edizione dei Razzie Awards, tra cui quelli per Peggior attore, Peggior attore non protagonista e Peggior attrice non protagonista, tutti assegnati a Eddie Murphy. Il film inoltre venne nominato per Peggior film, Peggiore attore protagonista per Cuba Gooding Jr., Peggior regista per Brian Robbins, Peggiore coppia condivisa tra i ruoli ricoperti da Eddie Murphy e Peggior sceneggiatura. Ci\u00f2 nonostante, ottenne una nomination al Premio Oscar come miglior trucco."}
{"id": "2034543", "revid": "767487", "url": "https://it.wikipedia.org/wiki?curid=2034543", "title": "Peppe Licciardi", "text": "Biografia.\nMusicista napoletano. Autore, compositore, arrangiatore e direttore d'orchestra, fratello della nota artista Consiglia Licciardi.\nStudia presso il Conservatorio statale di musica Giuseppe Martucci di Salerno, consegue la Laurea in Chitarra classica presso il Conservatorio di San Pietro a Majella di Napoli.\nUn suo brano dal titolo \"Sulo 'nu mumento\" fa parte dell'album di Roberto Murolo \"'Na voce e 'na Chitarra\", ma la maggior parte delle sue composizioni sono pubblicate negli album di Consiglia Licciardi: \"Alma latina\" edizione Flying, \"Ariammore\" edizione CNI distribuzione RTI e Sud edizione Phonotype Record.\nUn suo brano \"Alma latina\" scritto in collaborazione con Nuccio Tortora e Andre Reyes, dal CD omonimo di Consiglia Licciardi e cantato dai Gipsy Kings insieme a Consiglia Licciardi nel 1994 \u00e8 stato nei primi posti di tutte le classifiche radiofoniche italiane ed estere.\nTra le sue performance live, spettacoli nei teatri d'opera di tutto il mondo tra cui: Il Cairo, Buenos Aires, Montevideo, Curitiba, Lione, Tirana, Napoli, Tunisi, Istanbul, Colonia, Francoforte, Madrid, Siviglia.\nIn televisione \u00e8 apparso in trasmissioni nazionali e internazionali tra cui: International Doc Club, Domenica in, Roxy bar, Uno Mattina, Serata d'onore in onore di Roberto Murolo. Direttore di orchestra nel 1990 in una trasmissione Su Rai1 di Renzo Arbore dal titolo \"'Na voce 'na chitarra\", fatta in onore dei 50, anni di carriera del maestro Roberto Murolo con grandi ospiti come Lucio Dalla, Renato Carosone, Gino Paoli e tanti altri ancora.\nNel dicembre del 2017 la casa editrice Zona pubblica un suo libro autobiografico dal titolo \"\"Da vico paradiso al paradiso e ritorno... Storia di Peppe e Consiglia Licciardi, fratelli in musica nel ventre di Napoli\".\nA Febbraio del 2019 La casa editrice napoletana Edizioni MEA pubblica il suo secondo libro dal titolo \"Santa Lucia Luntana - Gilda Mignonette, La Regina degli emigranti\" sulla vita di una grande artista scomparsa nel 1953.\nA settembre del 2020 LFA Editore pubblica il suo terzo libro dal titolo \"Lazzari infelici - Viva lo Re di Spagna a morte lo malgoverno\"\" romanzo storico sulla rivolta di Masaniello del 1647, raccontata da una giovane popolana, figlia di un famoso attore del teatro dell\u2019arte vissuto proprio in quel periodo.\nCollaborazioni artistiche.\nConsiglia Licciardi, Joe Amoruso, Fausto Cigliano, Renzo Arbore, Giovanni Mauriello, Enzo Avitabile, Eugenio Bennato, Pino Daniele, Roberto Murolo, Renato Carosone, Nuova Compagnia di Canto Popolare, Antonio Onorato, Enzo Gragnaniello, Nuno da C\u00e2mara Pereira, Gipsy Kings, Daniele Sepe, Frank Sinatra."}
{"id": "2034544", "revid": "767487", "url": "https://it.wikipedia.org/wiki?curid=2034544", "title": "El \u00faltimo adi\u00f3s", "text": "El \u00faltimo adi\u00f3s \u00e8 una canzone di fine 2001 che vede a raccolta diversi artisti di lingua spagnola, tra cui Ricky Martin, Shakira, Jennifer Lopez, Gloria Estefan, Chayanne, Jon Secada, Alejandro Sanz, Christina Aguilera e tanti altri. La canzone \u00e8 stata registrata come tributo per le vittime dell'attentato dell'11 settembre 2001, data memorabile per la caduta delle Torri Gemelle. Esiste il CD Single di questa canzone e anche un video, dove si vedono a turno tutti gli artisti e le macerie della scena del disastro."}
{"id": "2034554", "revid": "119982", "url": "https://it.wikipedia.org/wiki?curid=2034554", "title": "Miyazaki Tsutomu", "text": ""}
{"id": "2034556", "revid": "122246", "url": "https://it.wikipedia.org/wiki?curid=2034556", "title": "Nazionali di pallavolo femminile nord americane", "text": ""}
{"id": "2034559", "revid": "122246", "url": "https://it.wikipedia.org/wiki?curid=2034559", "title": "Nazionali di pallavolo maschile nord americane", "text": ""}
{"id": "2034562", "revid": "122246", "url": "https://it.wikipedia.org/wiki?curid=2034562", "title": "Nazionali di pallavolo maschile sud americane", "text": ""}
{"id": "2034567", "revid": "125939044", "url": "https://it.wikipedia.org/wiki?curid=2034567", "title": "Il magistrato", "text": "Il magistrato \u00e8 un film del 1959 diretto da Luigi Zampa.\nTrama.\nIl giovane magistrato Andrea Morandi \u00e8 stato da poco trasferito a Genova quando gli affidano la sua prima inchiesta, relativa all'aggressione sub\u00ecta nel porto da un dirigente della compagnia dei lavoratori portuali, ricoverato in gravi condizioni in ospedale.\nMorandi, per il suo soggiorno in citt\u00e0, prende alloggio presso la famiglia Bonelli, composta dal padre, Luigi, dalla moglie Emilia e dai due figli Luciano e Carla. Tale sistemazione contribuisce alle condizioni economiche non certo floride della famiglia, che sono frutto di tensioni tra i due coniugi, dato che Emilia rimprovera a Luigi la sua scarsa ambizione negli affari. Come se non bastasse, Luigi viene licenziato dalla societ\u00e0 assicuratrice per cui lavora.\nL'inchiesta sulla aggressione fa emergere la responsabilit\u00e0 di Orlando, un disoccupato che non accetta di dover pagare una tangente per poter essere assunto, come invece hanno gi\u00e0 fatto molti suoi colleghi. Egli tenta di fornire un alibi, che per\u00f2 cade di fronte alla testimonianza di una donna proprietaria di un bar, e cos\u00ec viene arrestato. Il magistrato \u00e8 commosso dal racconto di Maria, la fidanzata di Orlando, sulle condizioni di estremo bisogno in cui la coppia si trova. Cerca quindi di convincere i colleghi dell'accusato ad ammettere il pagamento delle tangenti, in modo da alleggerire la posizione dell'accusato, ma gli uomini, impauriti, negano. Dopo qualche tempo l'aggredito muore e l'accusa si aggrava.\nMentre Luciano Bonelli si dedica al suo lavoro di giornalista, sua sorella, la diciassettenne Carla, viene spinta dalla madre, frustrata dalla modesta condizione economica del marito, ad accettare la corte del giovane Pierino Lucchi, rampollo di una delle pi\u00f9 facoltose famiglie della citt\u00e0, con la quale spera di potersi imparentare. Ma la ragazza si invaghisce del magistrato Morandi, con cui tenta, inutilmente, degli approcci.\nLa famiglia Lucchi interviene per bloccare ogni contatto tra Carla ed il figlio Pierino, promettendo a Luigi Bonelli di trovargli un lavoro se convincer\u00e0 la figlia a desistere. Ma l'uomo, succube delle pretese della moglie, lo rifiuta. I due giovani continuano a vedersi di nascosto, ma quando Carla chiede a Pierino di sposarla, lui si tira indietro. Nel frattempo Luciano, stanco delle tensioni famigliari, decide di andarsene e si trasferisce a Roma, per il suo lavoro di giornalista.\nDelusa ed irrequieta, Carla avvia una relazione con Ugo, un affarista senza scrupoli, diventato ricco con il contrabbando. Luigi, di fronte alla situazione di povert\u00e0 che \u00e8 causa del disprezzo della moglie e dell'allontanamento del figlio, accetta di lavorare per Ugo, facendogli in pratica da prestanome. La promessa di soldi facili sembra rasserenare i Bonelli, tanto che Emilia chiede al magistrato di lasciare la camera, non avendo pi\u00f9 bisogno del denaro dell'affitto.\nCirca un anno dopo Luigi viene coinvolto in un'inchiesta sugli affari di Ugo e scopre la relazione tra Ugo e Carla. Rendendosi conto del fallimento della sua vita, e capendo che Ugo gli ha dato una mano solo per poter sedurre Carla, si suicida aprendo il rubinetto del gas di casa, provocando cos\u00ec anche la morte della moglie e della figlia.\nIl giudice Morandi, sconvolto, presenta le proprie dimissioni al procuratore, che tenta di dissuaderlo. Ma egli si dimostra irremovibile, perch\u00e9 convinto che le leggi che lui deve applicare non sono idonee a rendere giustizia. Non se la sente di condannare del tutto Orlando e non ha saputo far nulla per evitare la drammatica fine dei Bonelli. Sar\u00e0 per\u00f2 un incontro con Maria a fargli cambiare idea, perch\u00e9 la ragazza gli manifesta con grande dignit\u00e0 il suo amore per Orlando, nonostante egli sia in prigione. Morandi capisce che deve battersi per la giustizia e decide di approfondire l'inchiesta, senza pi\u00f9 dimettersi.\nAmbientazione.\nIl film \u00e8 stato girato in gran parte a Genova. Nelle riprese esterne si scorgono alcuni scorci della citt\u00e0: all'inizio si vede il palazzo Ducale, sede in quegli anni del Tribunale. Altre scene sono state riprese in corso Aurelio Saffi, sui moli del bacino delle Grazie, in piazza Matteotti, ed alla stazione ferroviaria di Genova Piazza Principe. Altri esterni sono stati girati in Spagna, a Madrid Possiamo trovare El Madrid de los Austrias, Mercado de San Miguel, Templo de Debod, Jardines de Sabatini.\nIncasso.\nLa pellicola ha incassato 133 milioni di lire dell'epoca.\nCritica.\nIl film ebbe una moderata accoglienza dalla critica.\nCuriosit\u00e0.\nNel film ci sono due frasi significative e tipiche della realt\u00e0 genovese: quando il Commissario di PS dice al Magistrato che indaga sull'aggressione che \"il porto \u00e8 una matassa\" e quando la madre di Pierino, riferendosi alle famiglie ricche, dice a Luigi che \"noi qui siamo abituati a sposarci tra di noi\"."}
{"id": "2034569", "revid": "767487", "url": "https://it.wikipedia.org/wiki?curid=2034569", "title": "Piano focale", "text": "Il piano focale \u00e8 definito il piano ortogonale all'asse ottico, sul quale viene focalizzata (messa a fuoco) l'immagine di un punto ripreso ad una distanza infinita, indipendentemente se l'immagine \u00e8 reale o virtuale.\nLa luce emessa o riflessa da oggetti che si trovano a grande distanza (es. il Sole), arriva ad un sistema ottico con i raggi che si possono ragionevolmente considerare paralleli fra di loro. Oggetti che si trovano a grande distanza sul prolungamento dell'asse ottico principale, proiettano la loro immagine a fuoco in questo punto. Il punto viene definito Fuoco principale ed un piano ortogonale all'asse ottico passante per quel punto, prender\u00e0 il nome di piano focale. Su di esso si potranno creare altri punti di fuoco (fuoco secondario), con la luce proveniente da oggetti posti sempre all'infinito, ma su un asse differente dall'asse ottico principale.\nCome in fotografia il sensore o la pellicola sono posti in corrispondenza del piano focale, nell'occhio umano questo equivale alla posizione della Retina."}
{"id": "2034572", "revid": "287204", "url": "https://it.wikipedia.org/wiki?curid=2034572", "title": "Bentley BR2", "text": "Il Bentley BR2 era un motore aeronautico rotativo a 9 cilindri raffreddato ad aria prodotto dall'azienda britannica Bentley Motors Limited negli anni dieci del XX secolo ed utilizzato in un buon numero di modelli di velivoli appartenenti alle nazioni della Triplice Intesa che vennero utilizzati durante la Prima guerra mondiale.\nStoria.\nSviluppo.\nSviluppato dal BR1, venne progettato da W.O. Bentley con il fine di migliorarne le caratteristiche grazie anche all'aumento delle dimensioni della camera di scoppio. Il motore venne utilizzato dalla Royal Air Force (RAF) fino all'inizio degli anni venti. Fu l'ultimo motore di questo tipo impiegato dall'aviazione britannica e si pu\u00f2 considerare come un esempio del massimo sviluppo raggiunto da questa tipologia di motori.\nIl BR2, che come il BR1 aveva nove cilindri, erogava 230 hp (171 kW). Alesaggio e corsa erano rispettivamente di 139,7 e 180,34 mm. La cilindrata era di 24\u00a0941 cc mentre il valore di peso a vuoto si attestava sui 222 kg, solo 42 kg in pi\u00f9 rispetto al suo predecessore.\nLa sua pi\u00f9 nota applicazione \u00e8 quella del Sopwith Snipe, il caccia monoposto standard RAF del primo dopoguerra, e sulla sua versione da attacco al suolo, il Sopwith TF-2 Salamander."}
{"id": "2034573", "revid": "111904", "url": "https://it.wikipedia.org/wiki?curid=2034573", "title": "Marcello Fagiolo dell'Arco", "text": ""}
{"id": "2034578", "revid": "1121152", "url": "https://it.wikipedia.org/wiki?curid=2034578", "title": "Callicle", "text": "La sua figura di giovane ateniese aristocratico e dalle idee antidemocratiche ha indotto gli interpreti a porre varie ipotesi sulla sua identit\u00e0: oltre al \"Gorgia\", infatti, di Callicle non si hanno notizie in altri testi. Al di l\u00e0 di ogni ipotesi, risulta comunque chiaro che con questo personaggio Platone ha voluto presentare (e criticare) una posizione politica certamente presente nel panorama della sofistica del V secolo a.C.\nL'identit\u00e0 di Callicle.\nDella vita e del pensiero di Callicle si sa molto poco: l'unica fonte \u00e8 il \"Gorgia\" di Platone, poich\u00e9 non vi \u00e8 testimonianza in altri scritti dell'esistenza di questo arrembante giovane ateniese, votato all'impegno politico e dalle idee fortemente antidemocratiche. Non \u00e8 nemmeno possibile dedurre l'et\u00e0 di questo personaggio all'epoca in cui \u00e8 ambientato il dialogo - anche se, d'altra parte, risulta chiaro che all'epoca Callicle non era ancora entrato nell'et\u00e0 matura, poich\u00e9 si dice che deve ancora intraprendere la carriera politica da lui tanto bramata.\nA favore della sua esistenza storica ci sono i riferimenti a importanti personalit\u00e0 ateniesi che, a detta di Socrate, avrebbero intrattenuto rapporti con il giovane: sappiamo cos\u00ec che Callicle appartiene al demo di Acarne, e che coltiva la passione per la vita politica e per un tale Demo, figlio di Pirilampo - passione paragonata a quella di Socrate per la filosofia e Alcibiade. Quest'ultimo particolare lega strettamente Callicle alla biografia di Platone: Pirilampo infatti, amico e confidente di Pericle, aveva sposato in seconde nozze la madre del filosofo, Perittione, mentre suo figlio Demo viene ricordato in altre fonti per la propria eccezionale bellezza. Inoltre, in 487c, Socrate cita altri tre personaggi storicamente esistiti, in qualit\u00e0 di amici e coetanei di Callicle: Androne figlio di Androzione (uomo politico che fece parte dei Quattrocento), Tisandro di Afidna (membro della buona societ\u00e0 ateniese) e Nausicide di Colargo (ricco proprietario di mulini, citato anche da Aristofane).\nPlatone sembra informarci anche sulla sorte di Callicle, attraverso quella che potrebbe essere una profezia \"post eventum\". In 519a-b, parlando di una possibile crisi della \"polis\", Socrate sostiene che personalit\u00e0 come Temistocle, Cimone e Pericle continuerebbero a essere lodate dai cittadini, ma sicuramente le responsabilit\u00e0 del declino verrebbero scaricate sui loro consiglieri, tanto che, aggiunge Socrate: \u00abforse se la prenderanno anche con te [Callicle], e con il mio amico Alcibiade, anche se non siete colpevoli\u00bb. Sappiamo che nel 415 a.C. Alcibiade fu condannato in contumacia in seguito allo scandalo delle erme: \u00e8 possibile dunque che nello stesso periodo anche Callicle sia incappato in una disgrazia politica, tale da metterlo in ombra nella vita della \"polis\". Prende cos\u00ec corpo l'ipotesi avanzata da Dodds, secondo cui Callicle potrebbe essere morto ancora giovane durante la guerra del Peloponneso, cos\u00ec giovane da non aver avuto il tempo di farsi ricordare dai contemporanei.\nConsiderata d'altro canto la scarsit\u00e0 di informazioni, molti interpreti hanno visto in Callicle una maschera, sotto cui si celerebbero altri importanti intellettuali o uomini politici greci. Si \u00e8 cos\u00ec ipotizzato di volta in volta di identificare il giovane ateniese con: \nL'antitesi \"nomos\"/\"physis\".\nPassiamo ora ad analizzare il pensiero politico di Callicle, seguendo la ricostruzione offerta da Platone. Nel \"Gorgia\", Socrate confuta dapprima il sofista di Leontini, e in seguito costringe Polo, allievo di Gorgia, a sostenere che il tiranno non pu\u00f2 essere felice per il semplice motivo di fare tutto ci\u00f2 che gli pare: poich\u00e9 ognuno (in un'ottica eudemonistica) desidera il bene allo scopo di raggiungere la felicit\u00e0, ne consegue che chi compie il male credendo di fare il proprio bene \u00e8 in realt\u00e0 ignorante, perch\u00e9 non sa ci\u00f2 che \u00e8 veramente il bene, e deve essere compatito, non invidiato. Giunti a tali conclusioni, entra in scena Callicle, che domanda a Cherefonte, allievo di Socrate, se il maestro stia parlando seriamente o se stia scherzando. Callicle ha infatti compreso che il filosofo con i suoi discorsi sta rovesciando, di fatto, l'assiologia genericamente accolta dalla \"polis\". Il giovane decide cos\u00ec di intervenire, accusando Socrate di aver fatto leva sulla vergogna di Polo e Gorgia per costringerli ad accettare princ\u00ecpi su cui in realt\u00e0 non sono d'accordo.\nIn una lunga \"rhesis\", Callicle si presenta come uno strenuo sostenitore del potere autocratico del tiranno (posizione che lo rende per certi versi accomunabile al Trasimaco del \"Libro I\" della \"Repubblica\"): egli osserva subito che quanto affermato da Socrate \u00e8 valido in base a una norma (\"nomos\"), non certo per natura (\"physis\"). Viene cos\u00ec introdotto nella discussione il celebre tema dell'antitesi di \"nomos\" e \"physis\", cio\u00e8 del rapporto conflittuale che intercorre tra la legge delle \"poleis\" e la legge di natura. Le leggi sono convenzioni volute dai pi\u00f9 deboli, la maggioranza, e imposte ai pochi migliori e pi\u00f9 forti, con l'unico scopo di tutelarsi. Per natura, invece, avviene l'esatto contrario: sono i pi\u00f9 forti a governare e sottomettere o uccidere i pi\u00f9 deboli, e anche nei rapporti tra nazioni, le pi\u00f9 potenti occupano e sottomettono quelle militarmente ed economicamente inferiori (Callicle porta l'esempio di Serse). Chi dunque afferma, come Socrate, che subire un'ingiustizia \u00e8 meglio di arrecarla ad altri, ha una mentalit\u00e0 da schiavo (vedi, pi\u00f9 avanti la \u201cmorale degli schiavi\u201d di F. Nietzsche), non da uomo: il filosofo viene accusato di essere rozzo (\"agroikia\") e addirittura di non essere \u201cmaschio\u201d (\"anandria\"). La filosofia pu\u00f2 essere interessante come oggetto di studio quando si \u00e8 giovani, ma giunti all'et\u00e0 matura gli uomini, per esser tali, devono dedicarsi alla politica, e non certo continuare a cinguettare come ragazzini di cose prive di valore, anche se lo si fa con buone intenzioni. Con questi discorsi, lo stesso Callicle riconosce di riprendere il celebre \"topos\" letterario dello scontro tra vita attiva e vita contemplativa, riferendosi esplicitamente al confronto tra i fratelli Anfione e Zeto nell\"Antiope\", opera oggi frammentaria di Euripide. Nel resto della discussione, Callicle continuer\u00e0 a sostenere la superiorit\u00e0 della vita attiva, dedita alla retorica e alla politica, mentre Socrate dimostrer\u00e0 che la filosofia, ben pi\u00f9 della retorica, ha un ruolo importante nella vita politica cittadina (il filosofo \u00e8 il vero politico, non il retore).\n\u00c8 tuttavia interessante notare che, con la propria tesi sulla preminenza della \"physis\" rispetto al \"nomos\", Callicle \u00e8 molto pi\u00f9 radicale di altri due sostenitori della superiorir\u00e0 della natura, i sofisti Ippia di Elide e Antifonte, i quali sostengono, al contrario, che la \"physis\" mostra come gli uomini sono uguali e solo il \"nomos\" li discrimina. Callicle sostiene infatti che le leggi servono all'unico scopo di tutelare gli interessi dei pi\u00f9 deboli, inibendo gli istinti dei pi\u00f9 forti, migliori per natura, che sarebbero portati a comandare. Tale inibizione avviene fin dall'infanzia attraverso l'educazione, quando si insegna loro che fare il male e compiere ingiustizie sono cose ignobili (\"aischroi\"), e li si abitua a fare parti uguali per tutti, in modo che nessuno abbia pi\u00f9 degli altri. Ma la natura, al contrario, sancisce che chi vale di pi\u00f9 ed \u00e8 pi\u00f9 intelligente merita di pi\u00f9 di chi vale meno: chi agisce in modo da prendersi ci\u00f2 che gli spetta con la forza, da un lato compie s\u00ec un'ingiustizia secondo la norma degli uomini, ma dall'altro esercita la giustizia secondo la legge della \"physis\", ed \u00e8 quindi \"dikaios\", giusto. D'altra parte, si badi bene, Callicle non critica \"tout court\" la giustizia del \"nomos\" e il senso della vergogna (\"aidos\") che ad esso si rif\u00e0, bens\u00ec si limita ad attaccare quegli aspetti della legge degli uomini che comportano un sentimento di vergogna antitetico a quello avallato da altri aspetti della natura umana.\nNonostante tutto ci\u00f2, comunque, Callicle afferma che \u00e8 ancora possibile un ribaltamento della situazione vigente. L'educazione delle \"poleis\" inibisce le ambizioni dei pi\u00f9 forti, addestrandoli fin da bambini come si fa con i giovani leoni e trasformandoli in schiavi per mezzo di \u00abformulette e incantesimi\u00bb: verr\u00e0 per\u00f2 il giorno in cui nascer\u00e0 un giovane leone che, da vero uomo, si strapper\u00e0 di dosso le costrizioni della vita sociale e da schiavo diventer\u00e0 padrone, calpestando tutti i trucchi, gli incantesimi e le leggi contro natura.\nL'edonismo.\nLegata ai temi del potere autocratico del tiranno e dell'antitesi \"nomos\"/\"physis\" \u00e8 la professione di edonismo. Nella seconda parte della sua \"rhesis\" si comprende l'interesse di Callicle per la retorica gorgiana, quale mezzo per guadagnare prestigio e potere nella \"polis\". Il filosofo, al contrario, non conosce proprio niente della citt\u00e0 e delle sue leggi, e quindi, qualora dovesse capitargli di venire arrestato, non sarebbe in grado di difendersi, nemmeno se accusato da una persona dappoco. Socrate, dal canto suo, non pu\u00f2 che ringraziare il giovane per la propria franchezza, e porre in questione i temi da lui trattati nel precedente discorso, interrogando il proprio giovane interlocutore sul valore dei termini \u00abmigliore\u00bb, \u00absuperiore\u00bb e via dicendo.\n\u00c8 a questo punto che Callicle, provocatoriamente, sostiene che il bene non consiste nella virt\u00f9, ma nel piacere. Si tratta di un edonismo radicale: la vera felicit\u00e0 \u00e8 rappresentata dal piacere, dall'avere molti desideri e dall'esaudirli tutti. Egli invita a non frenare i propri istinti, ma anzi a lasciarli crescere a dismisura per poi soddisfarli, sin nel minimo capriccio: questo, a suo dire, \u00e8 un segno di coraggio e intelligenza - quindi di superiorit\u00e0. Chi non \u00e8 in grado di fare ci\u00f2 sono i deboli, ovvero la massa la quale, non avendo la forza di seguire i propri desideri, si limita a criticare chi lo pu\u00f2 fare, etichettandolo come intemperante e quindi biasimandolo per aver tenuto un comportamento riprovevole (\"aischros\").\nIn risposta a questo discorso Socrate, riprendendo un mito orfico, paragona le anime dei dissoluti a vasi bucati: esse vengono attraversate da svariati desideri, che una volta saziati scivolano via senza riuscire a riempirle. Callicle, tuttavia, obietta che l'anima dei morigerati \u00e8 invece simile a un sasso, poich\u00e9 una volta sazia di quei pochi desideri, non desidera pi\u00f9 niente e pu\u00f2 dedicarsi solo ad una vita inerte. Solo il tiranno \u00e8 dunque vero uomo poich\u00e9, come affermava Polo prima di essere confutato da Socrate, questi pu\u00f2 tutto ed \u00e8 in grado di fare tutto ci\u00f2 che vuole - quindi di ottenere il piacere e la felicit\u00e0 al massimo grado.\nCallicle e Nietzsche.\nNel corso del dialogo tra Socrate e Callicle, il giovane ateniese, messo pi\u00f9 volte in difficolt\u00e0 dal filosofo, decide sdegnosamente di abbandonare la discussione, lasciando campo libero all'avversario che pu\u00f2 terminare da s\u00e9 il proprio ragionamento, dimostrare che \u00e8 meglio scegliere una vita morigerata dedita alla filosofia e alla virt\u00f9, e narrare un mito escatologico in cui vengono ribaditi questi princ\u00ecpi. Tuttavia, la figura di Callicle ha rivestito un ruolo importante nella storia della filosofia, soprattutto nel pensiero di Friedrich Nietzsche, che trov\u00f2 l'arrembante giovane ateniese ben pi\u00f9 persuasivo del sileno Socrate.\n\u00c8 noto che Nietzsche, nella sua analisi del nichilismo moderno, critica le posizioni espresse dal platonismo, indicando nelle opere di Platone e nella figura del maestro Socrate la causa della morte dell'elemento dionisiaco che aveva caratterizzato fino ad allora la cultura greca, espressa magnificamente dalla tragedia attica. In opposizione a Socrate, Nietzsche riscopre allora i sofisti, quali portatori di valori in grado di trasvalutare i precetti della morale ormai in crisi: egli ha infatti compreso che la situazione politica e morale della civilt\u00e0 classica dell'inizio del V secolo a.C. ha molti punti di convergenza con la crisi dei valori della societ\u00e0 moderna, caratterizzata dalla \u00abmorte di Dio\u00bb.\nIl filosofo di R\u00f6cken trova dunque delle affinit\u00e0 con la figura del giovane ateniese Callicle e la sua netta presa di posizione in favore della \"physis\" contro il \"nomos\". Entrambi sono concordi nel sostenere che il \"nomos\" altro non \u00e8 che una sorta di contratto sociale creato dai pi\u00f9 deboli per tutelarsi dai soprusi dei pi\u00f9 forti, una \u201cmorale per schiavi\u201d basata sulla paura e sull'invidia dei peggiori nei confronti dei migliori. Assume cos\u00ec importanza la figura dell'uomo-leone delineata da Callicle, fautore di una \u201cmorale dei signori\u201d, dell'uomo cio\u00e8 che, elevandosi al di sopra della morale comune, ne calpesta i precetti contro natura per affermare se stesso e la propria superiorit\u00e0 e giustizia - immagine che viene successivamente ripresa dal superomismo nietzschiano di opere come \"Cos\u00ec parl\u00f2 Zarathustra\" e \"La volont\u00e0 di potenza\", nonch\u00e9 le opere specificamente dedicate all\u2019etica: \"Al di l\u00e0 del bene e del male\" e \"Genealogia della morale\"."}
{"id": "2034582", "revid": "767487", "url": "https://it.wikipedia.org/wiki?curid=2034582", "title": "Vento del Sud (film)", "text": "Vento del Sud \u00e8 un film del 1959 diretto da Enzo Provenzale.\nTrama.\nAntonio, un giovane operaio siciliano appena rientrato dal servizio militare, che lavora nelle saline trapanesi, dopo aver appreso della morte del padre ufficialmente avvenuta in circostanze misteriose, ma in realt\u00e0 a causa di un regolamento di conti (dopo essere stato legato e stordito viene investito da un trattore), \u00e8 incaricato dalla mafia di eseguire l'omicidio di un nobile del luogo, il marchese Macr\u00ec. Il pretesto \u00e8 un guasto alla centralina elettrica che fornisce luce alla villa; mentre la ripara, gli viene fornito un fucile e, quando il marchese compie la consueta passeggiata serale, si apposta per adempiere al suo compito, ma all'ultimo momento viene preso da scrupoli di coscienza e non spara.\nDopo aver distrutto l'arma, conosce la figlia del marchese, Grazia, che vuole sfuggire all'atmosfera opprimente della casa; sua sorella Deodata, dopo avere letto furtivamente il suo diario, la accusa apertamente di averle soffiato il fidanzato col quale era in procinto di sposarsi. Entrambi fuggono a Palermo, e Antonio si presenta al suo padrino con l'intenzione di sistemarsi, mentre Grazia si sistema presso una coppia di baroni suoi cugini.\nLe notizie dello sgarro compiuto da lui e il matrimonio mancato di Deodata raggiungono presto le orecchie degli interessati. Pertanto, cercano di prendere una nave per arrivare alla penisola, ma per alcune circostanze non riescono nell'intento. Grazia si innamora di Antonio, e passano la notte insieme in una pensione di second'ordine. Il mattino seguente il giovane viene presto scoperto dai sicari e, per non rivelare alla ragazza di essere implicato nella losca vicenda, \u00e8 costretto a dirle una bugia (che non le vuole bene) e la lascia da sola.\nDeodata, avvisata dal barone, arriva in citt\u00e0 decisa a riportare Grazia indietro per paura di compromettersi in uno scandalo ma lei, rimasta in sottoveste e distrutta dal dolore di essere stata abbandonata, decide di suicidarsi gettandosi gi\u00f9 dalla tromba delle scale della pensione. Quando Antonio viene a sapere dell'accaduto, accusa apertamente i suoi persecutori della morte della ragazza ma viene ucciso con alcuni colpi di pistola nel mezzo di una piazza. L'inchiesta viene chiusa frettolosamente: i mandanti risultano ignoti.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2034590", "revid": "92723", "url": "https://it.wikipedia.org/wiki?curid=2034590", "title": "Eufemio di Costantinopoli", "text": "Biografia.\nLa Chiesa dell'epoca era coinvolta in una diatriba cristologica: da una parte i sostenitori della doppia natura di Cristo, umana e divina, che si richiamavano al concilio di Calcedonia (451) e per questo noti come calcedoniani; dall'altra i monofisisti di Eutiche, secondo il quale Cristo aveva una sola natura, divina, essendo quella umana una mera apparizione. Per tentare di ricomporre la divisione interna alla Chiesa, che era causa di tumulti tra il popolo, nel 482 l'imperatore Zenone promulg\u00f2 l\"'Henotikon\", un decreto che proibiva di utilizzare nelle discussioni teologiche posizioni che non fossero state ratificate dal concilio di Nicea I e dal concilio di Costantinopoli I (dunque ignorando il concilio di Calcedonia), che evitava attentamente di trattare le nature di Cristo utilizzando formule ambigue. Nonostante gli sforzi, l\"Henotikon\" non fu accettato da nessuna delle due parti, ma i patriarchi Acacio di Costantinopoli, Pietro Mongo di Alessandria d'Egitto e Pietro Fullo di Antiochia lo sottoscrissero. Papa Felice III convoc\u00f2 un sinodo a Roma nel 484, nel quale sessantasette vescovi condannarono il decreto imperiale e deposero Acacio, Pietro Mongo e Pietro Fullo, scomunicandoli; Acacio rispose rimuovendo il nome di Felice dai dittici e colpendo i cattolici a Costantinopoli. Alla sua morte, gli succedette Fravitta, il quale chiese il riconoscimento di Roma, ma invano, in quanto non intendeva porre fine alla propria comunione con Pietro Mongo.\nEufemio, che Teofane Confessore chiama \"Euthymius\", era un presbitero, amministratore di un ospedale dei poveri a \"Neapolis\", sul quale non esistevano dubbi di propensione per la dottrina di Eutiche. Le fonti lo descrivono come acculturato e molto virtuoso. Appena eletto (490), riconobbe immediatamente il concilio di Calcedonia, ripristin\u00f2 il nome di Felice sui propri dittici e ruppe con Pietro Mongo, che mor\u00ec nell'ottobre di quello stesso anno; ci\u00f2 nonostante, Felice si rifiut\u00f2 di riconoscerlo, in quanto pretendeva che Eufemio cancellasse i nomi di Acacio e Fravitta dai dittici, dove comparivano tra i fedeli morti, cosa che Eufemio non voleva fare per non mettere in imbarazzo coloro che erano stati battezzati o ordinati dai suoi predecessori. Morto Felice, Eufemio tent\u00f2 di conciliarsi col suo successore, papa Gelasio I, il quale, per\u00f2, non si mosse dalla posizione del predecessore; Gelasio, per\u00f2, fece il passo conciliatorio di garantire un rimedio canonico a tutti coloro che erano stati battezzati od ordinati da Acacio.\nPrima di incoronare l'imperatore Anastasio I, Eufemio gli fece firmare una professione di fede, in quanto era noto che Anastasio era vicino alle posizioni di Eutiche. In seguito, per\u00f2, entr\u00f2 in contrasto con l'imperatore; Anastasio gli fece una confidenza, che Eutiche riport\u00f2 al genero di un generale ribelle impegnato nella guerra isaurica, il quale a sua volta la riport\u00f2 all'imperatore. Anastasio convoc\u00f2 un'assemblea di vescovi presenti nella capitale, che scomunicarono e deposero Eufemio. Nel frattempo Eufemio era fuggito in un battistero, da cui si rifiut\u00f2 di uscire fin quando non ebbe l'assicurazione del suo successore Macedonio II che non gli sarebbe stato fatto del male durante il viaggio per la destinazione dove sarebbe rimasto in esilio. Eufemio fu esiliato in Asia minore e mor\u00ec ad \"Ancyra\" (Ankara) nel 515; fino alla sua morte fu considerato legittimo patriarca di Costantinopoli da molti vescovi d'Oriente, tra cui Elia di Gerusalemme e Flaviano II di Antiochia."}
{"id": "2034593", "revid": "729019", "url": "https://it.wikipedia.org/wiki?curid=2034593", "title": "HMS Bulwark", "text": "HMS \"Bulwark\" \u00e8 il nome di sette navi da guerra della Royal Navy nel corso della sua storia. In inglese, \"bulwark\" \u00e8 un sinonomo di \"defence\" (difesa).\nTra le pi\u00f9 importanti, le due portaerei ultime nella cronologia."}
{"id": "2034597", "revid": "767487", "url": "https://it.wikipedia.org/wiki?curid=2034597", "title": "Ottavio Pastore", "text": " Tra i fondatori del Partito Comunista d'Italia, venne incarcerato dal regime fascista di Benito Mussolini. Pastore \u00e8 stato il primo direttore de \"\"l'Unit\u00e0\". \u00c8 stato inoltre consigliere comunale e vicesindaco di La Spezia e senatore della Repubblica per le prime tre legislature.\nBiografia.\nAvvicinatosi sin da ragazzo agli ideali socialisti, nel 1902 entra nella Federazione dei Giovani Socialisti. Nel 1903 fonda e dirige il periodico \"La nuova parola\".\nNel 1912 si trasferisce a Torino e nel 1914 \u00e8 eletto segretario della federazione torinese del Partito Socialista Italiano. Lo stesso anno, resosi vacante il seggio di Torino alla Camera dei deputati, si reca a Firenze per domandare a Gaetano Salvemini di accettare la candidatura come testimonianza della solidariet\u00e0 degli operai del Nord verso i braccianti pugliesi. Il suo impegno per una pagina torinese dell'\"Avanti!\" vede i primi risultati nel 1915, per poi arrivare, il 5 dicembre del 1918, alla pubblicazione di un'edizione piemontese del quotidiano socialista, di cui Pastore \u00e8 redattore capo. Tra i redattori Antonio Gramsci, Palmiro Togliatti, Alfonso Leonetti, Leo Galetto.\n\u00c8 incarcerato per la prima volta nel 1917, con altri dirigenti socialisti, per le sue posizioni intransigenti sulla guerra, in aperta polemica con l'ala riformista. Delegato al congresso socialista di Roma del 1918 continua un percorso che lo avvicina profondamente alla classe operaia, portandolo verso le posizioni del giornale \"L'Ordine Nuovo\". Il 1\u00ba maggio 1919 \u00e8 l'oratore ufficiale della manifestazione unitaria di socialisti, anarchici e democratici a La Spezia.\nNel 1921 al congresso di Livorno \u00e8 tra i fondatori del Partito Comunista d'Italia.\nNegli anni immediatamente successivi \u00e8 attivo nella direzione del partito, occupandosi dell'organizzazione e della fondazione del quotidiano \"l'Unit\u00e0\", di cui, nel 1924, \u00e8 il primo direttore.\nCelebre il suo duello del 1924 con Curzio Malaparte, in cui ebbe come padrino Francesco Buffoni, che all'epoca collaborava a \"l'Unit\u00e0\" come giornalista.\nVicino alle posizioni di Angelo Tasca, non pu\u00f2 partecipare al dibattito interno al partito perch\u00e9 ricercato dalla polizia. Arrestato nell'ottobre del 1926, \u00e8 liberato sei mesi dopo, cominciando il periodo dei trasferimenti per sfuggire alle squadracce fasciste. \u00c8 prima a Trieste, poi a Roma, a Milano ed infine in Francia.\nNel 1927 \u00e8 condannato, in contumacia, a tre anni di carcere e tre di vigilanza speciale. Nel suo esilio in Francia si occupa di attivit\u00e0 sindacale, lavorando alla \"Commissione della mano d'opera straniera\". Nel 1928 passa dalla Francia a Bruxelles, dove collabora all'edizione del periodico antifascista \"Il Riscatto\" e scrive il saggio \"I sepolti vivi di Civitavecchia\". Minacciato dalle spie dell'OVRA, che hanno la loro base a Casa Italia, oggi l'edificio che ospita il consolato d'Italia a Bruxelles, Pastore lascia la capitale belga per raggiungere Mosca, come delegato al sesto congresso dell'Internazionale Comunista.\nRaggiunto dalla famiglia, la moglie Olga ed i figli Mirella e Giorgio, lavora nel Comintern e nell\"'Internazionale dei Sindacati Rossi\", poi all\u2019\"Istituto Agrario Internazionale\" ed alla \"Scuola Leninista\", dove tiene i corsi sul Movimento Operaio in Italia. Con lo pseudonimo di Carlo Rossi scrive sulla \"Pravda\", compiendo vari brevi viaggi in Francia ed in Belgio per mantenere i contatti con le comunit\u00e0 d'antifascisti fuoriusciti. Nel 1936 si reca a Barcellona, su incarico di Togliatti, per convincere Guido Picelli ad accettare il comando del 9\u00ba battaglione delle brigate internazionali, che verr\u00e0 poi inglobato nel celebre \"battaglione Garibaldi\" della guerra di Spagna.\nLe sue posizioni sul ruolo del partito e l'intervento verso i connazionali a Mosca, cui consiglia di non prendere la cittadinanza sovietica e mantenere quella italiana, suggeriscono a Togliatti di allontanarlo dall'Unione Sovietica. Nel 1938 rientra in Francia, dove dirige il periodico \"La voce degli italiani\", il giornale degli emigrati antifascisti di cui \u00e8 caporedattore Emilio Sereni.\nAllo scoppio della guerra riesce a sfuggire alla polizia francese e sopravvive lavorando come contabile. Nel 1943 \u00e8 arrestato dai nazisti mentre cerca di passare la frontiera per unirsi alle forze della Resistenza e inviato in Italia per scontare la pena. Incarcerato a Vercelli, riesce ad evadere grazie ad uno stratagemma. Il fratello prende infatti contatto con la direzione del carcere e spiega che si tratta di un errore, poich\u00e9 Ottavio Pastore \u00e8 un amico di Benito Mussolini, di cui \u00e8 stato caporedattore ai tempi dell'\"Avanti!\". Liberato in serata con molte scuse, riesce ad unirsi ai partigiani in Val di Susa prima che la direzione del carcere si accorga dell'errore.\nAlla Liberazione, dopo aver fatto parte del CLN Alta Italia, Ottavio Pastore torna a Torino, dove lavora dapprima alla casa editrice Viglongo per poi tornare a \"l'Unit\u00e0\"\", di cui \u00e8 direttore della pagina torinese nel biennio 1947-1948. Il responsabile della pagina culturale \u00e8 l'attore Raf Vallone, che definisce Pastore \"il pi\u00f9 indipendente dei dirigenti comunisti torinesi\"'.\nEletto al Senato nella prima legislatura, fu il relatore di minoranza nell'esame parlamentare del disegno di legge di ratifica del trattato istitutivo della NATO.\nFu poi rieletto due volte, nel 1953 nella seconda legislatura e nel 1958 nella terza, prima di spegnersi a Roma il 28 giugno 1965."}
{"id": "2034598", "revid": "1305772", "url": "https://it.wikipedia.org/wiki?curid=2034598", "title": "Su e gi\u00f9 per le scale", "text": ""}
{"id": "2034601", "revid": "149485", "url": "https://it.wikipedia.org/wiki?curid=2034601", "title": "Lotta greco-romana ai Giochi della XXIX Olimpiade - 120 kg", "text": "La Categoria 120 kg \u00e8 stata la settima e ultima categoria di peso alle Olimpiadi di Pechino 2008. Hanno partecipato 20 atleti. Le gare si sono svolte il 14 agosto.\nIl russo Khasan Baroyev, giunto secondo, verr\u00e0 poi squalificato per doping, lasciando la medaglia d'argento al lituano Mindaugas Mizgaitis, permettendo al francese Yannick Szczepaniak di salire sul terzo gradino del podio.\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "2034605", "revid": "938", "url": "https://it.wikipedia.org/wiki?curid=2034605", "title": "Vela ai Giochi della XXIX Olimpiade - Laser Radial class femminile", "text": "Le gare di vela della classe Laser Radial femminile valide per la XXIX Olimpiade si sono svolte dal 12 al 19 agosto 2008 a Qingdao nella Qingdao International Sailing Centre. Hanno partecipato alla competizione 28 atlete.\nI punti sono stati assegnati in base alle posizioni finali in ciascuna regata (1 al primo, 2 al secondo etc.). Sono stati considerati i migliori 9 punteggi delle dieci regate di qualificazione, e ciascun atleta ha potuto scartare il punteggio pi\u00f9 alto. I 10 atleti con il punteggio pi\u00f9 basso hanno gareggiato in un'ultima regata, chiamata \"Medal Race\" in cui il punteggio valeva doppio e andava a sommarsi a quello delle 9 regate di qualificazione.\nIn caso di squalifica, o di mancata partenza per una regata, all'atleta venivano assegnati 28 punti per quella regata (21 nell'ultima) ovvero uno in pi\u00f9 di quanti ne avrebbe avuto se si fosse classificata ultimo.\nRisultati.\nLegenda abbreviazioni"}
{"id": "2034606", "revid": "2036605", "url": "https://it.wikipedia.org/wiki?curid=2034606", "title": "Bensone", "text": "Il bensone (\"bens\u00f2un\" in modenese), chiamato anche balsone (\"bals\u00f2n\") o bassolano (nel dialetto mirandolese \"basul\u00e0n\"; nella parte centro-meridionale della provincia detto \"busil\u00e0un\") \u00e8 un dolce di origine modenese, forse il pi\u00f9 semplice e antico di queste zone, di forma ovale.\nViene spesso mangiato tagliato a fette imbevute nel vino lambrusco.\nStoria.\nNel XIII secolo la comunit\u00e0 modenese lo offriva alla corporazione dei fabbri e degli orafi in occasione della festa patronale di questi artigiani.\nL'etimologia del nome potrebbe derivare dal francese \"pain de son\", ovvero pane di crusca, poich\u00e9 un tempo si utilizzava per la preparazione del dolce la farina non setacciata.\nL'antica ricetta del bensone, rimasta nel tempo quasi immutata, prevedeva un impasto di farina, latte, uova, burro e miele. Quest'ultimo ingrediente \u00e8 stato successivamente sostituito con lo zucchero.\nIl bensone pu\u00f2 essere farcito con 100-150 gr di marmellata o di \"sav\u00f2r\".\nLo stesso impasto del bensone era anche utilizzato per un altro tipico dolce della zona, la ciambella, di forma rotonda con un buco al centro."}
{"id": "2034611", "revid": "767487", "url": "https://it.wikipedia.org/wiki?curid=2034611", "title": "Sollevamento pesi ai Giochi della XXIX Olimpiade - 63 kg femminile", "text": ""}
{"id": "2034612", "revid": "729019", "url": "https://it.wikipedia.org/wiki?curid=2034612", "title": "Bentley BR1", "text": "Il Bentley BR1 era un motore aeronautico rotativo a 9 cilindri raffreddato ad aria prodotto dall'azienda britannica Bentley Motors Limited durante la prima guerra mondiale. Il motore fu progettato da W.O. Bentley e venne prodotto in un grande numero di esemplari. Il BR1 venne impiegato anche sul Sopwith Camel.\nStoria.\nSviluppo.\nIl Royal Naval Air Service (RNAS) e il Royal Flying Corps durante la prima guerra mondiale utilizzarono in grandi quantit\u00e0 il motore Clerget 9B da 130 hp. Questo propulsore veniva prodotto su licenza e venne utilizzato su un gran numero di velivoli. Era per\u00f2 costoso e piuttosto incline a surriscaldarsi. L'Ammiragliato britannico chiese all'allora tenente Bentley, gi\u00e0 progettista prima dello scoppio del conflitto, di progettare una versione modificata di questo motore che risolvesse questi problemi.\nBentley propose di realizzare un motore con cilindri e pistoni in alluminio mentre le bielle, in acciaio, sarebbero state ottenute per fusione. Venne introdotta una doppia accensione in modo da aumentarne l'affidabilit\u00e0. La corsa del pistone venne portata a 170 mm e la potenza era ora di 150 hp. Il costo del motore proposto da Bentley era del 30 per cento inferiore a quello del Clerget: 605 sterline dell'epoca contro le 907 del Clerget 9B. Il motore venne inizialmente designato AR.1 (Admiralty Rotary 1) ma in seguito la sigla venne cambiata in BR1 (\"Bentley Rotary 1\"). Venne prodotto in grandi numeri, nonostante gli ordinativi dell'Ammiragliato non fossero stati molto elevati. Divenne il motore standard dei Camel degli Squadron del RNAS.\nDal BR1 verr\u00e0 ricavato il BR2, un motore pi\u00f9 potente e pesante che verr\u00e0 scelto come motore standard del Sopwith Snipe."}
{"id": "2034613", "revid": "1522738", "url": "https://it.wikipedia.org/wiki?curid=2034613", "title": "Presidenti del Ghana", "text": "I presidenti del Ghana si sono succeduti dal 1960, quando fu proclamata la Repubblica.\nIl Paese aveva raggiunto l'indipendenza dal Regno Unito nel 1957, divenendo un reame del Commonwealth (regnante Elisabetta II) denominato Dominion del Ghana; l'indipendenza, inoltre, faceva seguito all'unificazione di Costa d'Oro e Togoland britannico."}
{"id": "2034615", "revid": "212348", "url": "https://it.wikipedia.org/wiki?curid=2034615", "title": "Tiro ai Giochi della XXIX Olimpiade - Pistola 25 metri automatica maschile", "text": "Qualificazioni.\nQ Qualificato per la finale"}
{"id": "2034624", "revid": "767487", "url": "https://it.wikipedia.org/wiki?curid=2034624", "title": "Su e gi\u00f9 per le scale (film)", "text": "Su e gi\u00f9 per le scale (\"Upstairs and Downstairs\") \u00e8 un film del 1959 diretto da Ralph Thomas.\nTrama.\nLa coppia di sposi Richard e Kate devono assumere una persona per ricoprire il ruolo domestico della loro casa. Nel caotico via vai dei candidati la bella italiana Maria organizza feste sfrenate con i marinai americani, l'alcolizzato Rosemary brucia la cucina, mentre i coniugi Farringdon fanno un buco nel muro della cucina per rapinare la banca accanto..."}
{"id": "2034633", "revid": "729019", "url": "https://it.wikipedia.org/wiki?curid=2034633", "title": "Stazione di Montevarchi-Terranuova", "text": "La stazione di Montevarchi-Terranuova si trova sulla linea lenta Firenze\u2013Roma nel tratto fra Firenze e Arezzo ed \u00e8 situata nell'omonima localit\u00e0, in provincia di Arezzo.\nStoria.\nLa stazione fu aperta il 18 aprile 1863 dalla Societ\u00e0 per le strade ferrate romane. Per alcuni mesi Montevarchi era stazione di testa della linea che partiva da Firenze; pochi mesi pi\u00f9 tardi venne aperto il tratto Montevarchi-Terontola.\nIl fabbricato viaggiatori originale \u00e8 stato distrutto durante la Seconda guerra mondiale; ne \u00e8 stato costruito uno nuovo in seguito.\nStrutture e impianti.\nIl piazzale \u00e8 composto da tre binari dotati di banchine e pensiline. Un sottopassaggio permette ai passeggeri di accedere al secondo e al terzo binario.\nIl binario 1 per la direzione Arezzo il 2\u00b0 per Firenze e il 3\u00b0come capolinea per Prato e Pistoia.\nAppartiene alla categoria \"silver\" di RFI. Il traffico giornaliero passeggeri \u00e8 pi\u00f9 di 2090 unit\u00e0. La stazione ha circa quattro coppie di treni sia verso Sud che verso Nord. Infatti questa stazione fa parte del progetto Memorario avviato gi\u00e0 da tempo da Trenitalia in collaborazione con la Regione Toscana.\n\u00c8 presente uno scalo merci ormai usato solo per i macchinari addetti alla manutenzione della linea; lo scalo merci pi\u00f9 vicino ancora operativo \u00e8 quello di San Giovanni Valdarno.\nSono presenti due ascensori che collegano i binari al sottopassaggio. Con la costruzione della direttissima, la stazione \u00e8 servita soltanto da treni regionali; il traffico passeggeri si mantiene buono in tutto l'arco della giornata.\nServizi.\nLa stazione dispone di:\nInterscambi.\nLa stazione dispone di un parcheggio di interscambio e di un terminal autobus poco distanti dalla stazione. \nIl servizio di trasporto pubblico \u00e8 assicurato dalla ditta consortile Etruria Mobilit\u00e0.\nIl nodo intermodale di Montevarchi.\nNell'area dell'ex scalo merci, il 14 marzo 2011, sono iniziati i lavori per la realizzazione del nuovo terminale intermodale di Montevarchi. L'intervento costato 2,5 milioni di euro prevede la costruzione di un nuovo terminal bus, un parcheggio di interscambio pi\u00f9 ampio di quello gi\u00e0 esistente e una ciclostazione che avr\u00e0 la capacit\u00e0 di ospitare circa 200 biciclette. Verranno inoltre realizzati percorsi protetti di accesso al nodo e altre strutture complementari."}
{"id": "2034634", "revid": "767487", "url": "https://it.wikipedia.org/wiki?curid=2034634", "title": "I leoni scatenati", "text": "I leoni scatenati (\"Les lions sont l\u00e2ch\u00e9s\") \u00e8 un film del 1961 diretto da Henri Verneuil, interpretato da Jean-Claude Brialy e Claudia Cardinale.\nTrama.\nAlbertine stanca della solita vita con il marito a Bordeaux raggiunge l'amica C\u00e9cile a Parigi e grazie a lei e alla cugina Marie-Laure inizia a frequentare il bel mondo della capitale dove incontra uomini di vario tipo ed estrazione sociale riuscendo ogni volta a respingere i loro approcci. Ma solo due persone sembrano interessarla: il giovane scrittore di successo Didier e il troppo preso dal lavoro dottor Andr\u00e9."}
{"id": "2034636", "revid": "298229", "url": "https://it.wikipedia.org/wiki?curid=2034636", "title": "Chiesa episcopale scozzese", "text": "La Chiesa episcopale scozzese ( \"Scottish Episcopal Church\", \"Eaglais Easbaigeach na h-Alba\") \u00e8 una confessione cristiana in Scozia appartenente alla Comunione Anglicana, sebbene abbia origini pre-anglicane. Comprende sette diocesi in Scozia. Come tutte le Chiese anglicane, riconosce il primato dell'arcivescovo di Canterbury, che per\u00f2 non ha autorit\u00e0 formale in Scozia. La Chiesa episcopale scozzese ha goduto fin dal XVII secolo una sua identit\u00e0 ben distinta e autonoma.\nTitolo ufficiale.\nLa Chiesa episcopale scozzese (in gaelico scozzese: \"Eaglais Easbaigeach na h-Alba\") si chiamava precedentemente \"Chiesa episcopale in Scozia\", per riflettere il suo ruolo quale provincia scozzese della Comunione Anglicana.\nDottrina e pratica.\nL'insegnamento centrale della Chiesa episcopale scozzese \u00e8 la vita e resurrezione di Ges\u00f9 Cristo. La sua dottrina, o catechismo, comprende:\nLe tre fonti combinate di autorit\u00e0 nell'Anglicanesimo sono le Scritture, la tradizione e la ragione.Queste si sostengono e confrontano mutuamente in modo dinamico.\nDiocesi.\nLa Chiesa anglicana di Scozia si suddivide in sette diocesi:"}
{"id": "2034637", "revid": "229244", "url": "https://it.wikipedia.org/wiki?curid=2034637", "title": "Occhio pigro", "text": ""}
{"id": "2034640", "revid": "156281", "url": "https://it.wikipedia.org/wiki?curid=2034640", "title": "Giochi Asiatici Invernali", "text": ""}
{"id": "2034645", "revid": "1783371", "url": "https://it.wikipedia.org/wiki?curid=2034645", "title": "F\u00f3stbr\u0153\u00f0ra saga", "text": "La F\u00f3stbr\u0153\u00f0ra saga (in italiano: \"Saga dei fratelli di sangue\") \u00e8 una saga degli Islandesi scritta in Islanda intorno al XIII-XIV secolo. Questa saga narra le vicende dei fratelli di sangue Thorgeir Havarsson (\u00deorgeir H\u00e1varsson) e Thormod Bersason (\u00deorm\u00f3\u00f0 Bersason), ambientate in Islanda e fuori nell'XI secolo.\n\u00deorgeir \u00e8 un guerriero capace e coraggioso fino alla pazzia, che uccide persone per inezie e per svago. \u00deorm\u00f3\u00f0r \u00e8 un personaggio pi\u00f9 complesso: egli \u00e8 un guerriero, un attaccabrighe e contemporaneamente un poeta; la saga contiene alcuni componimenti a lui attribuiti, inclusi passi di un lai sul suo fratello di sangue.\nLa saga si \u00e8 conservata in differenti versioni e una lunga controversia \u00e8 accesa su quale manoscritto rappresenti la versione pi\u00f9 simile all'originale. In particolare il dibattito si focalizza su alcune frasi della saga che non corrispondono allo stile convenzionale di questo genere letterario.\nSi narra che un tumulo di pietre (cairn) chiamato \u00deorgeirsdys, identifichi il luogo di morte e sepoltura di \u00deorgeir. Questo si trova nella penisola di Hraunhafnartangi, poco pi\u00f9 a sud del moderno faro."}
{"id": "2034649", "revid": "287204", "url": "https://it.wikipedia.org/wiki?curid=2034649", "title": "Fostbroedra saga", "text": ""}
{"id": "2034650", "revid": "114325", "url": "https://it.wikipedia.org/wiki?curid=2034650", "title": "Saga dei fratelli di sangue", "text": ""}
{"id": "2034651", "revid": "72396", "url": "https://it.wikipedia.org/wiki?curid=2034651", "title": "Pasquale Rocco", "text": ""}
{"id": "2034654", "revid": "438678", "url": "https://it.wikipedia.org/wiki?curid=2034654", "title": "I contrabbandieri del cielo", "text": "I contrabbandieri del cielo (\"The Hell with Heroes\") \u00e8 un film del 1968 diretto da Joseph Sargent con Rod Taylor e Claudia Cardinale.\nTrama.\nNel 1946, dopo aver combattuto nella seconda guerra mondiale, due ex piloti dell'aviazione degli Stati Uniti in Nord Africa, Brynie MacKay (Rod Taylor) e Mike Brewer (Pete Duel) sono costretti a lavorare per Lee Harris (Harry Guardino). Il contrabbandiere vuole che volino in Francia, con carichi di cotone egiziano. Quando Brynie scopre che sono sigarette di contrabbando, estorce Harris per altri soldi. Per rappresaglia, Harris pianta narcotici sull'aereo di Brynie e informa il colonnello Wilson (Kevin McCarthy) del controspionaggio degli Stati Uniti.\nCon l'aereo di Byrnie e il denaro sequestrato, Elena (Claudia Cardinale), l'amante di Harris, viene in suo aiuto. Harris esige una promessa per altri 12 voli cargo illegali, ma Mike avverte che saranno entrambi uccisi se procederanno con questo piano. Quando Mike cerca di intrappolare Harris informando il Col. Wilson delle corse di contrabbando, Harris, che sta volando con i due piloti, uccide Mike.\nTemendo che la banda di Harris lo stia aspettando alla destinazione prestabilita, Byrnie fa atterrare il suo aereo su una pista aerea militare abbandonata e informa Wilson dove si trova il contrabbando. Con Elena al suo fianco, Byrnie fugge poi in Nord Africa. Quando Harris li rintraccia, Brynie supera Harris e lo consegna a Wilson, e grazie all'accordo che Mike aveva fatto, viene rilasciato. Byrnie decide di tornare negli Stati Uniti con Elena e diventare insegnante."}
{"id": "2034656", "revid": "1543377", "url": "https://it.wikipedia.org/wiki?curid=2034656", "title": "Campionato del mondo sportprototipi 1982", "text": "Il Campionato del mondo endurance 1982, la cui denominazione ufficiale \u00e8 \"World Endurance Championship\", \u00e8 stata la 11\u00aa edizione del Campionato del mondo sportprototipi.\nOrganizzato e regolamentato dalla Federazione Internazionale dell'Automobile, tramite la Federazione Internazionale Sport Automobilistico, per i prototipi gruppo C \u00e8 stato vinto dalla Porsche con la 956. Jacky Ickx con la Porsche si aggiudica il Campionato del mondo piloti.\nVetture ammesse.\nFu la prima serie a corrersi sotto i regolamenti del nuovo Gruppo C previsto nei regolamenti FIA dall'annesso J/1981. Potevano partecipare anche vetture del Gruppo B, Gruppo 6, Gruppo 5 e delle varie categorie IMSA (GTP, GTX, GTO, GTU e T) anche se le vetture non corrispondenti ai nuovi gruppi C e B concorrevano solo per il titolo piloti e non quello per costruttori.\nLe vetture concorrevano divise in \"Classi\" o \"Categorie\":\nSi svolse dal 18 aprile 1982 al 17 ottobre 1987 con 8 gare, di cui 5 valide solo per il titolo costruttori.\n\u00c8 anche il primo anno in cui nella definizione di costruttore entra anche il costruttore del telaio e non solo quella del costruttore del motore.\nProgramma.\n\u2020 - Gare valide per il solo campionato piloti\nPunteggio.\nI punti venivano assegnati ai primi 10 classificati secondo la sequenza: 20-15-12-10-8-6-4-3-2-1, con le eccezioni\nCampionato Costruttori.\nCostruttori del telaio e del motore erano considerati come un singolo costruttore, quindi pi\u00f9 telai o pi\u00f9 motori possono essere elencati.\nLe vetture conformi al Gruppo 6 potevano partecipare ma non prendevano punti per il titolo costruttori. In particolare questo valeva per le Lancia LC1.\nNon erano assegnati punti per le gare 6,7 8\nIl titolo costruttori and\u00f2 alla Porsche, a causa di una circostanza casuale. La casa di Stoccarda, intendendo la stagione come di transizione e di sviluppo del nuovo modello 956 partecip\u00f2 solo ad alcune gare. In particolare non partecip\u00f2 n\u00e9 alla prima gara, perch\u00e9 la vettura non era ancora pronta, n\u00e9 alla terza gara (per preparare la \"24 ore di Le Mans\"). Proprio in questa gara per\u00f2 una Porsche 930 di Gruppo B della scuderia privata \"M\u00fcllerbr\u00e4u Team\" si classific\u00f2 nona assoluta e prima del Gruppo B alle spalle della Lancia (fuori classifica costruttori), ad una Rondeau di Gruppo C e ad altre 6 vetture anch'esse fuori classifica costruttori.\nTrattandosi di una vettura Porsche sia per telaio che motore, alla casa di Weissach vennero assegnati i 15 punti che si assommarono a quelli conquistati in altre gare dalle vetture ufficiali di Gruppo C. A nulla valse il ricorso di Jean Rondeau convinto al termine della stagione di aver conquistato il titolo costruttori."}
{"id": "2034660", "revid": "486946", "url": "https://it.wikipedia.org/wiki?curid=2034660", "title": "Dr. Henry Jekyll", "text": ""}
{"id": "2034663", "revid": "1234826", "url": "https://it.wikipedia.org/wiki?curid=2034663", "title": "Signora Puff", "text": "La signora Puff \u00e8 un personaggio immaginario della serie animata \"SpongeBob\".\nDescrizione del personaggio.\n\u00c8 un pesce palla, titolare (nonch\u00e9 insegnante) della scuola guida di Bikini Bottom (identica in tutto e per tutto ad una scuola elementare). Il suo allievo peggiore \u00e8 SpongeBob, il quale non \u00e8 riuscito ad ottenere la patente nonostante abbia sostenuto 58 esami. La signora Puff \u00e8 terrorizzata quando deve far guidare questo suo terribile alunno, in quanto SpongeBob molte volte ha causato gravi incidenti che hanno fatto andare entrambi all'ospedale. Infatti la povera insegnante cerca in ogni modo di evitarlo arrivando persino a dargli la patente per toglierselo di mezzo (episodio \"A un passo dalla patente\").\nPuff rendendosi conto dell'errore e sentendosi responsabile di ci\u00f2 che ha fatto, per sfuggire ad un futuro arresto, progetta di andare in un'altra citt\u00e0 ad aprire un'altra scuola guida sotto falso nome (accennando subito dopo di averlo gi\u00e0 fatto in passato per motivi sconosciuti e affermando di non avere affatto intenzione di ricominciare). Fortunatamente per\u00f2 la Puff cambia idea e per togliere dalle strade un pericolo pubblico, sempre nello stesso episodio, cerca di rubare la nuovissima \"barcamobile\" di SpongeBob.\nLa Puff si scuser\u00e0 con SpongeBob per ci\u00f2 che ha fatto, e lo far\u00e0 tornare a scuola guida. In un altro episodio, pur tentando di rifiutarlo in tutti i modi, la Puff d\u00e0 a Spongebob l'incarico di \"guardiano della scuola\" la cui cosa per\u00f2 si verifica un tale disastro. Spongebob infatti durante il suo incarico mette sottosopra tutta Bikini Bottom; dove quindi viene cercato dalla polizia. Quando per\u00f2 i poliziotti trovano SpongeBob, vi \u00e8 l'arrivo della signorina Puff, che lo rimprovera.\nI poliziotti per\u00f2 arrestano lei quando confessa di essere responsabile dell'accaduto, in quanto \u00e8 stata lei a dare l'incarico a Spongebob. Nell'episodio \"Il granchio innamorato\", si fidanza con Mr. Krabs, il quale \u00e8 diviso tra il desiderio di renderla felice con costosissimi regali e la sua proverbiale avarizia, e come visto negli episodi pi\u00f9 recenti, si frequentano ancora oggi. Il suo panino preferito al Krusty Krab \u00e8 il Krabby Patty al formaggio. Con il passare delle stagioni \u00e8 diventata sempre pi\u00f9 cinica nei confronti di SpongeBob, infatti ormai in molti episodi inventa spesso loschi stratagemmi per non farlo pi\u00f9 tornare alla sua scuola guida e in un episodio arriva addirittura sul punto di annientarlo ad un demolition derby con delle macchine da corsa e con un trattore guidato da lei stessa, visto che a causa della spugna (anche se involontariamente) aveva perso (temporaneamente) la sua capacit\u00e0 di gonfiarsi come i suoi simili. In un altro episodio SpongeBob riesce ad avere la patente, pur ripetendo la frase \"c'\u00e8 solamente la strada\" e poich\u00e9 la signora Puff non la voleva vedere. Poi ci ripensa e SpongeBob guida la barca su una strada deserta. Tuttavia, alla fine dell'episodio la signora Puff viene arrestata e a SpongeBob sequestrano la patente. In ogni caso nelle stagioni pi\u00f9 recenti il disprezzo che la Puff provava verso SpongeBob sembra essersi attenuato, sebbene ella continui a malapena a sopportare il suo pessimo studente e cerchi di evitarlo il pi\u00f9 delle volte.\nLa signora Puff aveva un marito, il signor Puff, che fa una breve apparizione nell'episodio \"Il granchio innamorato\" dove si scopre che \u00e8 imbalsamato ed \u00e8 stato trasformato in una lampada. SpongeBob afferma che \u00e8 una cosa della quale la signora Puff non ama parlare."}
{"id": "2034669", "revid": "1783371", "url": "https://it.wikipedia.org/wiki?curid=2034669", "title": "G\u00edsla saga", "text": "La G\u00edsla saga S\u00farssonar (in italiano: \"Saga di G\u00edsli S\u00farsson\"), o semplicemente G\u00edsla saga, \u00e8 una saga scritta in Islanda nel XIII secolo.\nStruttura narrativa.\nLa \"G\u00edsla saga\" \u00e8 una classica saga centrata sui tormenti interiori del protagonista, un fuorilegge di nome G\u00edsli. Mentre si svolge il suo destino, G\u00edsli sperimenta conflittuali passioni d'amore, odio e altre potenti emozioni. Diversamente dalla tipica saga degli Islandesi, la \"G\u00edsla saga\" utilizza il tema della vendetta comune a tutte queste saghe per mostrare come essa divida le alleanze all'interno di una famiglia anzich\u00e9 rafforzarne i legami.\nTrama.\nIntorno al 950 G\u00edsli S\u00farsson e la sua famiglia decidono di lasciare la Norvegia e di trasferirsi in Islanda. Circa dieci anni dopo, G\u00edsli uccide suo cognato \u00deorgr\u00edmr, perci\u00f2 viene dichiarato fuorilegge e costretto ad essere latitante per tredici anni. La saga comincia con i due fratelli G\u00edsli e \u00deorkell e i loro cognati (V\u00e9steinn e \u00deorgr\u00edmr) che si riuniscono per una cerimonia, dichiarandosi cos\u00ec fedelt\u00e0 l'un l'altro; tuttavia questa cerimonia, che altro non \u00e8 se non il tradizionale giuramento di fratellanza, non viene completata poich\u00e9 \u00deorgr\u00edmr ritratta il suo giuramento verso V\u00e9steinn, causando cos\u00ec anche la negazione da parte di G\u00edsli del suo legame con \u00deorgr\u00edmr: da questo momento in poi le azioni dei protagonisti sembrano completamente controllate dal fato mentre essi precipitano verso tragici avvenimenti.\nUna catena di terribili eventi \u00e8 messa in moto quando \u00deorkell sorprende sua moglie, \u00c1sger\u00f0r, e la moglie di G\u00edsli, Au\u00f0r, spettegolare sugli amori che avevano avuto prima di sposarsi. Quando \u00c1sger\u00f0r rivela che aveva avuto come amante il fratello di Au\u00f0r, V\u00e9steinn, \u00deorkell si infuria e decide di andarsene dalla fattoria che lui e G\u00edsli condividevano; \u00deorkell e \u00c1sger\u00f0r si trasferiscono in una fattoria vicina posseduta da \u00deorgr\u00edmr. Al suo arrivo, \u00deorkell va incontro a \u00deorgr\u00edmr per discutere di varie cose, forse persino della pianificazione dell'omicidio di V\u00e9steinn, anche se nulla \u00e8 scritto per certo; poco dopo \u00deorkell entra in casa con \u00deorgr\u00edmr, e V\u00e9steinn torna alla fattoria di G\u00edsli per far visita alla propria famiglia. Au\u00f0r spiega a G\u00edsli di cosa lei e \u00c1sger\u00f0r stessero parlando e come \u00deorkell abbia origliato la loro conversazione; G\u00edsli tenta di avvertire V\u00e9steinn di non tornare al villaggio perch\u00e9 non sarebbe stata una cosa sicura per lui, ma sfortunatamente V\u00e9steinn non \u00e8 avvertito in tempo e giunge ignaro al villaggio. Poco dopo viene ucciso mentre dormiva in casa di G\u00edsli. G\u00edsli corre in casa e divelle la lancia dal petto di V\u00e9steinn, a significare che avrebbe vendicato la sua morte. Sebbene l'identit\u00e0 dell'intruso non sia mai rivelata, G\u00edsli \u00e8 perseguitato da sogni che lo convincono che \u00deorgr\u00edmr sia l'assassino; in questi sogni vi sono due donne simboliche, una buona e l'altra cattiva, che sembrano rappresentare la scelta che G\u00edsli dovr\u00e0 alla fine compiere.\nOra, per vendicare la morte di V\u00e9steinn, un uomo a cui era legato, G\u00edsli uccide \u00deorgr\u00edmr e fugge nella notte per non essere scoperto. Tuttavia \u00de\u00f3rd\u00eds, sorella di G\u00edsli e vedova di \u00deorgr\u00edmr, sospetta che sia stato G\u00edsli ad aver ucciso suo marito e riesce a farlo dichiarare fuorilegge. Una volta che G\u00edsli \u00e8 stato dichiarato fuorilegge deve costantemente scappare da un gruppo di uomini che lo cercano per ucciderlo; questo risulta essere pi\u00f9 difficile del previsto, ed essi non riescono a trovare G\u00edsli nei suoi vari nascondigli. Mentre G\u00edsli \u00e8 in fuga, i due figli di V\u00e9steinn decidono di farsi vendetta da soli per la morte del padre: i due ragazzi uccidono \u00deorkell, ma G\u00edsli decide di non dar loro la caccia perch\u00e9 parenti di Au\u00f0r.\nAu\u00f0r, moglie di G\u00edsli, rimane leale per tutta la saga e si rifiuta di divulgare la posizione di suo marito, anche quando le vengono offerti trecento pezzi d'argento per l'informazione. I sogni di G\u00edsli continuano a tormentarlo, e alla fine non riesce pi\u00f9 a sfuggire ai suoi problemi n\u00e9 ai suoi cacciatori; dopo che G\u00edsli viene scoperto, Au\u00f0r combatte a fianco del marito finch\u00e9 egli non viene ucciso in una strenua battaglia finale. Perfino dopo che G\u00edsli \u00e8 morto \u00e8 ancora onorato e rispettato per essere stato un uomo onesto e leale; la saga fa notare che il suo ultimo respiro fu forte quanto il primo. Dopo che G\u00edsli \u00e8 caduto, \u00de\u00f3rd\u00eds prova rimorso per la sua uccisione e trafigge la gamba di Eyj\u00f3lfr, e dopo che B\u00f6rkr (fratello di Eyj\u00f3lfr e nuovo marito di \u00de\u00f3rd\u00eds) le strappa la spada di mano per calmare il gruppo \u00de\u00f3rd\u00eds proclama il suo divorzio dal nuovo marito e lascia la sua casa; Au\u00f0r si converte alla fede cristiana e compie un pellegrinaggio a Roma, senza tornare mai pi\u00f9 in Islanda.\nManoscritti.\nSebbene la saga si sia preservata per intero solo in manoscritti tardi, essa fu probabilmente scritta nel primo XIII secolo, mentre gli eventi narrati si sono verificati tra il 940 e il 980.\nNella cultura moderna.\nNel 1981 da questa saga fu tratto un film intitolato \"\u00datlaginn\", diretto da \u00c1g\u00fast Gu\u00f0mundsson e interpretato da Arnar J\u00f3nsson"}
{"id": "2034672", "revid": "767487", "url": "https://it.wikipedia.org/wiki?curid=2034672", "title": "Certo, certissimo, anzi... probabile", "text": "Certo, certissimo, anzi... probabile \u00e8 un film italiano del 1969 diretto da Marcello Fondato.\nTrama.\nMarta e Nanda sono due donne legate da una lunga amicizia, ma dai caratteri opposti: una \u00e8 sognatrice e romantica, l'altra calcolatrice e arrivista. Entrambe sono da tempo alla ricerca del principe azzurro, ovvero di un buon marito. Lo trova per prima Marta, nei panni di Piero, un giovane e gentile tappezziere; purtroppo l'armonia famigliare viene messa a dura prova dall'inaspettato arrivo di Henry, un amico americano di Piero senza fissa dimora. Marta, dopo due mesi di esasperata convivenza a tre, con la scusa di riallacciare i rapporti con l'ex amica Nanda decide di presentarle Henry, con la speranza che questi lasci finalmente la casa. Purtroppo entrambe vanno incontro a una cocente delusione: Piero, il giovane marito di Marta, infatti confessa la sua lunga storia d'amore con Henry."}
{"id": "2034677", "revid": "287204", "url": "https://it.wikipedia.org/wiki?curid=2034677", "title": "Gisla saga", "text": ""}
{"id": "2034678", "revid": "114325", "url": "https://it.wikipedia.org/wiki?curid=2034678", "title": "G\u00edsla saga S\u00farssonar", "text": ""}
{"id": "2034680", "revid": "287204", "url": "https://it.wikipedia.org/wiki?curid=2034680", "title": "Gisla saga Surssonar", "text": ""}
{"id": "2034682", "revid": "114325", "url": "https://it.wikipedia.org/wiki?curid=2034682", "title": "Saga di G\u00edsli", "text": ""}
{"id": "2034683", "revid": "287204", "url": "https://it.wikipedia.org/wiki?curid=2034683", "title": "Saga di Gisli", "text": ""}
{"id": "2034684", "revid": "114325", "url": "https://it.wikipedia.org/wiki?curid=2034684", "title": "Saga di G\u00edsli S\u00farsson", "text": ""}
{"id": "2034685", "revid": "287204", "url": "https://it.wikipedia.org/wiki?curid=2034685", "title": "Saga di Gisli Sursson", "text": ""}
{"id": "2034687", "revid": "767487", "url": "https://it.wikipedia.org/wiki?curid=2034687", "title": "Fuori il malloppo (Popsy Pop)", "text": "Fuori il malloppo (Popsy Pop) \u00e8 un film del 1971 diretto da Jean Herman. Tra gli attori principali figura Henri Charri\u00e8re, criminale e scrittore francese noto col soprannome di \"Papillon\".\nTrama.\nPopsy Pop, una bella avventuriera, organizza una rapina ma fugge col malloppo prima di dividerlo con i complici.\nSi trover\u00e0 alla resa dei conti con un ispettore di polizia e l'ultimo dei complici ancora in vita."}
{"id": "2034689", "revid": "486946", "url": "https://it.wikipedia.org/wiki?curid=2034689", "title": "Popsy Pop", "text": ""}
{"id": "2034690", "revid": "114325", "url": "https://it.wikipedia.org/wiki?curid=2034690", "title": "Saga di G\u00edsli figlio di S\u00farr", "text": ""}
{"id": "2034691", "revid": "287204", "url": "https://it.wikipedia.org/wiki?curid=2034691", "title": "Campionato del mondo di scacchi 1960", "text": "Il campionato del mondo di scacchi 1960 fu conteso tra il campione del mondo Michail Botvinnik e lo sfidante Michail Tal'; la sfida and\u00f2 a quest'ultimo, che vinse 12,5-8,5. Il match si svolse a Mosca tra il 15 marzo e il 7 maggio.\nQualificazioni.\nInterzonale.\nIl torneo interzonale si svolse a Portorose, in Istria, tra il 5 agosto e il 12 settembre 1958. Ventuno giocatori parteciparono al torneo, che si svolse con la formula del girone all'italiana; il vincitore fu Michail Tal, che concluse a 13,5 punti su 20 davanti a Svetozar Gligori\u0107 e P\u00e1l Benk\u0151. Sei giocatori si qualificarono per il torneo dei Candidati, cui erano ammessi di diritto Vasilij Smyslov (contendente al titolo mondiale) e Paul Keres (come secondo arrivato al precedente torneo dei Candidati).\nTorneo dei candidati.\nIl torneo dei Candidati si svolse tra il 6 settembre e il 31 ottobre 1959, come un quadruplo girone all'italiana. I primi due di questi si svolsero a Bled, il terzo a Zagabria, il quarto a Belgrado (tutti nella ex Jugoslavia). Il vincitore fu Tal, che concluse con 20 punti su 28 partite, 1,5 punti davanti a Keres, nonostante quest'ultimo avesse vinto tre dei quattro scontri diretti.\nCampionato del mondo.\nIl campionato si svolse a Mosca, al meglio delle 24 partite. Tal raggiunse dopo 21 partite i 12,5 punti necessari per vincere.\nSecondo le regole FIDE, Botvinnik ebbe il diritto di sfidare il nuovo campione in un match di rivincita. Esso fu il campionato mondiale 1961."}
{"id": "2034692", "revid": "287204", "url": "https://it.wikipedia.org/wiki?curid=2034692", "title": "Saga di Gisli figlio di Surr", "text": ""}
{"id": "2034693", "revid": "287204", "url": "https://it.wikipedia.org/wiki?curid=2034693", "title": "Pal Benko", "text": ""}
{"id": "2034695", "revid": "599013", "url": "https://it.wikipedia.org/wiki?curid=2034695", "title": "Pal Benk\u0151", "text": ""}
{"id": "2034696", "revid": "287204", "url": "https://it.wikipedia.org/wiki?curid=2034696", "title": "Arnar Jonsson", "text": ""}
{"id": "2034697", "revid": "767487", "url": "https://it.wikipedia.org/wiki?curid=2034697", "title": "Honey, Honey", "text": "Honey, Honey \u00e8 una canzone pop del gruppo svedese ABBA inclusa nell'album \"Waterloo\". \u00c8 stato il secondo singolo estratto dall'album, dopo il successo ottenuto dalla title track, che nel 1974 vinse l'Eurovision Song Contest.\nStoria del brano.\n\"Honey, Honey\" fu scritta da Bj\u00f6rn Ulvaeus, Benny Andersson e Stig Anderson, con la parte principale del brano cantata da Agnetha F\u00e4ltskog e Anni-Frid Lyngstad. Oltre alla versione internazionale in lingua inglese, gli ABBA registrarono \"Honey, Honey\" anche in lingua svedese, l'ultima registrazione ufficiale nella loro madre lingua, che fu inserita come lato B dell'edizione svedese di \"Waterloo\". Nell'edizione internazionale di \"Honey, Honey\" il lato B, invece era \"King Kong Song\".\nNel 2008 Amanda Seyfried ha registrato una cover del brano per la colonna sonora del film \"Mamma Mia!\"\nRicezione.\n\"Honey, Honey\" fu pubblicato in quasi tutta Europa, negli Stati Uniti, in Australia e in Nuova Zelanda, ma non nel Regno Unito. L'etichetta inglese degli ABBA, la Epic Records, decise di pubblicare al suo posto un remix di \"Ring Ring\", che per\u00f2 non ebbe particolare successo. Invece una cover di \"Honey, Honey\" registrata dal gruppo Sweet Dreams, riusc\u00ec ad entrare nella top ten inglese.\n\"Honey, Honey\" rimase per quattro mesi nella top 5 in Germania, oltre a raggiungere la top 5 di Austria e Svizzera. Negli Stati Uniti, \"Honey, Honey\" ebbe un modesto successo, specie se paragonato ai precedenti singoli. Il singolo infatti raggiunse al massimo la posizione 27 sia della Billboard Hot 100 che della Adult Contemporary."}
{"id": "2034700", "revid": "767487", "url": "https://it.wikipedia.org/wiki?curid=2034700", "title": "Primera Divisi\u00f3n 1967 (Argentina)", "text": "La Primera Divisi\u00f3n 1967 \u00e8 stata la prima edizione del massimo torneo calcistico argentino ad essere disputata con la formula dei tornei Metropolitano e Nacional.\nIl Metropolitano (trentasettesima edizione del campionato nazionale) fu vinto dall'Estudiantes, mentre nel Nacional (trentottesima edizione) prevalse l'Independiente.\nCampionato Metropolitano.\nFinale.\nL'Estudiantes vince il Metropolitano 1967."}
{"id": "2034703", "revid": "39267098", "url": "https://it.wikipedia.org/wiki?curid=2034703", "title": "Honey Honey", "text": ""}
{"id": "2034704", "revid": "57342", "url": "https://it.wikipedia.org/wiki?curid=2034704", "title": "Arrigo Morselli", "text": "Carriera.\nCalciatore.\nMorselli inizi\u00f2 a giocare nel per poi passare nella squadra della sua citt\u00e0 natale, il , con cui esord\u00ec in Serie A il 23 novembre 1930 a diciannove anni contro il Milan (vittoria per 3-0).\nDopo un'altra stagione in Serie A e una in Serie B coi canarini, torn\u00f2 in Serie A nel 1934 nelle file della Fiorentina, dove rimase per quattro stagioni.\nNel 1937 pass\u00f2 al Genova 1893. Dopo due stagioni da titolare a Genova in cui disput\u00f2 48 partite realizzando 14 gol di cui 10, record personale di reti, nel 1938/39, torn\u00f2 a Firenze, dove rimase per una sola stagione.\nNel 1940 pass\u00f2 al Milano, con cui disput\u00f2 solo 8 partite (7 in campionato e una in Coppa Italia) e l'anno seguente decise di passare al Brescia, in Serie B, dove ritrov\u00f2 il posto di titolare. Nel 1942 torn\u00f2 in rossonero, dove concluse la carriera l'anno seguente.\nAllenatore.\nMorselli nel 1953 fu nominato allenatore del Milan, ma venne sostituito da B\u00e9la Guttmann dopo nove giornate di campionato nelle quali aveva ottenuto 4 vittorie, 3 pareggi e 2 sconfitte che valevano il 5\u00ba posto in classifica a pari merito con la Roma a 4 punti dall'Inter capolista.\nIn carriera allen\u00f2 anche il Lecco."}
{"id": "2034709", "revid": "6923", "url": "https://it.wikipedia.org/wiki?curid=2034709", "title": "Lancia Beta Montecarlo", "text": ""}
{"id": "2034712", "revid": "1442080", "url": "https://it.wikipedia.org/wiki?curid=2034712", "title": "Roger Field", "text": "\u00c8 ideatore di pi\u00f9 di 100 brevetti.\nVita e opere.\nField \u00e8 cresciuto a Londra, a Canterbury e in Svizzera. Ha frequentato i collegi The King's School, Canterbury e l'Aiglon College a Villars-sur-Ollon. Nel 1965 si rec\u00f2 in California e studi\u00f2 design industriale ottenendo il diploma del California College of the Arts. Nel 1972 si trasfer\u00ec in Germania.\nField \u00e8 noto anche come chitarrista ed ha suonato tra gli altri con Chet Atkins, suo amico, e con Merle Travis.\nLa sua pi\u00f9 nota invenzione \u00e8 la Foldaxe, una chitarra elettrica pieghevole che Field ha fatto realizzare per Chet Atkins. Un'immagine della Foldaxe si trova nel libro di Atkins \"Me and My Guitars\".[1] Come trovata pubblicitaria Field il 30 settembre 1987 si port\u00f2 una delle sue chitarre Foldaxe in un Concorde e suon\u00f2 la canzone \"Mr.Sandman\" \u201eattraverso il muro del suono\u201c. Con questa chitarra Field ha vinto un famoso premio di design (Designer's Choice Award) negli USA. Ricevette anche una lettera di congratulazioni da Raymond Loewy.\nField ha fotografato numerosi personaggi famosi con la Foldaxe, tra gli altri. Keith Richards, Sir Mick Jagger, Sir Paul McCartney, Hank Marvin, David Copperfield e Eric Clapton. \u00c8 grazie all'opera di Roger Field che Hank Marvin e Bruce Welch superarono il loro conflitto, che durava da pi\u00f9 di 10 anni ed iniziarono una tourn\u00e9e di addio della loro vecchia band The Shadows prima in Gran Bretagna (2004) e poi in tutta Europa (2005).\nMarcel Dadi ha composto la sua canzone \"Roger Chesterfield\" per Roger Field (CD \"Guitar Legend Volume 1\").\nField \u00e8 noto nei mass media di tutto il mondo come amico di Arnold Schwarzenegger e suo insegnante di inglese a Monaco nel 1968."}
{"id": "2034713", "revid": "438678", "url": "https://it.wikipedia.org/wiki?curid=2034713", "title": "Il clan dei marsigliesi", "text": "Il clan dei marsigliesi (\"La scoumoune\"), \u00e8 un film del 1972 scritto e diretto da Jos\u00e9 Giovanni, tratto da un proprio romanzo, interpretato da Jean-Paul Belmondo e Claudia Cardinale.\nTrama.\nMarsiglia, 1934. Xavier Saratov si trova in prigione per un omicidio che Jeannot Villanova, boss della malavita marsigliese, gli ha fatto attribuire facendo mettere il cadavere nella sua auto. Georgia, sua sorella, e l'amico Roberto Borgo, soprannominato \"lo Scomunicato\" perch\u00e9 porta sfortuna ai suoi nemici, cercano di provare la sua innocenza. Xavier \u00e8 condannato a venti anni di carcere.\nRoberto elimina molti degli scagnozzi di Villanova, e finisce anche per uccidere il boss stesso. Eredita i suoi affari, bische, night-club e una casa di tolleranza, che viene affidata in gestione a Georgia.\nA seguito di una sparatoria con alcuni malviventi di colore nella quale \u00e8 rimasto ferito, Roberto viene catturato dalla polizia e finisce in carcere insieme a Xavier.\nDopo vari tentativi infruttuosi di evasione, arriva la guerra. Entrambi fanno domanda di arruolamento nell'esercito, ma senza successo. Invece, \u00e8 il Fronte di Liberazione Nazionale che, in cambio di una remissione della pena, offre loro un pericoloso lavoro come sminatori sulle spiagge della Normandia. Xavier, cercando di disinnescare una di queste bombe, perde un braccio.\nUscito di prigione, Xavier non riesce a reinserirsi nella societ\u00e0 civile. Verr\u00e0 ucciso da una banda di teppisti ricattatori che volevano violentare sua sorella. Roberto giura di vendicarsi."}
{"id": "2034722", "revid": "1442080", "url": "https://it.wikipedia.org/wiki?curid=2034722", "title": "L\u00e9on Matthieu Cochereau", "text": "Biografia.\nAllievo di David, il suo quadro pi\u00f9 noto, conservato al Louvre di Parigi, rappresenta proprio lo studio del Maestro.\nNel 1817, da Tolone Cochereau si imbarco sulla nave \"La Cl\u00e9op\u00e2tre\" per un viaggio in Oriente in compagnia dello zio Pierre Pr\u00e9vost, il primo pittore francese dei panorami, Louis Nicolas de Forbin e l'architetto Jean Nicolas Huyot. Mor\u00ec durante il viaggio, vittima della dissenteria, e fu sepolto in mare, al largo dell'isola di Citera."}
{"id": "2034728", "revid": "2134764", "url": "https://it.wikipedia.org/wiki?curid=2034728", "title": "Richard P\u00e1ez", "text": " \u00c8 il padre di Ricardo P\u00e1ez, calciatore.\nCarriera.\nGiocatore.\nHa giocato per quattro squadre venezuelane; dopo il suo ritiro ha intrapreso la carriera di allenatore.\nAllenatore.\nDopo aver iniziato la carriera in panchina con la squadra con la quale si \u00e8 ritirato, l'Universidad de Los Andes, ha allenato altre due squadre di club prima di insediarsi da commissario tecnico alla guida del per partecipare al Campionato sudamericano di calcio Under-20 1999, e sedette sulla panchina della nazionale di calcio venezuelana dal 2001 al 2007, anno della Copa Am\u00e9rica giocata in casa. Sollevato dall'incarico di CT, viene chiamato dai peruviani dell'Alianza Lima e dal 2010 allena il Millonarios di Bogota."}
{"id": "2034736", "revid": "1543377", "url": "https://it.wikipedia.org/wiki?curid=2034736", "title": "Esperimento di Stern-Gerlach", "text": "In meccanica quantistica, l'esperimento di Stern-Gerlach, che prende il nome da Otto Stern e Walther Gerlach, \u00e8 un importante esperimento del 1922 sulla deflessione delle particelle, spesso preso come esempio per illustrare i principi alla base della meccanica quantistica. Pu\u00f2 essere usato per dimostrare che elettroni e atomi hanno propriet\u00e0 quantistiche intrinseche, e come la misura di un sistema quantistico influenzi il sistema in esame.\nTeoria di base e descrizione.\nStern e Walther Gerlach escogitarono un esperimento per determinare se le particelle avessero un momento angolare intrinseco. In un sistema classico, come un pianeta in orbita intorno ad una stella, il pianeta ha un momento angolare dato dalla rivoluzione intorno alla stella e dalla rotazione rispetto al proprio asse (\"spin\"). Se si considera un elettrone come un dipolo elettrico classico con due cariche rapidamente rotanti, si osserver\u00e0 la precessione di Larmor in un campo magnetico, a causa del momento torcente che il campo esercita sul dipolo.\nSe la particella si muove in un campo magnetico omogeneo, le forze esercitate sulle estremit\u00e0 opposte del dipolo si cancellano a vicenda e la traiettoria della particella non \u00e8 modificata. Se l'esperimento \u00e8 eseguito con elettroni, un campo magnetico di intensit\u00e0 appropriata e orientato trasversalmente alla traiettoria della particella viene usato per compensare la tendenza di ogni particella carica a ruotare nel suo percorso attraverso il campo magnetico (vedi anche ciclotrone); con questa compensazione si pu\u00f2 ignorare l'effetto della carica elettrica. L'esperimento di Stern-Gerlach pu\u00f2 essere condotto usando particelle elettricamente neutre ottenendo le stesse conclusioni, in quanto \u00e8 progettato per la misura del solo momento angolare, e non per la misura di fenomeni elettrici.\nSe la particella attraversa un campo magnetico non omogeneo, la forza ad una estremit\u00e0 del dipolo sar\u00e0 leggermente maggiore di quella all'estremit\u00e0 opposta; questo causa la deflessione della particella. La direzione in cui le particelle sono deflesse \u00e8 indicata convenzionalmente con \"z\".\nSe le particelle sono classiche e rotanti su loro stesse (\"dotate di spin\"), allora la distribuzione del loro momento angolare di \"spin\" \u00e8 casuale e ogni particella sarebbe deflessa verso l'alto o il basso (verso valori positivi o negativi di \"z\") di una differente quantit\u00e0, producendo una distribuzione regolare sullo schermo di un rivelatore. Invece, le particelle che passano attraverso il campo magnetico sono deflesse o in alto o in basso di una quantit\u00e0 precisa. Questo indica che il momento angolare di \"spin\" \u00e8 quantizzato, cio\u00e8 assume solo valori discreti: non c'\u00e8 quindi una distribuzione continua di possibili valori del momento angolare.\nGli elettroni sono particelle con valore del \"modulo\" del \"vettore\" di spin \u00bd. Hanno quindi solo due possibili valori della \"proiezione (o componente) lungo un asse\", del momento angolare, chiamati spin \"up\" e \"down\"; il valore esatto della componente lungo la direzione \"z\" \u00e8 quindi formula_1 e formula_2. Se questo valore fosse il risultato della rotazione delle particelle su se stesse, analoga alla rotazione dei pianeti, la velocit\u00e0 di rotazione dovrebbe essere maggiore di quella della luce: tale spiegazione \u00e8 dunque errata. Inoltre, se si usa un modello in cui le particelle sono puntiformi, cio\u00e8 non hanno estensione, non \u00e8 possibile definire un momento di rotazione su se stesse. Lo spin quindi non \u00e8 legato alla rotazione ed \u00e8 un fenomeno puramente quantistico; per questo motivo \u00e8 definito come \"momento angolare intrinseco\".\nAnche protoni e neutroni hanno due possibili valori di spin, e sono particelle composte da tre quark ciascuna, che sono essi stessi particelle con spin \u00bd. Altre particelle possono avere un diverso numero di valori possibili. Il numero di valori possibili \u00e8 dato da formula_3, dove \"s\" \u00e8 il valore del modulo del vettore di spin. Lo spin \"s\" \u00e8 semi-intero per i fermioni e intero per i bosoni.\nPer descrivere l'esperimento con particelle con spin \u00bd matematicamente \u00e8 pi\u00f9 semplice utilizzare la notazione bra-ket di Dirac. Quando una particella passa attraverso il dispositivo di Stern-Gerlach viene \"osservata\". L'osservazione in meccanica quantistica \u00e8 equivalente alla misura. Lo strumento di osservazione \u00e8 il rivelatore, e in questo caso possiamo osservare uno dei due possibili valori, o spin \"up\" o spin \"down\"; questi sono descritti con il numero quantico del momento angolare generico \"j\", che pu\u00f2 assumere i due valori formula_1 o formula_2. L'operazione di misura \u00e8 descritta da un operatore formula_6. In termini matematici\nI coefficienti costanti c1 e c2 sono numeri complessi. Elevando al quadrato i loro valori assoluti formula_8 e formula_9 si determina la probabilit\u00e0 che nello stato formula_10 sia assunto uno dei due possibili valori di \"j\". I coefficienti devono anche essere normalizzati in modo che la probabilit\u00e0 complessiva sia 1. Comunque questa informazione non \u00e8 sufficiente per determinare i valori di c1 e c2, in quanto sono numeri complessi. La misura fornisce quindi solo i valori assoluti dei coefficienti.\nEsperimenti di Stern-Gerlach in sequenza.\nSe si combinano alcuni apparati di Stern\u2013Gerlach si pu\u00f2 vedere chiaramente che non agiscono come semplici selettori, ma alterano lo stato osservato secondo le leggi della meccanica quantistica; tale fenomeno \u00e8 analogo alla polarizzazione della radiazione elettromagnetica); come illustrato nella figura seguente, ogni apparato agisce infatti come un filtro polarizzatore:\nStoria.\nL'esperimento fu eseguito nel 1922 a Francoforte da Otto Stern e Walther Gerlach. In quel periodo Stern era un assistente di Max Born all'Istituto di Fisica Teorica della Johann Wolfgang Goethe-Universit\u00e4t, mentre Gerlach era assistente presso l'Istituto di Fisica Sperimentale della stessa universit\u00e0.\nAll'epoca dell'esperimento, il modello pi\u00f9 accreditato per la descrizione dell'atomo era il modello atomico di Bohr secondo il quale gli elettroni orbitavano attorno al nucleo carico positivamente. Questo poteva avvenire solo in alcuni specifici orbitali o livelli di energia di natura discreta (ad esempio tra il primo e il secondo livello, che erano ben separati, non poteva esisterne un altro, perci\u00f2 l'elettrone si trovava o al livello energetico inferiore o al livello superiore, ma mai in mezzo).\nL'esperimento di Stern e Gerlach aveva lo scopo di verificare l'ipotesi di Bohr-Sommerfield secondo cui la direzione del momento angolare di un atomo di argento \u00e8 quantizzata.\nSi pu\u00f2 notare come l'esperimento fu eseguito diversi anni prima che Uhlenbeck e Goudsmit formulassero le loro ipotesi sull'esistenza dello \"spin\" di una particella. Bench\u00e9 il risultato dell'esperimenti di Stern-Gerlach fu in seguito trovato essere in accordo con le predizioni della meccanica quantistica di uno spin \u00bd, esso pu\u00f2 essere visto anche come una conferma della \"vecchia\" teoria di Bohr-Sommerfeld.\nNel 1927, T.E. Phipps e J.B. Taylor riprodussero l'esperimento utilizzando atomi di idrogeno, per dissipare il dubbio che il tutto fosse dovuto all'uso di atomi di argento (nel 1926 l'equazione di Schr\u00f6dinger non relativistica aveva predetto sbagliando che il momento magnetico dell'idrogeno fosse nullo; per ovviare a questo problema, Pauli introdusse \"a mano\" le tre matrici di spin che oggi portano il suo nome, che Dirac nel 1928 dimostr\u00f2 essere intrinseche nella sua equazione relativistica)\nImpatto.\nL'esperimento di Stern-Gerlach ha avuto una grande influenza sulla fisica moderna:"}
{"id": "2034745", "revid": "1924342", "url": "https://it.wikipedia.org/wiki?curid=2034745", "title": "Me, Myself and I (Beyonc\u00e9)", "text": "Me, Myself and I \u00e8 una canzone R&amp;B della cantante statunitense Beyonc\u00e9.\nScritta da Scott Storch e Robert Waller, il brano \u00e8 stato prodotto da Storch e da Beyonc\u00e9 per il suo album di debutto \"Dangerously in Love\", pubblicato nel 2003. La protagonista del brano si rivolge al proprio fidanzato che l'ha tradita.\nIl singolo di \"Me, Myself and I\" \u00e8 stato pubblicato il 19 ottobre 2003, come terzo singolo estratto da \"Dangerously in Love\". Il singolo \u00e8 riuscito ad arrivare alla quarta posizione della \"Billboard\" Hot 100, rimanendoci per due settimane, diventando il quarto singolo consecutivo di Beyonc\u00e9 ad entrare nella top 5."}
{"id": "2034746", "revid": "486946", "url": "https://it.wikipedia.org/wiki?curid=2034746", "title": "Asd pallamano conversano", "text": ""}
{"id": "2034749", "revid": "305248", "url": "https://it.wikipedia.org/wiki?curid=2034749", "title": "Nord-est (disambigua)", "text": ""}
{"id": "2034750", "revid": "1805885", "url": "https://it.wikipedia.org/wiki?curid=2034750", "title": "Stazione meteorologica di Predazzo", "text": "La stazione meteorologica di Predazzo \u00e8 la stazione meteorologica di riferimento relativa alla localit\u00e0 di Predazzo.\nCoordinate geografiche.\nLa stazione meteorologica \u00e8 situata nell'Italia nord-orientale, in Trentino-Alto Adige, in provincia di Trento, nel comune di Predazzo, a 1.020 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta ai -3,7\u00a0\u00b0C, mentre quella del mese pi\u00f9 caldo, luglio, \u00e8 di +14,6\u00a0\u00b0C ."}
{"id": "2034752", "revid": "599013", "url": "https://it.wikipedia.org/wiki?curid=2034752", "title": "Guilty (singolo Barbra Streisand)", "text": "Guilty \u00e8 un duetto di Barbra Streisand e Barry Gibb, cantante dei Bee Gees. Questo brano fu per\u00f2 scritto da tutti e tre i Bee Gees: Barry, Maurice e Robin Gibb.\nUscito come singolo dell'omonimo album di Barbra Streisand del 1980, questo brano \u00e8 arrivato fino alla 3\u00aa posizione nella US \"Billboard\" Hot 100 e alla 5\u00aa nella adult contemporary chart. Inoltre fu certificato il disco d'oro dalla RIAA.\nIn Norvegia si piazz\u00f2 al quarto posto e nel Regno Unito al 34\u00ba posto nella Official Singles Chart.\nNel 1981 ha vinto un Grammy Award nella categoria \"miglior performance pop di un gruppo o duo\".\nLa canzone \u00e8 inserita nella compilation dei Bee Gees \"\" del 2001."}
{"id": "2034765", "revid": "628767", "url": "https://it.wikipedia.org/wiki?curid=2034765", "title": "Chonchi", "text": "Chonchi \u00e8 un comune del Cile situato nella parte centrale dell'isola di Chilo\u00e9 nella regione di Los Lagos.\nLa sede comunale \u00e8 nell'omonima cittadina di Chonchi (\"San Carlos de Chonchi\") che viene chiamata \"Ciudad de los Tres Pisos\" (la citt\u00e0 dei tre piani) poich\u00e9 \u00e8 costruita su tre terrazze naturali. La sua chiesa in legno, dedicata a S. Carlo, \u00e8 una delle 16 dell'arcipelago dichiarate Patrimonio dell'Umanit\u00e0. All'interno del comune si trova anche quella di Vilopulli, nota per la sua torre sottile, che appartiene alla stessa categoria.\nIl comune confina a nord con Castro e a sud con Queilen e Quell\u00f3n. L'unica isola che ne fa parte \u00e8 l'isolotto di Linlinao. All'interno del territorio comunale c'\u00e8 Cucao, l'unico centro abitato sulla costa occidentale di Chilo\u00e9, con l'entrata al Parco nazionale di Chilo\u00e9. Tra Cucao e Chonchi c'\u00e8 il doppio lago Huillinco-Cucao con il villaggio di Huillinco."}
{"id": "2034770", "revid": "1793900", "url": "https://it.wikipedia.org/wiki?curid=2034770", "title": "311 South Wacker Drive", "text": "Il 311 South Wacker Drive \u00e8 un grattacielo di Chicago, negli Stati Uniti. Completato nel 1990, \u00e8 stato progettato in stile post - moderno dall'architetto Kohn Pederson Fox. "}
{"id": "2034777", "revid": "1821847", "url": "https://it.wikipedia.org/wiki?curid=2034777", "title": "Sinistra hegeliana", "text": "La sinistra hegeliana, o giovani hegeliani, \u00e8 una scuola (pi\u00f9 precisamente una corrente) di pensiero filosofico che si form\u00f2 tra alcuni intellettuali prussiani, discepoli di Hegel, poco dopo la morte di questo, avvenuta nel 1831. \nOrigine del nome.\nLa scuola hegeliana si era suddivisa ben presto in due principali correnti, che nel 1837 David Strauss, in seguito alle polemiche suscitate dalla sua opera \"Vita di Ges\u00f9\" (1835), rifacendosi agli schieramenti politici che si fronteggiavano nel parlamento francese, chiam\u00f2 destra e sinistra hegeliana. \nIl crinale che suddivide le due posizioni riguarda soprattutto i rapporti tra filosofia e Cristianesimo e l'aspetto politico del pensiero hegeliano. Gli esponenti della destra, chiamati anche \"vecchi hegeliani\", ritenevano che nel pensiero di Hegel fossero stati definiti, una volta per tutte, i concetti essenziali del Cristianesimo quali l'immortalit\u00e0 dell'anima, Dio come persona e la Trinit\u00e0, e che Hegel avesse inquadrato e convalidato filosoficamente la religione cristiana. I rappresentanti della destra (quali Karl F. G\u00f6schler, Georg A. Gabler, Julius Schaller) ritenevano inoltre che la dialettica hegeliana portava ad accettare come \"razionale\" lo Stato prussiano assolutistico con le diseguaglianze sociali ed economiche che esso sanzionava, citando la seconda parte della celeberrima affermazione di Hegel: \u00abci\u00f2 che \u00e8 reale \u00e8 razionale\u00bb.\nGli esponenti della sinistra, i \u00abgiovani hegeliani\u00bb, sostenevano viceversa che nella dottrina del maestro non vi fosse traccia di una fondazione filosofica di un'anima immortale, identificata come sostanza spirituale, e che l'Idea e lo Spirito assoluto hegeliano non avessero niente a che fare, essendo sovrapersonali, con la concezione della personalit\u00e0 di Dio. Quanto al dogma della Trinit\u00e0, Hegel stesso in effetti vi aveva visto solo una forma simbolica anticipatrice di quell'andamento triadico che caratterizzava la sua dialettica. \nLa sinistra infine sottolineava come nella filosofia hegeliana la religione occupasse un ruolo subordinato rispetto al valore supremo della filosofia. I giovani hegeliani in effetti attribuivano ad Hegel una polemica nei confronti del cristianesimo riguardo al quale invece il maestro si era mantenuto su posizioni molto prudenti; la sinistra nella sua critica si rifaceva in realt\u00e0 a concezioni atee e illuministe settecentesche, pur utilizzando strumenti dottrinari derivati da Hegel. Riguardo all'aspetto politico, gli esponenti della sinistra tendevano a evidenziare la prima parte dell'affermazione di Hegel, \u00abci\u00f2 che \u00e8 razionale \u00e8 reale\u00bb, sottolineando il perenne cambiamento della realt\u00e0, dovuto al movimento dialettico, e a leggerne il significato profondo in chiave fortemente progressista.\nI protagonisti.\nIl punto d'incontro dei \"giovani hegeliani\" era il Doktorclub di Berlino.\nFacevano parte della sinistra hegeliana lo stesso David Strauss, Bruno Bauer - che inizialmente era sulle posizioni della destra - e suo fratello Edgar (1820-1866), Max Stirner, Arnold Ruge, Moses Hess (1812-1875).\nEspressione della posizione radicale della sinistra fu l'opera di Bruno Bauer dal titolo significativo \"La tromba del giudizio universale contro Hegel ateo e anticristo. Un ultimatum\" (1841), dove attaccava la filosofia hegeliana come restauratrice dell'alleanza tra il trono e l'altare.\nIn effetti si stava gi\u00e0 verificando nell'ambito degli stessi esponenti della sinistra, per primo Ludwig Feuerbach con lo scritto \"Per la critica della filosofia hegeliana\" (1839) e in seguito gli stessi Karl Marx e Friedrich Engels, una riformulazione sempre pi\u00f9 originale e rivoluzionaria della dottrina hegeliana, che avrebbe poi portato al materialismo storico del marxismo."}
{"id": "2034780", "revid": "136053", "url": "https://it.wikipedia.org/wiki?curid=2034780", "title": "Austria longobarda", "text": ""}
{"id": "2034783", "revid": "3358", "url": "https://it.wikipedia.org/wiki?curid=2034783", "title": "David Strauss", "text": ""}
{"id": "2034786", "revid": "1829756", "url": "https://it.wikipedia.org/wiki?curid=2034786", "title": "Tg7 Sport", "text": "Tg7 Sport \u00e8 un telegiornale sportivo italiano in onda su 7 Gold dal luned\u00ec al sabato, dalle 13.30 alle 13.50 nella sua edizione giornaliera, e dalle 19.30 alle 19.55 e successivamente dalle 20.30 alle 20.55 nelle due edizioni serali.\nSono 25 minuti di servizi, interviste, immagini realizzati dai giornalisti della redazione centrale 7 Gold e dai vari corrispondenti che operano nelle sedi regionali di 7 Gold. Interviste inedite informano lo spettatore sui movimenti di mercato di tutte le squadre di Serie A ed altri campionati. "}
{"id": "2034790", "revid": "913245", "url": "https://it.wikipedia.org/wiki?curid=2034790", "title": "Erik Tysse", "text": "Biografia.\n\u00c8 il fratello minore della marciatrice Kjersti Pl\u00e4tzer, due volte vincitrice della medaglia d'argento alle Olimpiadi nella 20\u00a0km."}
{"id": "2034794", "revid": "254059", "url": "https://it.wikipedia.org/wiki?curid=2034794", "title": "Fossa Storta", "text": "La Fossa Storta \u00e8 un corso d'acqua del Veneto.\nSi tratta di un canale di scolo e si origina a nord di Peseggia. Attraversa il centro di Mogliano Veneto (dove il suo corso \u00e8 a tratti sotterraneo) quindi entra in comune di Marcon dove sfocia nel Dese (localit\u00e0 Praello).\nIl toponimo si riferisce alla tortuosit\u00e0 del suo corso, cosa particolarmente evidente tra la localit\u00e0 Torni di Mogliano e Marcon.\nIl suo bacino ricade nella competenza del consorzio di bonifica Acque Risorgive. Attualmente questo ente si sta adoperando per la riqualificazione ambientale della Fossa Storta creando un'area di fito-biodepurazione da integrare con le ex cave del Praello, notevole riserva naturale posta verso la fine del corso. In effetti questo canale presenta un elevato tasso di inquinamento (alte concentrazioni di fosfati), legato al fatto che gran parte del suo bacino \u00e8 urbanizzato."}
{"id": "2034795", "revid": "45927", "url": "https://it.wikipedia.org/wiki?curid=2034795", "title": "Radice digitale", "text": ""}
{"id": "2034797", "revid": "1494169", "url": "https://it.wikipedia.org/wiki?curid=2034797", "title": "Nuoto ai XIII Giochi paralimpici estivi - 50 m stile libero maschili S2", "text": ""}
{"id": "2034807", "revid": "124706646", "url": "https://it.wikipedia.org/wiki?curid=2034807", "title": "Museo Correr", "text": "Il Museo Correr \u00e8 uno dei pi\u00f9 importanti e rappresentativi musei della citt\u00e0 di Venezia. \u00c8 situato nel sestiere di San Marco, presso piazza San Marco, e fa parte della Fondazione Musei Civici di Venezia. Esso illustra, nelle varie sezioni e nelle variegate e ricche raccolte, l'arte, la civilt\u00e0 e la storia di Venezia.\nStoria del museo.\nIl museo ha origine con il lascito del nobile veneziano Teodoro Correr, morto nel 1830. Col passare del tempo le collezioni si accrebbero e nel 1887 fu necessario il trasferimento delle collezioni dalla sede originaria di Palazzo Correr al Fondaco dei Turchi.\nNel 1922 avvenne il definitivo trasferimento nell'attuale sede presso l'Ala Napoleonica (o \"Fabbrica Nuova\"), in piazza San Marco, e le Procuratie Nuove.\nLa figura di Teodoro Correr.\nIl museo prende il nome da Teodoro Correr, nobile veneziano, grande appassionato di arte e collezionista che dedic\u00f2 gran parte della sua vita a raccogliere opere d'arte e ogni sorta di cimeli: dipinti, statue antiche e moderne, codici miniati, documenti, monete, medaglie, libri, gemme, cammei, disegni e molto altro. Vasta e ricca, la raccolta prese corpo tra gli ultimi anni della Repubblica veneziana e quelli successivi delle dominazioni straniere.\nIl patrizio veneziano dichiar\u00f2 esplicitamente che la sua intenzione era di rendere fruibile il suo patrimonio come museo: alla sua morte egli don\u00f2 alla citt\u00e0 tutte le sue raccolte, assieme al palazzo di famiglia in cui erano custodite.\nArricchita di nuove donazioni, tra cui le raccolte Molin, Zoppetti (con i notevoli materiali canoviani), Tironi (dipinti, maioliche, vetri, bronzi), Cicogna, Sagredo e altre, la collezione Correr gi\u00e0 nel 1887 venne trasferita dalla casa di Teodoro Correr nel sestiere di Santa Croce, nella zona di San Zuan Degol\u00e0, e sistemata nel vicino Fondaco dei Turchi, affacciato direttamente sul Canal Grande. La casa di Correr rimase in ogni caso sede espositiva di una parte delle collezioni. Nel 1922 il Museo Correr venne definitivamente spostato in piazza San Marco, mentre al Fondaco rimanevano le collezioni di storia naturale, che sarebbero andate a confluire nel nascente Museo di Storia Naturale.\nL'edificio attuale.\nLa progettazione e l'inizio della realizzazione dell'Ala Napoleonica, con il prospetto monumentale e il portico sottostante, risalgono agli anni in cui Venezia apparteneva al Regno d'Italia (1806-1814) sotto il potere di Napoleone, affiancato dal figliastro Eugenio di Beauharnais.\nFino ad allora questa parte di piazza San Marco era occupata al centro dalla chiesa di San Geminiano (di origine molto antica e riedificata a met\u00e0 Cinquecento da Jacopo Sansovino) e dal prolungamento rispettivamente delle Procuratie Vecchie e Nuove, ossia dei due lunghi edifici che la delimitano ai lati sud e nord.\nL'edificio sul lato meridionale invece fu progettato nel 1582 da Vincenzo Scamozzi a completamento dell'imponente programma di riordino della piazza, intrapreso dal Sansovino a met\u00e0 Cinquecento e realizzato tra il 1586 e 1596 per essere portato a termine da Baldassarre Longhena intorno al 1640.\nPer volere di Napoleone, dal gennaio 1807 questo complesso costituito dall'Ala, che da lui prende nome, dalla Libreria Marciana e da parte dell'edificio della Zecca e dei Giardini Reali, fu destinato a Reggia. Negli spazi delle Procuratie Nuove tutti gli interni vennero decorati in stile neoclassico.\nDal 1814 Venezia pass\u00f2 all'Austria e nella Reggia, divenuta nel frattempo appannaggio della corona asburgica, soggiorn\u00f2 nel 1815 l'Imperatore Francesco II. A met\u00e0 Ottocento negli ornati e nelle decorazioni vennero apportate modifiche tipiche dello stile Impero per assecondare i gusti della corte e in particolare dell'Imperatrice Elisabetta di Wittelsbach (nota come Sissi), che vi soggiorn\u00f2 a pi\u00f9 riprese.\nDopo l'annessione di Venezia all'Italia, avvenuta nel 1866, la Reggia pass\u00f2 ai re sabaudi.\nNel 1919 Vittorio Emanuele III re d'Italia la restitu\u00ec al Demanio dello Stato affinch\u00e9 venisse utilizzata dal Ministero della Pubblica istruzione. \u00c8 cos\u00ec che dal 1920 parte dell'area venne destinata al Museo Archeologico Nazionale, precedentemente in Palazzo Ducale, e dal 1922 parte al Museo Correr.\nLa collezione.\nIl nucleo originario.\nLa collezione di Teodoro Correr non era stata formata seguendo criteri di organicit\u00e0; esposta al pubblico a partire dal 1836, solo con il terzo dei suoi direttori, Vincenzo Lazari, viene ordinata secondo una logica museografica. Lazari suddivide i materiali per tipologia/materiale, li cataloga, si occupa di integrare al patrimonio le nuove collezioni arrivate da lasciti e donazioni di altri patrizi veneziani, attua acquisti, sollecita restauri e struttura il museo da un lato come gabinetto di studio, dall\u2019altro con un percorso espositivo di pezzi notevoli, scegliendo \u2013 sono parole sue \u2013 \u201cquanto v\u2019era di meglio in ogni singola raccolta\u201d. A Lazari si deve purtroppo anche la distruzione di documenti e oggetti a suo avviso non consoni alla tutela dell\u2019immagine del donatore, ma \u00e8 grazie al suo lavoro che, nella seconda met\u00e0 del secolo, le guide della citt\u00e0 pongono il museo tra le mete d\u2019obbligo dei visitatori colti e degli studiosi.\nLa nascita dei Musei Civici di Venezia.\nIl continuo accrescersi dell'iniziale collezione Correr per nuovi lasciti, donazioni e acquisizioni, segna la singolare storia dei Musei Civici di Venezia, destinati ad articolarsi nel tempo in una serie di sezioni staccate, fino a costituire l\u2019attuale vasto sistema museale della citt\u00e0.\nA partire dal 1897, il Comune di Venezia avvia la collezione municipale d\u2019arte moderna, in concomitanza con la seconda edizione della Biennale e nel 1902 ne designa come sede Ca\u2019 Pesaro, prestigioso palazzo barocco da poco donato alla citt\u00e0 dalla duchessa Felicita Bevilacqua La Masa. Qui troveranno spazio anche i dipinti del secondo Ottocento che Pompeo Molmenti lascia alla citt\u00e0 nel 1927.\nContestualmente al trasferimento, nel 1922, delle collezioni nell'Ala Napoleonica, al Fondaco dei Turchi trova spazio il Museo di Storia Naturale. Nel 1923 viene acquisito anche il Museo del Vetro con sede a Murano in Palazzo Giustiniani: qui confluiranno nel 1932, le varie raccolte di vetri. Nel frattempo, nel 1923, una convenzione con lo Stato affida al Comune di Venezia la gestione di Palazzo Ducale. Al 1931 risale la donazione alla citt\u00e0 di Ca\u2019 Centanni, la casa natale di Carlo Goldoni, mentre nel 1932 il Comune acquista Ca\u2019 Rezzonico: sar\u00e0 destinato a museo del Settecento veneziano e qui dunque troveranno spazio, su progetto di Giulio Lorenzetti e Nino Barbantini, nel 1936, le opere settecentesche della collezione Correr, oltre ad altre acquisizioni. Nel 1945 Alvise Nicol\u00f2 Mocenigo dona alla citt\u00e0 la sua dimora a San Stae. La Casa di Carlo Goldoni, arricchita dai fondi del Centro Studi teatrali, viene allestita e aperta al pubblico nel 1952, mentre, nel 1956, Henriette Fortuny lascia al Comune la casa-atelier di Mariano e le sue collezioni. Nel 1975 apre quindi al pubblico il Museo Mariano Fortuny e sei anni dopo, a Burano, nasce il Museo del Merletto nell\u2019antica Scuola di Andriana Marcello. Il Museo di Palazzo Mocenigo apre al pubblico nel 1985 e qui, nell\u2019annesso Centro Studi di Storia del Tessuto e del Costume, confluiscono, tra l\u2019altro, le collezioni tessili di Teodoro Correr. Negli anni Novanta il sistema museale civico si completa rinnovando e unificando la struttura organizzativa di tutte le sedi sotto un\u2019unica direzione.\nPercorsi.\nPrimo Piano.\nAla Napoleonica (Sale Neoclassiche e Collezione canoviana).\nLe Sale Neoclassiche sono introdotte da un sontuoso salone da ballo che mostra ornati e decorazioni tipiche dello stile Impero. La progettazione si deve a Lorenzo Santi (1822), mentre la decorazione a Giuseppe Borsato (1837 ca.). Al centro del soffitto l'affresco con la \"Pace circondata da Virt\u00f9 e Geni dell'Olimpo\" allude alla restaurazione intrapresa dagli Asburgo a seguito delle vicende napoleoniche. Nelle sale successive sono presenti i gruppi scultorei di Antonio Canova con \"Orfeo ed Euridice\" e \"Dedalo e Icaro\".\nAppartamento di Sissi.\nLa decorazione risale agli anni degli Asburgo, nel periodo 1836-1838 in previsione dell'arrivo dell'Imperatore Ferdinando I incoronato re del Lombardo-Veneto nel 1838 a Milano e nel periodo 1856-1858, per la visita di Stato dei Sovrani Francesco Giuseppe ed Elisabetta, Sissi, tra il novembre del 1856 e il gennaio 1857. L'imperatrice abit\u00f2 qui di nuovo per altri sette mesi, tra l'ottobre del 1861 e il maggio del 1862.\nL'appartamento \u00e8 organizzato in diversi ambienti: Sala dei pranzi settimanali, Sala del trono Lombardo-Veneto, Sala delle udienze, Stanza da bagno dell'Imperatrice, Stanza da studio dell'Imperatrice, Boudoir dell'Imperatrice, Camera da letto dell'Imperatrice, Anticamera degli appartamenti, Sala ovale (Sala dei pranzi giornalieri).\nWunderkammer.\nNove sale del primo piano del Museo Correr ospitano attualmente una \u201ccollezione delle meraviglie\u201d che rievoca il fascino di una possibile Wunderkammer lagunare. Sono presenti oggetti di arte sacra, dipinti di provenienza nordica, rarit\u00e0, testimonianze della passione e del gusto per l'Antico tra i patrizi veneziani del Cinquecento.\nCivilt\u00e0 veneziana.\nAll'interno delle Procuratie Nuove vengono presentati i vari aspetti della Civilt\u00e0 veneziana attraverso sale che espongono dipinti, monete e manufatti di diverso genere.\nSecondo Piano (Quadreria).\nGran parte del circa 140 dipinti esposti in Quadreria apparteneva alla raccolta di Teodoro Correr. Al lascito Correr (1830) risalgono le tavole di Giovanni Bellini, Antonello da Messina, Cosm\u00e9 Tura e Vittore Carpaccio. Successivamente, il panorama pittorico della quadreria si \u00e8 ampliato grazie a successivi lasciti, doni e acquisti del Comune, che hanno contribuito a presentare in modo esaustivo l'evolversi della storia artistica lagunare.\nL'allestimento di Carlo Scarpa.\nPer l'allestimento della Quadreria, al secondo piano delle Procuratie Nuove, la Direzione del Museo Correr, guidata dal professor Giovanni Mariacher (1912-1994), si rivolse a Carlo Scarpa (1906-1978).\nTra il 1957 e il 1960 Scarpa intervenne applicando ai diversi ambienti della struttura stretta e allungata delle Procuratie Nuove (distribuiti su due ali, l'una prospiciente piazza San Marco, l'altra i cortili interni dell'ex Palazzo Reale) criteri funzionali volti a valorizzare l'opera d'arte e il rapporto che essa instaura con il visitatore. Per i dipinti su tavola esposti Scarpa selezion\u00f2 semplici incorniciature in noce, per le pareti e i pannelli adott\u00f2 toni chiari e lungo tutto il percorso valorizz\u00f2 l'illuminazione naturale. \u00a0\nIl patrimonio del Museo Correr.\nGabinetto dei disegni e delle stampe.\nIl Gabinetto dei disegni e delle stampe del Museo Correr \u00e8 una delle pi\u00f9 importanti istituzioni al mondo per lo studio della grafica veneziana. Conserva 8.000 disegni antichi e oltre 40.000 incisioni dal XV al XIX secolo.\nLa nascita della collezione risale sempre al 1830, grazie al lascito testamentario di Teodoro Correr; nel corso del XIX e del XX secolo la collezione fu arricchita da acquisizioni di carattere eterogeneo. \nCollezione numismatica.\nIl Museo Correr possiede un'importante collezione numismatica formatasi grazie all'iniziativa di celebri donatori appartenenti alle pi\u00f9 importanti famiglie patrizie veneziane. Essa conta pi\u00f9 di 50.000 pezzi. All'originario nucleo appartenente a Teodoro Correr, nel corso dell'Ottocento si aggiunsero altre cospicue raccolte provenienti da Domenico Zoppetti (1850), Federico Garofoli (1861), Emmanuele Antonio Cicogna (1865), Ascanio Molin (1886) e dal conte Nicol\u00f2 Papadopoli (1922). A quest'ultimo risale il lascito pi\u00f9 significativo (17.367 pezzi), composto da diversi esemplari di et\u00e0 medievale e moderna.\nTra i diversi pezzi che compongono l'imponente collezione troviamo notevoli punti di eccellenza provenienti dalla Grecia antica, dalla Roma repubblicana e imperiale e dal mondo bizantino medioevale e moderno. Si trovano inoltre un fondo di medaglie, un piccolo lotto di cartamoneta e un nucleo di coni della zecca di Venezia.\nNella stessa sala, sulle pareti sono poste le storiche bandiere della Repubblica di Venezia tra cui la celebre Bandiera Contarina.\nBiblioteca.\nAnnessa al Museo Correr, la Biblioteca nasce dalla donazione di Teodoro Correr nel 1830. La vasta raccolta di memorie storiche e artistiche del nobile veneziano comprendeva anche una imponente collezione di pergamene, codici, documenti, incisioni e rare edizioni. Aperta al pubblico sei anni dopo, nel 1836, la raccolta si arricch\u00ec dei lasciti di nobili famiglie veneziane e di insigni studiosi come Emmanuele Antonio Cicogna che don\u00f2 la sua ricca libreria al Museo nel 1865.\nLe testimonianze manoscritte e a stampa conservate nelle raccolte librarie che comprendono 12.000 manoscritti, 750 incunaboli, oltre 100.000 monografie e periodici, costituiscono la naturale integrazione del materiale esposto in Museo: pergamene e codici, spesso riccamente miniati, archivi gentilizi, incunaboli e rare edizioni uscite dai torchi delle tipografie veneziane, carte topografiche della laguna e della terraferma e portolani offrono un contributo determinante alla ricostruzione della storia veneziana.\nDati la ricchezza, la particolarit\u00e0 e il pregio di tale patrimonio, la Biblioteca del Museo Correr svolge un importante ruolo di conservazione. Costantemente arricchita mediante la sistematica acquisizione delle pubblicazioni di settore, si caratterizza inoltre come istituto di ricerca e documentazione specialistica in storia dell\u2019arte e storia veneta assolvendo ai pi\u00f9 diversi compiti di ricerca e aggiornamento professionale di studiosi, conservatori di musei, docenti universitari e laureandi di tutto il mondo.\nL'attivit\u00e0 della Biblioteca si conforma tutt'oggi al dettato di Teodoro Correr, che intese promuovere l'accesso libero alle raccolte: il fine ultimo della Biblioteca \u00e8 infatti assicurare l'accesso continuo al contenuto intellettuale delle sue collezioni.\nArchivio fotografico.\nL'archivio fotografico, che ha sede presso il Museo Correr, conserva due fondi con riproduzioni di opere appartenenti ai Musei Civici di Venezia (Fondo Museo) e con riproduzioni di opere diverse, vedute della citt\u00e0 o opere di musei esterni alla Fondazione dei Musei Civici (Fondo Varie)."}
{"id": "2034812", "revid": "767487", "url": "https://it.wikipedia.org/wiki?curid=2034812", "title": "Nuoto ai XIII Giochi paralimpici estivi - 50 m stile libero maschili S3", "text": "Record.\nPrima di questa competizione, il record del mondo (WR) e il record paraolimpico (OR) erano i seguenti."}
{"id": "2034813", "revid": "767487", "url": "https://it.wikipedia.org/wiki?curid=2034813", "title": "The Original Banton", "text": "The Original Banton \u00e8 un album di Burro Banton pubblicato nel 1993."}
{"id": "2034815", "revid": "2130352", "url": "https://it.wikipedia.org/wiki?curid=2034815", "title": "SEG Plaza", "text": "Il SEG Plaza \u00e8 un grattacielo di Shenzhen, in Cina. Completato nel 2000, l'edificio \u00e8 alto 292 metri. Al 69\u00ba piano \u00e8 situato un centro di osservazione dal quale si domina il panorama della citt\u00e0. \u00c8 sede della Shenzhen Electronics Group."}
{"id": "2034816", "revid": "256896", "url": "https://it.wikipedia.org/wiki?curid=2034816", "title": "Stretto di Patinti", "text": "Lo stretto di Patinti (indonesiano: \"Selat Patinti\") \u00e8 un braccio di mare che separa l'isola di Bacan, ad ovest, dall'isola di Halmahera, ad est, in Indonesia. Lo stretto, situato nel mar delle Molucche, ha una lunghezza di circa 70 km e una larghezza compresa fra i 10 e i 30 km."}
{"id": "2034818", "revid": "1543377", "url": "https://it.wikipedia.org/wiki?curid=2034818", "title": "Famiglie di Araneae (tassonomia)", "text": "Di seguito viene descritta la sistemazione tassonomica delle 112 famiglie di ragni finora scoperte nei 3 sottordini e 39 superfamiglie riscontrate. I dati sono aggiornati a maggio 2017.\nSottordine Mesothelae.\nIl sottordine Mesothelae rappresenta una linea piuttosto primitiva di ragni, sprovvisti di ghiandola velenifera. Attualmente, al 2017, \u00e8 composto da una sola famiglia, comprendente 8 generi e 96 specie:\nSottordine Mygalomorphae.\nIl sottordine Mygalomorphae comprende ragni piuttosto grandi, incluse le tarantole, e il criterio di identificazione \u00e8 basato sull'orientamento dei loro cheliceri. I cheliceri sono rivolti verso il basso. Attualmente, al 2017, \u00e8 composto da 11 superfamiglie per complessive 16 famiglie (complessivamente 346 generi e 2867 specie):\nSottordine Araneomorphae.\nIl sottordine Araneomorphae comprende tutti quei ragni i cui cheliceri sono rivolti diagonalmente oppure incrociati, al contrario dei Mygalomorphae. La maggior parte dei ragni rinvenibili nei nostri boschi e giardini appartiene agli Araneomorphae. Attualmente, al 2017, \u00e8 composto da 27 superfamiglie e 97 famiglie, di cui 5 di incerta attribuzione (complessivamente sono 3657 generi e 43.344 specie):"}
{"id": "2034821", "revid": "913245", "url": "https://it.wikipedia.org/wiki?curid=2034821", "title": "Juan Manuel Molina", "text": ""}
{"id": "2034823", "revid": "203463", "url": "https://it.wikipedia.org/wiki?curid=2034823", "title": "Manuele Moscopulo", "text": "\"Moschopoulos\" significa \"piccolo vitello,\" ed \u00e8 probabilmente un soprannome.\nBiografia.\nManuele Moscopulo era allievo di Massimo Planude e forse gli succedette nell'importante carica di preside dell'universit\u00e0 di Costantinopoli, dove insegn\u00f2. Una sua intromissione misteriosa e non ben documentata nelle vicende politiche della nazione port\u00f2 al suo imprigionamento per un breve periodo. La sua opera principale furono gli \"Erotemata grammaticalia\" (greco: \u1f18\u03c1\u03c9\u03c4\u03ae\u03bc\u03b1\u03c4\u03b1 \u0393\u03c1\u03b1\u03bc\u03bc\u03b1\u03c4\u03b9\u03ba\u03ac), in forma di domande e risposte, basati su un'anonima epitome di grammatica, e integrati da un lessico di nomi attici. \nFu anche l'autore di \"scholia\" sui primi due libri dell\"'Iliade\", su Esiodo, Teocrito, Pindaro e altri autori classici e medioevali; scrisse inoltre indovinelli, lettere, un trattato sui quadrati magici e un pamphlet teologico anti-latino. Una selezione delle sue opere venne pubblicata con il titolo di \"Manuelis Moschopuli opuscula grammatica\" da Franz Niklas Titze (Leipzig, 1822); si veda anche Karl Krumbacher, \"Geschichte der byzantinischen Litteratur\" (1897) e Maximilian Treu, \"Maximi monachi Planudis epistulae\" (1890), p. 208."}
{"id": "2034831", "revid": "15200", "url": "https://it.wikipedia.org/wiki?curid=2034831", "title": "Scholia", "text": ""}
{"id": "2034842", "revid": "287204", "url": "https://it.wikipedia.org/wiki?curid=2034842", "title": "The Laughing Gnome", "text": "The Laughing Gnome \u00e8 un brano musicale scritto dall'artista inglese David Bowie e pubblicato come 45 giri il 14 aprile 1967 con scarso successo di vendite.\nCon la riedizione del 1973, sull'onda del grande successo di Bowie negli ultimi due anni, riusc\u00ec ad entrare in classifica nel Regno Unito, dove raggiunse addirittura la sesta posizione, e ad ottenere il disco d'argento, vendendo ben 250.000 copie.\nIl brano.\n\"The Laughing Gnome\" \u00e8 una filastrocca in cui la combinazione di oboe e fagotto con i tipici strumenti rock accompagna Bowie nell'incontro con l'allegro gnomo del titolo e di suo fratello Fred. Le loro interiezioni sono costellate da giochi di parole costruiti sul termine \"gnome\" (metrognome, gnomads, rolling gnome etc...) mentre il ritornello \u00e8 preso dallo standard jazz \"Little Brown Jug\".\nIl brano \u00e8 stato citato da Roger Taylor dei Queen in \"No More Fun\" (\u00abFrom the Stairway to Heaven to The Laughing Gnome, it's a mighty long way down rock 'n' roll\u00bb) presente nell'album del 1988 \"Electric Fire\".\nIl lato B.\nUno dei brani pi\u00f9 eccentrici di questo periodo, \"The Gospel According to Tony Day\" \u00e8 un lento blues che come il lato A mette in evidenza strumenti piuttosto insoliti per un brano pop e che descrive l'alienazione di diversi personaggi, probabilmente fittizi: Brendan O'Lear, Pat Hewitt, Marianne Brent, oltre al Tony Day del titolo. A differenza di brani precedenti come \"Can't Help Thinking About Me\", \"I Dig Everything\" e \"I'm not Losing Sleep\" qui Bowie compare come osservatore piuttosto che come uno degli \"outsider\"\nRegistrazione.\nIl 45 giri venne registrato negli studi londinesi della Decca tra il 26 gennaio e il 10 febbraio 1967 durante le sessioni dell'album \"David Bowie\".\nLe voci dei due gnomi furono opera dello stesso David e dell'ingegnere del suono Gus Dudgeon (che in seguito avrebbe prodotto il brano \"Space Oddity\") sullo stile dei personaggi del cartone animato della BBC \"Pinky and Perky\". \u00abSiamo stati a tavolino per un tempo che mi sembr\u00f2 infinito, cercando di venire a capo di quelle orribili barzellette\u00bb, ricordava Dudgeon nel 1993, \u00abnon avevo il coraggio di mandare il nastro a velocit\u00e0 dimezzata, perch\u00e9 cos\u00ec facendo avrei ascoltato la mia vera voce. Ci siamo fatti un sacco di risate\u00bb.\nNonostante qualche successivo dissidio dovuto a questioni economiche riguardanti \"Space Oddity\", quando Dudgeon \u00e8 rimasto ucciso in un incidente d'auto nel 2002 Bowie ha inviato fiori al suo funerale con la nota \"Farewell to the Laughing Gnome\".\nPer l'incisione del lato B si aggiunsero Derek Fearnley al basso e ai cori e Bob Michaels all'organo Hammond.\nUscita e accoglienza.\nIl singolo venne pubblicato il 14 aprile 1967 e come i precedenti fu un insuccesso in termini di vendite. Non si trattava in effetti di materiale molto sofisticato, anche se non del tutto fuoriluogo rispetto allo stravagante humour britannico del periodo. I giornalisti Roy Carr e Charles Shaar Murray hanno definito \"The Laughing Gnome\" \u00absenza dubbio l'esempio pi\u00f9 imbarazzante dei iuvenalia di Bowie\u00bb, mentre il biografo David Buckley l'ha descritta come \u00abuna canzone per bambini estremamente orecchiabile\u00bb e \u00abcompletamente stupida, anche se perversamente accattivante\u00bb, paragonandola al materiale dei Pink Floyd di Syd Barrett.\nUn anno dopo l'uscita del 45 giri, Bowie incluse la canzone nel repertorio di un \"one man show\" progettato per il circuito dei cabaret, eseguendola con l'aiuto di un burattino. Le audizioni per lo spettacolo non ebbero successo e il progetto venne abbandonato.\n\"The Laughing Gnome\" dal vivo.\nNel 1990, quando fu annunciato che la scaletta per il Sound+Vision Tour sarebbe stata compilata in base alle richieste telefoniche dei fans, il \"New Musical Express\" lanci\u00f2 una campagna chiamata \"Just Say Gnome\" (con tanto di t-shirt e altri gadget) invitando i lettori a tempestare il centralino di richieste per la canzone. \u00abAvevo intenzione di inserire \"The Laughing Gnome\"\u00bb, disse David a \"Melody Maker\" quando il tour stava per partire, \u00abe stavo pensando a come arrangiarlo, magari nello stile dei Velvet o qualcosa del genere. Poi ho scoperto che la faccenda dei voti era stata una macchinazione perpetrata da un'altra rivista musicale. Allora il discorso si \u00e8 chiuso. Non posso assecondare i capricci della stampa\u00bb.\nNel 1999 cominci\u00f2 a circolare la voce che il 12 marzo Bowie avrebbe eseguito il brano nel programma di variet\u00e0 \"Comic Relief\" della BBC. In realt\u00e0 l'inserto pre-registrato, presentato come \"Requiem For a Laughing Gnome\", vedeva il cantante impegnato a emettere suoni incoerenti con un flauto dolce e a lanciare interiezioni prive di senso, mentre la BBC mandava messaggi in sovraimpressione promettendo di interrompere l'esibizione se gli ascoltatori avessero telefonato per protestare.\nNel novembre 2003, durante il Reality Tour la canzone \u00e8 stata fino all'ultimo nella setlist del concerto di Glasgow ma alla fine \u00e8 uscita dalla scaletta.\nPubblicazioni successive.\nSulla scia del successo di \"The Rise and Fall of Ziggy Stardust and the Spiders from Mars\", il 45 giri fu rimesso in circolazione nel settembre 1973 in Europa, Stati Uniti e Australia. L'effetto della \"Ziggymania\" si fece effettivamente sentire dal momento che in patria raggiunse la 6\u00aa posizione e rimase in classifica per dodici settimane, tanto che il 1 dicembre ricevette il disco d'argento dalla BPI. La versione tedesca e quella spagnola avevano come lato B, rispettivamente, \"Silly Boy Blue\" e \"Rubber Band\".\nNel Regno Unito venne pubblicato di nuovo nel 1978, nel 1980 e nel 1982.\nEntrambi i brani del singolo si trovano nelle seguenti raccolte:\n\"The Laughing Gnome\" \u00e8 presente anche nella raccolta \"Starting Point\" (1977) e nella colonna sonora del video \"Love You Till Tuesday\" (1984).\nNel 2009 i due brani, originariamente in mono, sono stati remixati in stereo agli Abbey Road Studios e inclusi nel bonus disc della riedizione deluxe dell'album \"David Bowie\", uscito l'anno successivo.\nCover.\nIl 7 luglio 1967 il cantante e presentatore radiofonico inglese Ronnie Hilton pubblic\u00f2 una cover di \"The Laughing Gnome\" su 45 giri come lato B di \"If I Were a Rich Man\". Altre cover, tutte presenti in album tributo, sono state eseguite da:\nCover di \"The Gospel According to Tony Day\" sono state eseguite da Edwyn Collins in \"Starman - Rare and Exclusive Versions of 18 Classic Bowie Songs\" (2003), Colin Lloyd-Tucker in \"Cover Star &amp; the Religious Experience\" (2009) e The Green Windows in \"Ziggy Played Surf Guitar\" (2011)."}
{"id": "2034843", "revid": "125019", "url": "https://it.wikipedia.org/wiki?curid=2034843", "title": "Brains in Bahrain", "text": "Brains in Bahrain \u00e8 stato un match scacchistico di otto partite fra l'allora campione del mondo di scacchi PCA Vladimir Kramnik e il motore scacchistico Deep Fritz 7. Il match si tenne in Bahrain, nell'ottobre del 2002, e fin\u00ec in parit\u00e0, 4-4, con due vittorie per ognuno dei due contendenti e quattro patte.\nSelezione del motore per la sfida.\nFritz \u00e8 stato scelto per affrontare Kramnik attraverso un evento di qualificazione tenutosi a Cadaqu\u00e9s, in Spagna nel 2001. L'altro programma concorrente era Junior; il software campione del mondo in carica, Shredder, rifiut\u00f2 l'invito a competere. Il match di 24 partite inizi\u00f2 male per Fritz, con cinque sconfitte consecutive, prima di riprendersi nelle ultime dieci partite e pareggiare, vincendo agli spareggi. Fritz divenne Deep Fritz quando il suo hardware \u00e8 stato ampliato, una piattaforma con otto processori.\nVantaggi di Kramnik.\nA Kramnik sono stati concessi diversi vantaggi per il match contro Fritz, rispetto alla maggior parte degli altri match uomo-macchina. Gli era stata fornita una copia del software per allenarsi per diversi mesi. Nelle partite con pi\u00f9 di 56 mosse Kramnik poteva aggiornarsi fino al giorno seguente, avendo a disposizione una copia del software per analizzare la posizione durante la notte.\nRisultati delle partite.\nLa prima partita si \u00e8 conclusa patta. Kramnik ha vinto la seconda e la terza partita, adottando tattiche di gioco anti-computer \"convenzionali\", creando vantaggi a lungo termine che il computer non \u00e8 in grado di percepire nell'albero di ricerca del motore. La partita 4 fu patta, dopodich\u00e9 Kramnik perse la partita 5\u00aa causa di un errore grossolano. Nella partita 6, descritta dai commentatori come \"spettacolare\", Kramnik, in una posizione vantaggiosa all'inizio del mediogioco, sacrific\u00f2 un pezzo per lanciare una strategia d'attacco nota per essere molto rischiosa contro i computer. Fritz costru\u00ec una difesa inattaccabile e Kramnik si trov\u00f2 in una brutta situazione, cos\u00ec abbandon\u00f2 la partita, credendo la posizione persa. Le analisi effettuate in seguito mostrano che Fritz non poteva forzare la vittoria. Le ultime due partite finirono patte.\nPartita 1, 04-10-2002: Deep Fritz - Kramnik \u00bd\u2013\u00bd.\nECO : partita spagnola\nPartita 2, 06-10-2002: Kramnik - Deep Fritz 1-0.\nECO : gambetto di donna accettato\nPartita 3, 08-10-2002: Deep Fritz - Kramnik 0-1.\nECO : partita scozzese\nPartita 4, 10-10-2002: Kramnik - Deep Fritz \u00bd\u2013\u00bd.\nECO : difesa Tarrasch, classica, variante Carlsbad\nPartita 5, 13-10-2002: Deep Fritz - Kramnik 1-0.\nECO : gambetto di donna rifiutato (difesa Lasker, linea principale)\nPartita 6, 15-10-2002: Kramnik - Deep Fritz 0-1.\nECO : difesa ovest-indiana\nPartita 7, 17-10-2002: Deep Fritz - Kramnik \u00bd\u2013\u00bd.\nECO : difesa ovest-indiana\nPartita 8, 19-10-2002: Kramnik - Deep Fritz \u00bd\u2013\u00bd.\nECO : partita ortodossa"}
{"id": "2034844", "revid": "2184720", "url": "https://it.wikipedia.org/wiki?curid=2034844", "title": "Bello e impossibile", "text": "Bello e impossibile \u00e8 una canzone della cantautrice toscana Gianna Nannini, primo singolo estratto dall'album \"Profumo\" pubblicato nel 1986.\nLa canzone, scritta dalla Nannini e da Fabio Pianigiani, ottenne un notevole successo in Italia, entrando nella top 20 dei singoli pi\u00f9 venduti il 27 settembre 1986, e rimanendo in classifica fino a fine gennaio 1987 per quasi sei mesi. Tutt'oggi il brano \u00e8 uno dei maggiori successi e dei brani pi\u00f9 celebri della Nannini."}
{"id": "2034846", "revid": "1573940", "url": "https://it.wikipedia.org/wiki?curid=2034846", "title": "Vladimir Andreev (atleta)", "text": ""}
{"id": "2034851", "revid": "486946", "url": "https://it.wikipedia.org/wiki?curid=2034851", "title": "Vasjugane", "text": ""}
{"id": "2034852", "revid": "400694", "url": "https://it.wikipedia.org/wiki?curid=2034852", "title": "Chiesa Episcopale", "text": ""}
{"id": "2034854", "revid": "486946", "url": "https://it.wikipedia.org/wiki?curid=2034854", "title": "Vasjuganje", "text": ""}
{"id": "2034856", "revid": "486946", "url": "https://it.wikipedia.org/wiki?curid=2034856", "title": "Vasyuganye", "text": ""}
{"id": "2034857", "revid": "486946", "url": "https://it.wikipedia.org/wiki?curid=2034857", "title": "Paludi del Vasyugan", "text": ""}
{"id": "2034858", "revid": "767487", "url": "https://it.wikipedia.org/wiki?curid=2034858", "title": "Buro (album)", "text": "Buro \u00e8 un album di Burro Banton pubblicato nel 1983."}
{"id": "2034859", "revid": "110157", "url": "https://it.wikipedia.org/wiki?curid=2034859", "title": "S\u00e3o Jos\u00e9 da Barra", "text": "S\u00e3o Jos\u00e9 da Barra \u00e8 un comune del Brasile nello Stato del Minas Gerais, parte della mesoregione del Sul e Sudoeste de Minas e della microregione di Passos."}
{"id": "2034860", "revid": "486946", "url": "https://it.wikipedia.org/wiki?curid=2034860", "title": "Paludi del Vasjugan", "text": ""}
{"id": "2034861", "revid": "156618", "url": "https://it.wikipedia.org/wiki?curid=2034861", "title": "Chiesa Episcopale di Cuba", "text": ""}
{"id": "2034862", "revid": "1793900", "url": "https://it.wikipedia.org/wiki?curid=2034862", "title": "Key Tower", "text": "La Key Tower \u00e8 un grattacielo situato a Cleveland, negli Stati Uniti. \u00c8 stato completato nel 1991 su progetto dell'architetto C\u00e9sar Pelli.\nLa sua altezza ne fa il pi\u00f9 alto edificio dell'Ohio."}
{"id": "2034863", "revid": "599013", "url": "https://it.wikipedia.org/wiki?curid=2034863", "title": "Teroldego Rotaliano riserva", "text": "Il Teroldego Rotaliano riserva \u00e8 un vino DOC la cui produzione \u00e8 consentita nella provincia di Trento."}
{"id": "2034870", "revid": "486946", "url": "https://it.wikipedia.org/wiki?curid=2034870", "title": "Chiesa Episcopale negli Stati Uniti d'America", "text": ""}
{"id": "2034871", "revid": "110157", "url": "https://it.wikipedia.org/wiki?curid=2034871", "title": "Serro (Brasile)", "text": "Serro \u00e8 un comune del Brasile nello Stato del Minas Gerais, parte della mesoregione Metropolitana di Belo Horizonte e della microregione di Concei\u00e7\u00e3o do Mato Dentro."}
{"id": "2034873", "revid": "2127271", "url": "https://it.wikipedia.org/wiki?curid=2034873", "title": "Antonio Busini", "text": "Dopo aver concluso la carriera di calciatore fu per molti anni direttore tecnico del Milan, affiancando diversi allenatori rossoneri. Fu anche reggente \"pro tempore\" del Milan (all'epoca \"Associazione Calcio Milano\") da luglio 1944 ad aprile 1945.\n\u00c8 il fratello minore di Federico Busini, anch'egli calciatore di Bologna e Padova, e spesso veniva riportato come Busini III. I due hanno anche un terzo fratello conosciuto come Busini II, nato nel 1903.\nCarriera.\nCalciatore.\nBusini inizi\u00f2 a giocare nella squadra della sua citt\u00e0 natale, il Padova, con cui esord\u00ec a solo sedici anni in Prima Categoria, disputando in totale 7 edizioni della massima serie del campionato italiano.\nNal 1927 si trasfer\u00ec al Bologna, sempre nel campionato di Divisione Nazionale, in cui rimase per 4 stagioni, vincendo l'ultima edizione della Divisione Nazionale e debuttando nella neonata Serie A il 6 ottobre 1929 A Roma contro la Lazio (3-0 per i laziali).\nNel 1928, dal 5 agosto al 5 settembre, aggregato al Brescia, disput\u00f2 con la maglia delle rondinelle una tourn\u00e9e in terra americana. Salpati dal porto di Genova il 23 luglio 1928 sul transatlantico Duilio raggiunsero New York dopo 10 giorni di navigazione e in 30 giorni disputarono 9 partite; Busini scese in campo 8 volte con la maglia del Brescia, realizzando 5 reti.\nNel 1931 pass\u00f2 alla Fiorentina, dove rimase per due anni. Dopo una stagione disputata nuovamente con il Padova, nel 1934 si trasfer\u00ec alla Sampierdarenese, neopromossa in Serie A, realizzando la prima rete della storia dei liguri (nel successo interno sul Bologna alla prima del campionato 1934-1935). Prima di ritirarsi nell'agosto del 1937 disput\u00f2 un'amichevole con la maglia del Milan contro l'Inter (sconfitta per 2-1).\nIn totale ha disputato 372 partite e realizzato 112 reti nella massima serie italiana, di cui 13 con 3 gol in Prima Categoria, 86 con 41 reti in Prima Divisione, 76 con 36 gol in Divisione Nazionale e 197 con 32 reti in Serie A.\nBusini gioc\u00f2 anche una partita con la Nazionale italiana, il 28 aprile 1929 in amichevole a Torino contro la Germania (2-1 per i tedeschi).\nDirettore tecnico.\nBusini dopo il ritiro assunse la carica di direttore tecnico e direttore sportivo del Milan che ricopr\u00ec alternativamente tra il 1940 e il 1956. Come direttore tecnico durante questo periodo affianc\u00f2 in panchina Guido Ara (1940-1941), Lajos Czeizler (dal 1949 al 1952), Mario Sperone (1952-1953), Gunnar Gren (1953) e Arrigo Morselli (1953) per un totale di 193 partite ufficiali vincendo uno scudetto e una Coppa Latina.\nDa luglio 1944 ad aprile 1945 fu anche reggente \"pro tempore\" del Milan (all'epoca \"Associazione Calcio Milano\") sostituendo al vertice dei rossoneri il commissario straordinario Umberto Trabattoni, suo suocero, che poi torn\u00f2 alla guida del Milan come presidente nel 1945 proprio al posto di Busini.\nDa aprile a novembre del 1951 fece parte insieme a Piercarlo Beretta e Gianpiero Combi della commissione tecnica che guid\u00f2 l'Italia per 5 partite (2 vittorie contro Portogallo e Francia e 3 pareggi con Jugoslavia, Svezia, e Svizzera)."}
{"id": "2034876", "revid": "110157", "url": "https://it.wikipedia.org/wiki?curid=2034876", "title": "Tombos (Brasile)", "text": "Tombos \u00e8 un comune del Brasile nello Stato del Minas Gerais, parte della mesoregione della Zona da Mata e della microregione di Muria\u00e9."}
{"id": "2034881", "revid": "1783371", "url": "https://it.wikipedia.org/wiki?curid=2034881", "title": "\u00de\u00f3ra Town-Hart", "text": "\u00de\u00f3ra Town-Hart, o \u00de\u00f3ra borgarhj\u00f6rtr, secondo le saghe norrene fu la figlia del re sueone Herrau\u00f0r. Il padre le don\u00f2 un piccolo lindworm che crebbe fino ad accerchiare la sua residenza. Il padre promise in moglie \u00deora a colui che sarebbe riuscito ad uccidere il serpente. Si present\u00f2 Ragnarr Lo\u00f0br\u00f3k, uccise il serpente e spos\u00f2 \u00deora. Da loro nacquero i figli Eric ed Agnar, che in seguito morirono nella battaglia contro Eysteinn Beli. Prima di questo \u00de\u00f3ra sarebbe morta in seguito ad una malattia, e Ragnar si sarebbe risposato. \nLa sua storia appare nel \"Kr\u00e1kum\u00e1l\", nel \"Ragnarssona \u00fe\u00e1ttr\", nella \"Saga di Ragnarr Lo\u00f0br\u00f3k\", nel \"Gesta Danorum\" e nella \"Saga di B\u00f3si e Herrau\u00f0r\". Secondo quest'ultima, il lindworm nacque da un uovo che Herrau\u00f0r prese in Bjarmaland."}
{"id": "2034885", "revid": "287204", "url": "https://it.wikipedia.org/wiki?curid=2034885", "title": "Eddie Royal", "text": "Carriera professionistica.\nDenver Broncos.\nNel Draft 2008, Royal fu selezionato come 42\u00aa scelta assoluta dai Broncos.\nDebutt\u00f2 nella NFL l'8 settembre 2008 contro gli Oakland Raiders indossando la maglia numero 19. Nella prima stagione ottenne ben 91 ricezioni, secondo miglior risultato della storia per un debuttante, e vinse per due settimane il titolo di miglior rookie offensivo.\nNelle tre stagioni successive, non riusc\u00ec a ripetere le stesse prestazioni del suo primo anno.\nSan Diego Chargers.\nIl 15 marzo 2012, Royal firm\u00f2 un contratto triennale coi San Diego Chargers del valore di 13,5 milioni di dollari, 6 dei quali garantiti.\nRoyal ebbe uno spettacolare inizio nella stagione 2013. Nella prima gara contro gli Houston Texans segn\u00f2 due touchdown e altri tre li segn\u00f2 la settimana successiva contro i Philadelphia Eagles. Successivamente torn\u00f2 a segnare nella settimana 7 nella agevole vittoria sui Jacksonville Jaguars. Nell'ultima gara della stagione segn\u00f2 il suo ottavo touchdown contribuendo alla vittoria ai supplementari e far qualificare i Chargers per l'ultimo posto disponibile nei playoff.\nRoyal segn\u00f2 i primi due touchdown del 2014 nella settimana 3 contribuendo alla vittoria in trasferta sui Bills. Altri due li fece registrare la domenica successiva contro i Jacksonville Jaguars, in una gara terminata con 105 yard ricevute. Nel penultimo turno segn\u00f2 il suo settimo TD, contribuendo a rimontare 21 punti nel secondo tempo ai San Francisco 49ers, andando a vincere ai supplementari.\nChicago Bears.\nL'11 marzo 2015, Royal firm\u00f2 coi Chicago Bears ritrovando il quarterback della sua prima stagione da professionista, Jay Cutler. Quell'anno disput\u00f2 nove partite, tutte come titolare, con 238 yard ricevute e un touchdown nella vittoria della settimana 4 sugli Oakland Raiders."}
{"id": "2034895", "revid": "1573940", "url": "https://it.wikipedia.org/wiki?curid=2034895", "title": "Constantina Di\u021b\u0103", "text": ""}
{"id": "2034898", "revid": "300067", "url": "https://it.wikipedia.org/wiki?curid=2034898", "title": "Constantina Tomescu", "text": ""}
{"id": "2034900", "revid": "486946", "url": "https://it.wikipedia.org/wiki?curid=2034900", "title": "Chiesa episcopale negli Stati Uniti d'America", "text": ""}
{"id": "2034903", "revid": "37401", "url": "https://it.wikipedia.org/wiki?curid=2034903", "title": "Arte ceramica", "text": ""}
{"id": "2034906", "revid": "264580", "url": "https://it.wikipedia.org/wiki?curid=2034906", "title": "Diet Pepsi NFL", "text": ""}
{"id": "2034914", "revid": "767487", "url": "https://it.wikipedia.org/wiki?curid=2034914", "title": "Andrea True", "text": "Biografia.\nNacque in una famiglia di origine slovena: il padre, Frank, era un ingegnere che mor\u00ec quando Andrea aveva sedici anni; la madre, Anne, era una cantante specializzata in polka che aveva suonato con la band di Frankie Yankovic. Giovanissima segu\u00ec le orme materne conducendo appena quindicenne la trasmissione televisiva \"Teen Beat\", in onda sul canale WTVF (una rete locale che trasmetteva a Nashville). In seguito studi\u00f2 canto e recitazione dapprima in una scuola cattolica di Nashville e poi all'Universit\u00e0 Vanderbilt.\nA 19 anni si spos\u00f2 con David L. Wolfe, ma il matrimonio naufrag\u00f2 prestissimo. Nel 1968 si trasfer\u00ec a New York per studiare recitazione e per cercare di entrare nel mondo dello spettacolo come ballerina, cantante e attrice, ma riusc\u00ec ad ottenere solo parti da comparsa. Inizi\u00f2 la sua carriera da pornostar nel 1972 prendendo parte al film \"Meatball\" col nome d'arte di Singe Low (anche se, in realt\u00e0, pare avesse girato gi\u00e0 altri film a luci rosse in Scandinavia). In totale, girer\u00e0 circa 40 pellicole pornografiche.\nIl suo ricordo \u00e8 ora legato, pi\u00f9 che alla filmografia hard, alla sua carriera quale interprete nel genere disco music, in cui esord\u00ec quasi per caso: nel 1975 si trovava in Giamaica a girare uno spot per una societ\u00e0 immobiliare locale e, proprio in quei giorni, il governo giamaicano viet\u00f2 il trasferimento di qualsiasi tipo di bene all\u2019estero, in risposta alle sanzioni imposte dagli Stati Uniti dopo l\u2019elezione del filocastrista Michael Manley come Primo Ministro.\nAndrea True dovette quindi scegliere tra due alternative: rinunciare al compenso per la pubblicit\u00e0 oppure spendere l'intera somma ricevuta all'interno dell'isola caraibica. Si decise per la seconda opzione e con il denaro registr\u00f2 una demo di \"More, More, More\", brano su cui aveva lavorato con il suo compagno nonch\u00e9 produttore discografico Gregg Diamond, dando cos\u00ec il via alla sua carriera discografica.\nIl singolo \"More, More, More\" ottenne un grande successo e, seppur nato come progetto di impiego della True per un solo singolo, di fatto sanc\u00ec l'abbandono del mondo porno per la nuova carriera, ben pi\u00f9 redditizia, di interprete musicale, giocata soprattutto su video e titoli (si pensi a \"White Witch\") contenenti riferimenti alla spregiudicatezza passata. Ci\u00f2 fu anche poi di ispirazione per attrici pornografiche come Moana Pozzi e Ilona Staller che a loro volta tentarono esordi discografici, sempre con allusioni sessuali: solo la Staller ottenne per\u00f2 qualche risultato di vendite, limitatamente all'Italia.\nLa True continu\u00f2 a cantare per altri quattro anni, ma nessun altro singolo ottenne lo stesso successo di \"More, More, More\". All'inizio degli anni Ottanta le fu trovato un gozzo intorno alle corde vocali: la rimozione chirurgica di quest'ultimo concluse, di fatto, la sua carriera musicale (che comunque sembrava gi\u00e0 avviata sul viale del tramonto).\nSuccessivamente si ritir\u00f2 a vita privata nella sua casa in campagna a Woodstock dove condusse una vita semplice, riservata e tranquilla; svolse dei mestieri occasionali lontano dal mondo dello spettacolo - lavor\u00f2 in campo immobiliare al telemarketing, ad esempio - ma continu\u00f2 a riscuotere i diritti d'autore dei suoi brani. Concesse raramente interviste e stette quasi sempre lontana dai riflettori, ma nel 2005 apparve nel documentario \"Inside Gola profonda\". Mor\u00ec nel 2011, all'et\u00e0 di 68 anni, a causa di un problema cardiaco."}
{"id": "2034918", "revid": "167080", "url": "https://it.wikipedia.org/wiki?curid=2034918", "title": "Battaglia di Cyzicus (193)", "text": ""}
{"id": "2034920", "revid": "1573940", "url": "https://it.wikipedia.org/wiki?curid=2034920", "title": "Opistognathus aurifrons", "text": "Il pesce minatore (Opistognathus aurifrons ) \u00e8 un piccolo pesce della famiglia Opistognathidae.\nDescrizione.\nLungo circa 10 cm, piuttosto colorato, ha il corpo allungato e la testa estremamente larga. Un pallido grigio-crema ricopre la maggior parte del corpo, tranne la testa che \u00e8 giallo brillante. Una sfumatura bluastra \u00e8 presente verso la parte posteriore del corpo. Il dimorfismo sessuale non \u00e8 evidente.\nDistribuzione e habitat.\nBarriere coralline del Mar dei Caraibi.\nBiologia.\nHa una tana in cui passa la maggior parte del tempo, con solo la testa fuori.\nAlimentazione.\nCarnivoro.\nRiproduzione.\nIl maschio tiene le uova in bocca fino alla schiusa degli avannotti.\nAcquariofilia.\nDati i bei colori, le piccole dimensioni e le abitudini sedentarie \u00e8 spesso ospite di acquari marini."}
{"id": "2034928", "revid": "1543377", "url": "https://it.wikipedia.org/wiki?curid=2034928", "title": "ECHL", "text": "La ECHL (in origine East Coast Hockey League) \u00e8 una lega professionistica di hockey su ghiaccio di medio livello fondata nel 1988 e con sede a Princeton, nel New Jersey. Per importanza \u00e8 posta al di sotto della American Hockey League e conta ventotto franchigie, tutte situate negli Stati Uniti tranne una in Canada. Nata prevalentemente nella costa orientale degli Stati Uniti col passare degli anni la ECHL si espanse in tutti gli Stati Uniti e diventando la terza lega professionistica nordamericana.\nSolo quattro delle trenta franchigie della National Hockey League non hanno stretto un accordo di affiliazione con una formazione della ECHL: Florida, New Jersey, St. Louis e Columbus Blue Jackets, tuttavia queste squadre sono solite prestare alcuni loro giocatori a squadre della ECHL per dare loro maggiore spazio. La stagione regolare va da ottobre fino ad aprile, e i detentori della Kelly Cup sono gli Allen Americans.\nStoria.\nLa lega, nota inizialmente come East Coast Hockey League, venne fondata nel 1988 con cinque squadre sopravvissute allo scioglimento della Atlantic Coast Hockey League e della All-American Hockey League. Dopo sole cinque stagioni il campionato si era allargato a una grande fetta degli Stati Uniti orientali passando nel giro di cinque stagioni da 5 a 19 franchigie partecipanti.\nNel 2003 la West Coast Hockey League cess\u00f2 le proprie attivit\u00e0, e i proprietari delle squadre della ECHL dopo essersi riuniti accettarono la proposta di unirsi alla lega da parte di diverse formazioni della WCHL: Anchorage, Bakersfield, Fresno, Idaho, Las Vegas, Long Beach e San Diego. Queste squadre iniziarono a giocare a partire dalla stagione 2003\u201304 portando il numero di iscritte al massimo storico di 31. Con l'improvvisa espansione della lega verso la West Coast nel maggio del 2003 la dirigenza della lega scelse di cambiare il proprio nome accorciando \"East Coast Hockey League\" nell'acronimo \"ECHL\".\nCon il passare delle stagioni diminu\u00ec progressivamente il numero delle squadre iscritte arrivando nel 2010 sotto quota 20, il minimo storico dalla stagione 1994-1995. Quello stesso anno nella riunione annuale dei proprietari della ECHL venne approvata una riorganizzazione della Conference e delle Division della lega su base territoriale, trasformando l'American e la National Conference rispettivamente nella Eastern e nella Western Conference. La ECHL torn\u00f2 a crescere come numero di partecipanti grazie alla creazione di nuove franchigie ma anche accettando alcune squadre provenienti dalla concorrente Central Hockey League.\nIl 7 ottobre 2014, pochi giorni prima dell'inizio della stagione regolare, la ECHL annunci\u00f2 l'ingresso di tutte e sette le squadre rimaste nella Central Hockey League a partire dalla stagione 2014-15: Allen, Brampton, Quad City, Missouri, Rapid City, Tulsa e Wichita arrivando cos\u00ec a quota 28 iscritte. Un anno pi\u00f9 tardi l'American Hockey League sbarc\u00f2 per la prima volta in California costringendo tre franchigie ECHL a trasferirsi in altre citt\u00e0.\nRapporto con la NHL.\nLa ECHL e la AHL sono le uniche leghe professionistiche riconosciute nel contratto collettivo fra la National Hockey League e l'associazione dei giocatori, la NHL Players' Association; in questo modo tutti i giocatori che firmano un primo contratto di tipo NHL e che vengono assegnati a una lega minore possono andare solo in ECHL o in AHL. Oltre a ci\u00f2 i giocatori della lega sono rappresentati dal sindacato di categoria, la Professional Hockey Players' Association, nelle negoziazioni con la ECHL stessa. Sono 584 i giocatori della ECHL ad aver militato nella NHL.\nPremi e trofei.\nQuesto \u00e8 un elenco dei premi di squadra e individuali assegnati dalla ECHL, in parentesi \u00e8 indicato l'anno di istituzione del trofeo:"}
{"id": "2034932", "revid": "287204", "url": "https://it.wikipedia.org/wiki?curid=2034932", "title": "Felix Jones", "text": "Carriera professionistica.\nDallas Cowboys.\nAl Draft NFL 2008, Murray \u00e8 stato selezionato come 22\u00ba dai Dallas Cowboys. Il 26 luglio ha firmato un contratto per un totale di 10,53 milioni di dollari di cui 7,67 milioni garantiti e 3,57 milioni di bonus alla firma. Ha debuttato nella NFL il 7 settembre 2008 contro i Cleveland Browns indossando la maglia numero 28.\nDopo un ottimo inizio di stagione, durante il match contro gli Arizona Cardinals si \u00e8 infortunato al muscolo posteriore della coscia. Durante il recupero da questo infortunio ha subito una rottura del legamento del ginocchio, che lo ha costretto a saltare il resto della stagione regolare.\nNei due anni successivi ha visto incrementare le proprie partite disputate e il numero di possessi a gara. Nel 2011 ha perso il posto da titolare nei confronti del rookie DeMarco Murray.\nPhiladelphia Eagles.\nIl 14 marzo 2013, Jones ha firmato un contratto annuale coi Philadelphia Eagles.\nPittsburgh Steelers.\nIl 23 agosto 2013, Jones \u00e8 stato scambiato coi Pittsburgh Steelers per il linebacker Adrian Robinson. Con essi nella prima stagione ha disputato tutte le 16 partite, di cui 2 come titolare al posto dell'infortunato Le'Veon Bell, correndo complessivamento 148 yard."}
{"id": "2034934", "revid": "1457847", "url": "https://it.wikipedia.org/wiki?curid=2034934", "title": "Evgenij Il'gizovi\u010d Bareev", "text": "Nato da una famiglia tartara, dimostr\u00f2 presto il suo grande talento vincendo nel 1982 il campionato del mondo Under-16 di Guayaquil in Ecuador (davanti a Michele Godena).\nFece parte dello staff dei secondi di Vladimir Kramnik nel vittorioso match per il campionato del mondo PCA del 2000 a Londra contro Garri Kasparov.\nNel settembre 2015 acquisisce la nazionalit\u00e0 canadese.\nIl suo peak-rating \u00e8 stato di 2.739 punti Elo nel 2003. La posizione pi\u00f9 alta nella lista dell'Elo FIDE \u00e8 stata il 4\u00ba posto nell'Ottobre 2003. Il suo Elo attuale (Febbraio 2017) \u00e8 di 2.666 punti, collocandolo all'87\u00ba posto nella lista Fide.\nPrincipali risultati.\n\u00a0 \u00a0 \u00a0 \u00a0\u00a0 \u00a0 \u00a0\u00a0\u00a0 Olimpiadi: dal 1990 al 2006 ha partecipato a cinque olimpiadi per la Russia, con il risultato complessivo del 65,2 %. \u00a0 \u00a0 \u00a0 \u00a0 \u00a0 \u00a0 \u00a0\u00a0 Ha ottenuto 4 medaglie d'oro di squadra e una medaglia d'argento individuale (Erevan 2006).\n\u00a0 \u00a0 \u00a0 \u00a0\u00a0 \u00a0 \u00a0\u00a0\u00a0 2\u00ba nel Campionato russo di \u0116lista dietro ad Aleksandr Chalifman.\n\u00a0 \u00a0 \u00a0 \u00a0\u00a0 \u00a0 \u00a0\u00a0\u00a0 Nel torneo dei candidati di Dortmund arriva alla finale, ma la perde contro Veselin Topalov.\n\u00a0 \u00a0 \u00a0 \u00a0\u00a0 \u00a0 \u00a0\u00a0\u00a0 2\u00ba nel campionato del mondo rapid-chess di Cannes, superato nella finale da Kasparov 1,5 - 0,5. "}
{"id": "2034941", "revid": "118834", "url": "https://it.wikipedia.org/wiki?curid=2034941", "title": "Diablo (attrezzo)", "text": ""}
{"id": "2034946", "revid": "686936", "url": "https://it.wikipedia.org/wiki?curid=2034946", "title": "Chris Horton", "text": "Carriera universitaria.\nHorton gioc\u00f2 com con gli UCLA Bruins, squadra rappresentativa dell'universit\u00e0 della California.\nCarriera da giocatore.\nWashington Redskins.\nAl draft NFL 2008 fu selezionato come 249\u00aa scelta dai Washington Redskins. Il 12 giugno 2008 firm\u00f2 un contratto di 3 anni del valore di 1,191 milioni di dollari, con 36.000 di dollari di bonus alla firma. Debutt\u00f2 nella lega il 4 settembre 2008 nel ruolo di \"safety\" contro i New York Giants indossando la maglia numero 48.\nLo spazio maggior lo trov\u00f2 nel suo anno di debutto a differenza delle due annate successive. L'8 novembre 2010 fu messo nella lista degli infortunati a causa di un infortunio alla caviglia. Horton fu svincolato dai Redskins il 3 settembre 2011 proprio prima dell'inizio della stagione 2011.\nNew York Giants.\nHorton firm\u00f2 un contratto coi New York Giants il 15 marzo 2012."}
{"id": "2034947", "revid": "1305772", "url": "https://it.wikipedia.org/wiki?curid=2034947", "title": "Nanger", "text": "Nanger \u00e8 un genere comprendente alcune specie di gazzelle. Considerato originariamente come un sottogenere del genere \"Gazella\", in seguito \u00e8 stato elevato al rango di genere a s\u00e9 stante. A questo genere appartengono tre specie:"}
{"id": "2034949", "revid": "793215", "url": "https://it.wikipedia.org/wiki?curid=2034949", "title": "F\u00fcrstenberg (famiglia baronale)", "text": "F\u00fcrstenberg \u00e8 una casata nobile (baronale) tedesca originaria della Vestfalia.\nStoria.\nF\u00fcrstenberg \u00e8 il nome di una famiglia nobile della Vestfalia, di cui fu capostipite Hermanus de Vorstenberg, vassallo dell'Arcivescovo di Colonia, che dal 1356 fu uno dei principi-elettori (\"Kurf\u00fcrsten\") del Sacro Romano Impero. Hermanus, il cui nome compare in un documento del 1295, reggeva, per conto del suo signore, un castello chiamato \"F\u00fcrstenberg\" (\"Montagna Principesca\") a Ense-H\u00f6ingen, nel circondario di Soest; da qui l'origine del nome. Suo figlio fu Wilhelm von Vorstenberg, Gran Giustiziere e Castellano di Werl.\nI membri della famiglia, gi\u00e0 appartenenti all'ordine dei Cavalieri del Sacro Romano Impero (\"Reichsritter\"), il 26 aprile 1660 furono insigniti del titolo baronale (\"Reichsfreiherren\") e di quello comitale nel Regno di Baviera alla fine del XIX secolo. Molti membri della famiglia combatterono in Livonia nelle file dell'Ordine Teutonico.\nDa matrimoni con spose fiamminghe nel XVIII secolo deriva la discendenza belga, alla quale appartenne il cardinale Maximilien.\nLa famiglia baronale F\u00fcrstenberg non deve essere confusa con l'omonima famiglia principesca, originaria del Baden-W\u00fcrttemberg meridionale."}
{"id": "2034951", "revid": "729019", "url": "https://it.wikipedia.org/wiki?curid=2034951", "title": "Bacan", "text": "Bacan (prima Bachan, Bachian o Batchian, in olandese: Batjan) \u00e8 un'isola dell'Indonesia, situata nel Mar delle Molucche, che fa parte dell'arcipelago delle Molucche. Amministrativamente appartiene alla provincia di Maluku Settentrionale.\nStoria.\nBacan anticamente era governata da un sultanato indigeno, con una struttura politica simile al pi\u00f9 potenti sultanati di Ternate e Tidore.\nLa prima significativa influenza europea nell'isola fu quella portoghese, che eressero una fortezza sull'isola nel 1558. Nel 1609, tuttavia, questa fortezza fu conquistata dalla Compagnia Olandese delle Indie Orientali, che segn\u00f2 l'inizio del controllo olandese su Bacan.\nL'interesse coloniale per Bacan \u00e8 stato principalmente guidato dal commercio di spezie, fiorenti a Ternate, Tidore e Halmahera. L'isola di Bacan non era particolarmente ricercata per le sue risorse, ma piuttosto, per controllare le isole pi\u00f9 preziose nelle vicinanze. Dal 1882 in poi, la Batjan Company tent\u00f2 di sfruttare l'isola, ma gli sforzi in gran parte fallirono a causa della scarsa conoscenza del suolo, penuria di operai e capacit\u00e0.\nNel 1889, la monarchia fu sostituita da un consiglio di capi locali, sotto il controllo degli olandesi.\nDurante la seconda guerra mondiale l'isola fu occupata dai giapponesi. L'occupazione olandese termin\u00f2 nel 1949. Nel 1972 l'isola ricevette il suo attuale nome.\nBacan \u00e8 stata recentemente all'onore delle cronache a causa delle violenze insorte tra i cristiani e i musulmani che abitano l'isola.\nGeografia.\nA est di Bacan giace l'isola di Halmahera (da cui \u00e8 separata dallo Stretto di Patinti), a nord le isole Kayoa, Makian, Ternate e Tidore, a ovest l'isola di Mandioli e Kasiruta, a sud le isole di Bisa e Obi. \nBacan, insieme alle isole Kasiruta, Mandioli e circa altre ottanta isole, forma l'arcipelago che porta il suo nome.\nBacan ha forma irregolare ed \u00e8 costituita da due territori montagnosi ben distinti, uniti da un istmo, che nel prossimo futuro potrebbe essere sommerso. La superficie totale di Bacan \u00e8 di circa 1899,8\u00a0km\u00b2 (secondo altre fonti 2365\u00a0km\u00b2) con uno sviluppo costiero di 297,3\u00a0km. L'isola \u00e8 in parte di origine vulcanica, e l'esistenza di sorgenti d'acqua termale sono il segno di attivit\u00e0 vulcanica. Vi sono, tuttavia, soprattutto nella parte meridionale, rocce antiche di origine non vulcanica. L'altezza massima si raggiunge nel sud dell'isola, con il monte Labua (2.120 metri). Gran parte dell'isola \u00e8 ricoperta da foreste.\nFlora e fauna.\nBacan \u00e8 per gli zoologi il punto pi\u00f9 orientale del mondo abitato dal cinopiteco, una scimmia nera introdotta. L'isola \u00e8 molto ricca di uccelli (tra i quali il raro (cuculo delle Molucche) e insetti. Bacan (insieme ad Halmahera) \u00e8 il luogo dove vive l'ape pi\u00f9 grande del mondo: l'ape gigante muratore, \"Chalicodoma plutone\".\nPopolazione.\nL'interno dell'isola \u00e8 relativamente disabitato e nessuno degli abitanti della costa \u00e8 indigeno. Essi consistono in sirani (discendenti cristiani dei portoghesi), malesi, papuani, e immigrati di altre isole. Gli abitanti in totale sono circa 13.000. La citt\u00e0 pi\u00f9 importante sull'isola \u00e8 Labuha, situata sulla costa ovest dell'isola. Nelle vicinanze si trova la citt\u00e0 di Amasing (o Amasingkota), una volta un significativo insediamento dell'isola.\nLingua.\nDiverse lingue austronesiane e non austronesiane sono parlate a Bacan, comprese le lingue tobelo, galela, ternate, bajau, e tukang besi. Tuttavia, la lingua indigena di Bacan \u00e8 il bacanese, noto anche come bacan malese (ISO 693-3 btj). Vi sono alcune discussioni sul fatto che il bacan malese sia in realt\u00e0 una variet\u00e0 della lingua malese.\nEconomia.\nLe principali attivit\u00e0 sull'isola sono la coltivazione di sago, noci di cocco e chiodi di garofano, oltre alla pesca. Sull'isola sono presenti alcuni giacimenti minerari, specialmente carbone."}
{"id": "2034952", "revid": "1892728", "url": "https://it.wikipedia.org/wiki?curid=2034952", "title": "Schermaglie fra generazioni", "text": ""}
{"id": "2034954", "revid": "15756", "url": "https://it.wikipedia.org/wiki?curid=2034954", "title": "Matt Ryan (giocatore di football americano)", "text": "Carriera professionistica.\nAtlanta Falcons.\nAl draft NFL 2008, Ryan fu selezionato come terza scelta assoluta dagli Atlanta Falcons. Il 20 maggio firm\u00f2 un contratto di 6 anni per un totale di 72 milioni di dollari, di cui 34,75 milioni garantiti.\nStagione 2008.\nIl 24 agosto, Ryan fu nominato titolare per la prima gara della stagione regolare del 7 settembre contro i Detroit Lions, diventando il primo quarterback rookie dei Falcons a partire subito titolare da Michael Vick nel 2001. Il primo passaggio della carriera fu un touchdown da 62 yard per Michael Jenkins, diventando il primo debuttante a lanciare un touchdown al suo primo passaggio da Michael Bishop dei New England Patriots nel 2000. Nella seconda gara della stagione contro i Tampa Bay Buccaneers sub\u00ec il primo intercetto per mano di Aqib Talib e in seguito di Sabby Piscitelli. Nella settimana 3 contro i Kansas City Chiefs, Ryan complet\u00f2 l'allora passaggio pi\u00f9 lungo della carriera, di 70 yard in touchdown per Roddy White. La settimana successiva lanci\u00f2 194 e due touchdown contro i Green Bay Packers. Nel turno seguente, Ryan orchestr\u00f2 una vittoria in rimonta contro i Chicago Bears quando, con 6 secondi al termine, complet\u00f2 un passaggio da 26 yard per Michael Jenkins che consent\u00ec a Jason Elam di trovarsi in posizione utile per segnare il field goal della vittoria. Grazie anche alle 301 yard passate, Ryan fu premiato come rookie della settimana. Il 30 ottobre, fu premiato come rookie del mese, il primo giocatore della storia di Atlanta ad aggiudicarsi questo premio.\nNella settimana 8 contro gli Oakland Raiders, Ryan pass\u00f2 220 yard con un passer rating di 138,4, venendo premiato come miglior giocatore offensivo della NFC della settimana. Segn\u00f2 il suo primo touchdown su corsa contro i New Orleans Saints dopo una corsa di 12 yard, divenendo nella stessa gara il primo rookie dopo Peyton Manning a superare le 3.000 yard passate in una stagione e il primo nella storia dei Falcons. Ryan termin\u00f2 secondo tra tutti i rookie nelle votazioni dei tifosi per il Pro Bowl (416.468 voti), dietro solo al running back dei Tennessee Titans Chris Johnson. Nella settimana 16 contro i Minnesota Vikings pass\u00f2 un minimo stagionale di 134 yard ma guid\u00f2 comunque la squadra alla vittoria e al raggiungimento dei suoi primi playoff dalla stagione 2004.\nRyan termin\u00f2 la stagione con 3.440 yard passate e 17 touchdown (uno su corsa). Assieme all'altro rookie Joe Flacco furono i primi quarterback debuttanti della storia a guidare le rispettive squadre ai playoff dopo essere partiti come titolari in tutte le loro 16 partite. Il 31 dicembre fu premiato come rookie offensivo dell'anno.\nRyan disput\u00f2 la sua prima gara di playoff contro gli Arizona Cardinals il 3 gennaio 2009. Il quarterback di Atlanta era 15 anni pi\u00f9 giovane del pari ruolo avversario Kurt Warner. Nel suo primo passaggio sub\u00ec un intercetto e termin\u00f2 la gara completando 26 passaggi su 40 per 199 yard, 2 touchdown e due intercetti subiti. Atlanta fu sconfitta 30-24. I suoi 26 passaggi completati furono allora un record NFL nei playoff per un rookie.\nStagione 2009.\nRyan fu votato dai propri compagni di squadra capitano dell'attacco dei Falcons assieme a Todd McClure prima dell'inizio della stagione 2009. L'annata inizi\u00f2 bene, lanciando 229 yard e 2 touchdown senza intercetti nella vittoria 19-7 sui Miami Dolphins. Atlanta vinse anche la settimana successiva contro i Carolina Panthers contro cui stabil\u00ec i propri nuovi primati in carriera per passaggi da touchdown (3), percentuale di passaggi completati (78%) e passaggi da touchdown in un tempo (3). Nella settimana 5 contro i San Francisco 49ers, Ryan complet\u00f2 15 passaggi su 21 tentativi per 258 yard nel primo tempo e termin\u00f2 con 329 yard 2 touchdown per un 110,0 di passer rating, incluso un passaggio da 90 da yard in touchdown per Roddy White che fu il terzo pi\u00f9 lungo della storia della franchigia.\nDalla settimana 6 alla 9, Ryan fatic\u00f2 lanciando pi\u00f9 intercetti (8) che touchdown (6), sub\u00ec 10 sack ed ebbe un passing rating medio di 65,5. I Falcons tuttavia riuscirono a vincere due delle quattro gare, in parte grazie a Michael Turner che sembr\u00f2 tornato alla forma dell'anno precedente.\nNella settimana 12, Matt Ryan soffr\u00ec un infortunio al piede nella gara contro Tampa Bay. Chris Redman entr\u00f2 al suo posto e guid\u00f2 la squadra alla vittoria. Assieme a Ryan si infortun\u00f2 anche Turner e i Falcons persero contro Philadelphia e New Orleans nei due turni successivi. Nella settimana 15, il quarterback fece ritorno malgrado non si fosse ancora completamente ristabilito e guid\u00f2 Atlanta alla vittoria a sorpresa per 10-7 sui New York Jets.\nNella settimana 16, i Falcons sconfissero i Buffalo Bills con Matt che pass\u00f2 250 yard e 3 touchdown. Nell'ultima gara della stagione vi fu la vittoria contro i Buccaneers. Con un record di 9-7, la franchigia dei Falcons termin\u00f2 per la prima volta nella sua storia per due stagioni consecutive con un bilancio di vittorie positivo. Ryan concluse la sua seconda annata 2.916 yard, 22 touchdown e 14 intercetti, con un passer rating di 80,9.\nStagione 2010.\nNella stagione 2010, Ryan guid\u00f2 gli Atlanta Falcons al miglior record della NFC con 13 vittorie e 3 sconfitte, secondo nella NFL dietro solo al 14-2 dei New England Patriots. Matt stabil\u00ec gli allora primati in carriera in touchdown (28), percentuale di completamento di passaggi (62,5) e yard passate (3.705), subendo solo 9 intercetti. Stabil\u00ec inoltre i record stagionali di franchigia in passaggi tentati (571), completati (357) e vittorie in una stagione (13).\nRyan nel 2010 guid\u00f2 la NFL in rimonte nel quarto periodo per un quarterback con sei: tra esse la vittoria ai supplementari in casa dei New Orleans Saints per 27-24, quella sui San Francisco 49ers nella settimana 4 al Georgia Dome 16-14, sui Cincinnati Bengals nella settimana sempre in casa 39-32, sui Baltimore Ravens nella 10 sempre in casa 26-21. Nel divisional round dei playoff 2010-11, i Falcons furono sconfitti dai futuri vincitori del Super Bowl, i Green Bay Packers con un punteggio di 48-21.\nA fine anno, Ryan fu classificato al 52\u00ba posto nella NFL Top 100 dei migliori cento giocatori della stagione e convocato per il suo primo Pro Bowl in carriera. Nel corso della manifestazione lanci\u00f2 due passaggi da touchdown, uno per Tony Gonzalez e l'altro per Larry Fitzgerald.\nStagione 2011.\nL'annata 2011 di Ryan fu statisticamente una delle sue migliori fino a quel momento, passando 4.177 yard, con 29 touchdown e 12 intercetti. I Falcons chiusero con un record di 10-6, ottenendo una wild card per la partecipazione ai playoff. Ancora una volta per\u00f2, i Falcons uscirono prematuramente, venendo sconfitti per 2-24 contro i futuri vincitori del Super Bowl, i New York Giants, con gli unici punti della franchigia della Georgia segnati grazie ad una safety.\nStagione 2012.\nNel debutto della stagione 2012, Ryan part\u00ec bene nella netta vittoria per 40-24 sui Kansas City Chiefs, passando 299 yard e tre touchdown, oltre a un altro segnato su corsa. Nel terzo i Falcons superarono i San Diego Chargers: Ryan pass\u00f2 per 275 yard, tre touchdown e sub\u00ec il primo intercetto in stagione.\nNella settimana 4, Atlanta fatic\u00f2 per avere la meglio sui Carolina Panthers, vincendo grazie a un field goal nei secondi finali della partita: Matt, malgrado un record in carriera di 7 sack subiti, continu\u00f2 il suo periodo positivo passando per 369 yard, tre touchdown e subendo un intercetto ma soprattutto guidando l'ultimo drive che port\u00f2 al field goal della vittoria di Matt Bryant. Dopo questa vittoria, Ryan vinse per la seconda volta in carriera il premio di miglior giocatore offensivo del mese della NFC.\nCon la vittoria sui Washington Redskins i Falcons partirono per la prima volta con un record di 5-0 in 46 anni di storia. Ryan pass\u00f2 345 yard con due touchdown e un intercetto. Con un'altra vittoria all'ultimo secondo sugli Oakland Raiders, Atlanta si mantenne imbattuta nella settimana 6: Ryan fatic\u00f2 per tutta la gara lanciando un touchdown e tre intercetti ma riusc\u00ec a guidare un altro ultimo drive che port\u00f2 al field goal vincente di Bryant.\nDopo vittorie anche su Eagles e Cowboys, nella settimana 10, 411 yard passate da Ryan con tre touchdown (un intercetto subito) non furono sufficienti ai Falcons per evitare la prima sconfitta stagionale in casa dei Saints. Nel turno seguente Ryan lanci\u00f2 un primato negativo in carriera di 5 intercetti, senza alcun touchdown, ma i Falcons conservarono il miglior record della lega battendo gli Arizona Cardinals.\nNella settimana 15 i Falcons batterono per 34-0 i Giants in una gara in cui Ryan pass\u00f2 270 yard e 3 touchdown venendo premiato come quarterback della settimana. Il sabato successivo, battendo i Detroit Lions i Falcons si aggiudicarono il miglior record della NFC e la possibilit\u00e0 di avanzare direttamente al secondo turno dei playoff. \"Matty Ice\" pass\u00f2 279 yard e con 4 touchdown pareggi\u00f2 il record stagionale di franchigia, stabilito da Steve Bartkowski nel . A fine anno, Ryan fu convocato per il secondo Pro Bowl in carriera dopo avere terminato con 4.719 yard passate (quinto nella lega), 32 touchdown e 14 intercetti..\nIl 13 gennaio 2013, Ryan vinse la prima gara di playoff in carriera contro i Seattle Seahawks nel divisional round terminando la gara con 250 yard passate, 3 touchdown e 2 intercetti subiti. La corsa dei Falcons si interruppe nella finale della NFC contro i San Francisco 49ers malgrado un vantaggio iniziale di 17-0. Ryan gioc\u00f2 alla bene il primo tempo passando tre touchdown mentre nel secondo un intercetto subito e un fumble contribuirono alla rimonta dei Niners. Le sue 396 yard passate furono il record di franchigia in una gara di playoff. A fine anno, Ryan fu posizionato al numero 17 nella classifica dei migliori cento giocatori della stagione.\nStagione 2013.\nIl 25 luglio 2013, Ryan firm\u00f2 con i Falcons un'estensione contrattuale quinquennale del valore di 103,75 milioni di dollari, 59 milioni dei quali garantiti e 63 milioni nei primi tre anni. La stagione inizi\u00f2 con una sconfitta contro i Saints in cui pass\u00f2 304 yard, 2 touchdown e un intercetto. Matt si rifece nella vittoria della settimana successiva sui Rams completando 33 passaggi su 43 per 374 yard e 2 touchdown. Seguirono altre due sconfitte contro Dolphins e Patriots e i Falcons si trovarono per la prima volta con un record inferiore al 50% di vittorie per la prima volta dal 2007. La settimana successiva la squadra precipit\u00f2 a un record di 1-4 con la sconfitta coi Jets nel Monday Night malgrado 319 yard e 2 TD passati da Ryan.\nLa striscia negativa di tre gare dei Falcons si concluse nella settimana 7 contro i Buccaneers in cui il quarterback mise in mostra la forma dei giorni migliori, completando 20 passaggi su 26 per 273 yard e tre touchdown, terminando con un passer rating di 148,3, il migliore della carriera. Per questa prestazione venne premiato come miglior giocatore offensivo della NFC della settimana e come quarterback della settimana. La settimana successiva non ebbe altrettanta fortuna, passando un touchdown ma subendo ben quattro intercetti in una brutta sconfitta coi Cardinals.\nNella settimana 12 contro i Saints, la gara si mantenne in bilico fino ai minuti finali ma alla fine furono gli avversari a prevalere, infliggendo a Ryan e ai Falcons la quinta sconfitta consecutiva e la certezza della prima stagione con un record perdente dal 2008. La striscia negativa si interruppe la domenica successiva battendo ai supplementari i Bills con il quarteback che pass\u00f2 311 yard e un touchdown.\nNella settimana 15 contro un'altra squadra in difficolt\u00e0 come i Redskins, i Falcons vinsero la quarta gara e ultima gara stagionale con Ryan che pass\u00f2 210 yard, un touchdown e sub\u00ec un intercetto. Nell'ultimo turno della stagione super\u00f2 Steve Bartkowski come leader di tutti i tempi di Atlanta per yard passate in carriera. La sua annata si concluse al quarto posto nella lega con 4.515 yard passate, con 26 touchdown e 17 intercetti, per un passer rating di 89,6.\nStagione 2014.\nTornato ad avere a disposizione Julio Jones, Roddie White in salute e il nuovo acquisto Devin Hester, Ryan apr\u00ec la stagione 2014 battendo in casa i Saints ai tempi supplementari stabilendo un nuovo record di franchigia con 448 yard passate con 3 touchdown. Per questa prova fu premiato come miglior giocatore offensivo della NFC della settimana e come quarterback della settimana. Di segno opposto fu la gara successiva, in cui sub\u00ec tre intercetti nella netta sconfitta contro i Cincinnati Bengals. Nel \"Thursday Night\" della settimana 3, i Falcons inflissero ai Buccaneers una delle peggiori sconfitte della storia della franchigia, vincendo per 56-14 in una gara quasi perfetta di Ryan che complet\u00f2 21 passaggi su 24 per 286 yard e tre passaggi da touchdown, venendo premiato per la seconda volta in stagione come giocatore offensivo della NFC della settimana. Dopo quella partita per\u00f2, Atlanta rimase a secco di vittorie per cinque settimane, finch\u00e9 non ritrov\u00f2 nuovamente i Buccaneers nel decimo turno, vincendo 27-17. Ryan concluse la gara con 219 yard e un passaggio da touchdown. La seconda consecutiva giunse sette giorni dopo sui Panthers, portando la squadra in testa alla division malgrado un record di 4-6, in una debole NFC South. Dopo una sconfitta coi Browns, la vittoria torn\u00f2 contro i Cardinals, che in quel momento erano in possesso del miglior record della NFC, in cui Ryan complet\u00f2 30 passaggi su 41 per 361 yard e 2 touchdown.\nNel penultimo turno, i Falcons ottennero una fondamentale vittoria coi Saints eliminandoli dalla corsa verso i playoff con Ryan che pass\u00f2 322 yard e un touchdown. Atlanta giunse cos\u00ec a giocarsi il tutto per tutto nell'ultima gara dell'anno contro i Panthers con in palio la vittoria per la division malgrado un record di 6-9 in una debole NFC South. Nell'ultima gara di Mike Smith sulla panchina della squadra, i Falcons subirono una netta sconfitta per 34-3, con Ryan che sub\u00ec due intercetti, entrambi ritornati in touchdown dagli avversari. La sua stagione si chiuse con 4.694 yard passate (quinto nella lega), 28 touchdown e 14 intercetti, venendo convocato per il suo terzo Pro Bowl al posto di Tom Brady, impegnato coi Patriots nel Super Bowl XLIX, e inserito al 77\u00ba posto nella NFL Top 100.\nStagione 2015.\nI Falcons, diretti dal nuovo allenatore Dan Quinn, aprirono la stagione 2015 con cinque vittorie consecutive, nella seconda delle quali, Ryan guid\u00f2 il drive della vittoria a un minuto dal termine contro i Giants. La prima sconfitta giunse nel sesto turno coi Saints. La vittoria torn\u00f2 sette giorni dopo contro i Titans in cui Ryan pass\u00f2 251 yard e un TD, nel giorno in cui super\u00f2 le 30.000 yard passate in carriera.\nLa seconda parte della stagione dei Falcons fu di segno opposto rispetto alla prima, perdendo sei partite consecutive. Tale striscia negativa si interruppe nella settimana 15 in casa dei Jaguars in cui Ryan pass\u00f2 246 yard e un touchdown. Sette giorni dopo la squadra si prese la soddisfazione di infliggere agli imbattuti Panthers (che li avevano battuti 38-0 due settimane prima) la prima sconfitta stagionale, rovinando la loro stagione perfetta. In quella partita il quarteback pass\u00f2 306 yard, incluso il decisivo touchdown da 70 yard nel quarto periodo per Julio Jones. La stagione di Ryan si chiuse al quinto posto nella lega in yard passate (4.591) con 21 touchdown e 16 intercetti, quest'ultimo il terzo peggior risultato della lega, mentre Atlanta ebbe un record di 8-8.\nStagione 2016: MVP della NFL e sconfitta nel Super Bowl.\nLa stagione 2016 fu la migliore a livello statistico della carriera di Ryan. Nelle prime tre gare pass\u00f2 7 touchdown e sub\u00ec un solo intercetto, venendo premiato per la terza volta come giocatore offensivo della NFC del mese. Nella settimana 4, assieme a Julio Jones, divennero la prima coppia quarterback/wide receiver nella storia della NFL con 500 yard passate e 300 ricevute in una singola partita. Per quella gara, terminata con 503 yard passate, 4 TD e un intercetto fu premiato come quarterback della settimana. Nel settimo turno stabil\u00ec un record NFL per il maggior numero di partite consecutive con almeno 200 yard passate, arrivando a quota 46.\nNel nono turno, Ryan termin\u00f2 col miglior passer rating stagionale (144,7), frutto di 344 yard passate e 4 touchdown nella vittoria sui Buccaneers. Nel quindicesimo fu premiato per la seconda volta in stagione come quarterback della settimana dopo 286 yard passate e 2 TD nella vittoria interna su Francisco. Nell'ultima gara della stagione regolare ricevette il premio di giocatore offensivo della NFC della settimana e per la terza volta nel 2016 come quarterback della settimana dopo avere passato 331 yard e 4 touchdown nella vittoria sui Saints. A fine stagione fu convocato per il quarto Pro Bowl in carriera e inserito per la prima volta nel First-team All-Pro dopo avere guidato la NFL con un passer rating di 117,1 (quarto miglior risultato di tutti i tempi) essersi classificato secondo sia in yard passate (4.944, nuovo record di franchigia) e passaggi da touchdown (38), a fronte di soli 7 intercetti subiti. Atlanta vinse la propria division con un record di 11 vittorie e 5 sconfitte, il secondo migliore della NFC dopo i Dallas Cowboys, tornando ai playoff per la prima volta dal 2012. Il 4 febbraio 2017, Ryan fu il primo giocatore della storia del club ad essere premiato come MVP della NFL e come giocatore offensivo dell'anno.\nQualificati direttamente al secondo turno di playoff, i Falcons superarono i Seattle Seahawks al Georgia Dome per 36-20, in una gara in cui Ryan pass\u00f2 338 yard e 3 touchdown. Nella finale della NFC pass\u00f2 altre 392 yard e 4 touchdown e segn\u00f2 il primo TD su corsa dal 2012 nella vittoria sui Packers per 44-21 che riport\u00f2 i Falcons al Super Bowl dopo la loro unica apparizione persa nel 1998. Il 5 febbraio 2017, giorno del Super Bowl LI, Ryan pass\u00f2 284 yard e 2 touchdown ma i Falcons sprecarono un vantaggio di 28-3 contro i New England Patriots, subendo 19 punti nel quarto periodo senza segnarne alcuno e venendo infine sconfitti per 34-28 ai tempi supplementari.\nStagione 2017.\nIl 12 novembre, nella vittoria sui Dallas Cowboys, Ryan lanci\u00f2 215 yard diventando il giocatore pi\u00f9 rapido della storia a giungere a quota 40.000 in carriera (151 gare, una in meno di Drew Brees). La sua stagione regolare si chiuse con 4.095 yard passate e 20 touchdown, il minimo dalla sua stagione da rookie nel 2008. I Falcons terminarono con un record di 10-6, facendo ritorno ai playoff dove nel primo turno vinsero in casa dei Los Angeles Rams dove Ryan pass\u00f2 218 yard e un touchdown. La corsa verso il ritorno al Super Bowl si interruppe la settimana successiva perdendo in casa dei Philadelphia Eagles futuri campioni.\nStagione 2018.\nNel secondo turno Ryan segn\u00f2 due touchdown su corsa portando i Falcons alla prima vittoria stagionale contro i Panthers. Sette giorni dopo, nella sconfitta per 43\u201337 contro i New Orleans Saints, pass\u00f2 374 yard e un record in carriera di 5 touchdown. La sua annata si chiuse con 35 touchdown passati, 3 segnati su corsa e uno su ricezione, per un record personale di 39 complessivi. Inoltre i 7 intercetti subiti pareggiarono il suo primato personale. Malgrado un record di 7-9 per i Falcons, Ryan fin\u00ec tra i primi cinque in diverse categorie statistiche: fu terzo in yard passate e passaggi da touchdown e quarto in percentuale di completamento e passer rating.\nStagione 2019.\nNell'ottavo turno Ryan sub\u00ec un infortunio che gli fece saltare la prima partita dalla stagione 2009. Torn\u00f2 in campo nella settimana 10 riportando i Falcons alla vittoria dopo sei sconfitte consecutive. Sette giorni dopo super\u00f2 Warren Moon al decimo posto di tutti i tempi per yard passate in carriera nella vittoria sui Panthers. Nel quattordicesimo turno Ryan divenne il decimo giocatore della storia a tagliare il traguardo delle 50.000 yard passate, il secondo pi\u00f9 rapido di sempre dietro a Drew Brees. La sua stagione si chiuse al quinto posto della NFL con 4.466 yard passate, con 26 touchdown e 14 intercetti subiti. I Falcons con un record di 7-9 terminarono secondi nella division e fuori dai playoff.\nStagione 2020.\nI Falcons iniziarono la stagione 2020 perdendo tutte le prime cinque gare, alcune con clamorose rimonte avversarie, portando al licenziamento dell'allenatore Dan Quinn. La prima vittoria giunse nel sesto turno contro i Minnesota Vikings in una gara in cui Ryan pass\u00f2 371 yard e 4 touchdown, venendo premiato come giocatore offensivo della NFC della settimana. Nel 15\u00ba turno super\u00f2 Fran Tarkenton al decimo posto per touchdown passati in carriera. La sua stagione si chiuse guidando la lega in passaggi tentati e completati e al quarto posto con 4.581 yard passate.\nStagione 2021.\nNella settimana 3 Ryan divenne il decimo giocatore a passare 350 touchdown in carriera. Nel quinto turno super\u00f2 Eli Manning all'ottavo posto nella classifica delle yard passate in carriera e divenne il settimo giocatore a raggiungere i 5.000 passaggi completati in carriera. Nel nono turno fu premiato come giocatore offensivo della NFC della settimana dopo avere passato 343 yard e 2 touchdown nella vittoria sui Saints."}
{"id": "2034960", "revid": "984922", "url": "https://it.wikipedia.org/wiki?curid=2034960", "title": "Alfa2 Capricorni", "text": "Alfa2 Capricorni (\u03b12 Cap / \u03b12 Capricorni) \u00e8 una stella nella costellazione del Capricorno. Sebbene \u00e8 indicata con la lettera \u03b1, in realt\u00e0 la pi\u00f9 luminosa \u00e8 \u03b4 Capricorni. Possiede i nomi di Algedi, che condivide con \u03b11 Capricorni, Gredi e Secunda Giedi.\n\u03b12 Capricorni \u00e8 una stella gigante di tipo G8IIIb di magnitudine 3,57. Sembra formare un sistema binario con \u03b11 Capricorni, ma \u00e8 solo un effetto prospettico. In realt\u00e0 \u00e8 una stella multipla formata da almeno 9 componenti. La coppia principale \u00e8 formata da due stelle di magnitudine 4,2 e 11,2, e sono separate da 3,6 secondi d'arco. La secondaria \u00e8 a sua volta una binaria stretta, con separazione di 1,2 secondi d'arco. Le altre componenti sono molto fioche. Il sistema si trova a circa 109 anni luce."}
{"id": "2034961", "revid": "729019", "url": "https://it.wikipedia.org/wiki?curid=2034961", "title": "Assedio di Burgos", "text": "L'assedio di Burgos fu combattuta tra il 19 settembre e il 21 ottobre 1812, durante la guerra d'indipendenza spagnola, fra una guarnigione francese che presidiava la citt\u00e0 e un esercito anglo-portoghese che invano tent\u00f2 di espugnarla.\nA Burgos si era arroccato, subito dopo la Battaglia di Salamanca (22 luglio 1812), il generale Bertrand Clausel con circa 15.000 uomini. Nel mese successivo Clausel, con il grosso dell'esercito, si diresse verso Valladolid lasciando in citt\u00e0 una guarnigione di sole 2.000 unit\u00e0 al comando del generale Jean-Louis Dubreton. Nella seconda met\u00e0 di settembre e nella prima met\u00e0 dell'ottobre 1812, il Duca di Wellington, alla testa di un esercito anglo-portoghese di oltre 30.000 uomini, tent\u00f2 invano di espugnare Burgos, sottoponendo il suo castello, dove aveva sede il quartier generale di Dubreton, a cannoneggiamenti continui, che per\u00f2 non diedero l'effetto sperato. Il 21 ottobre il Duca di Wellington, temendo di essere investito da un esercito francese proveniente dal Portogallo e comandato dal generale Joseph Souham e minacciato da sud dall'avvicinamento dell'esercito del maresciallo Nicolas Soult, decise di rinunciare all'assedio e ritirarsi. Le truppe anglo-portoghesi iniziarono una difficile ritirata fino in Portogallo, abbandonando Madrid e tutte le posizioni conquistate in precedenza. si ritir\u00f2, togliendo definitivamente l'assedio alla citt\u00e0. Persero la vita nei giorni dell'assedio di Burgos circa 550 inglesi e portoghesi e oltre 300 francesi, senza contare i numerosi feriti."}
{"id": "2034963", "revid": "307634", "url": "https://it.wikipedia.org/wiki?curid=2034963", "title": "Gazella dama", "text": ""}
{"id": "2034964", "revid": "307634", "url": "https://it.wikipedia.org/wiki?curid=2034964", "title": "Gazella granti", "text": ""}
{"id": "2034966", "revid": "438678", "url": "https://it.wikipedia.org/wiki?curid=2034966", "title": "Il giorno del furore", "text": "Il giorno del furore (\"Days of Fury\") \u00e8 un film del 1973 diretto da Antonio Calenda.\nTrama.\nPalizyn \u00e8 il potente patriarca di una famiglia aristocratica nella Russia pre-rivoluzionaria. Spietato, selvaggio e autoritario esercita una grande influenza sui suoi dipendenti, sui suoi pari e sul suo esercito di servi. Vadim, apparentemente il pi\u00f9 miserabile e obbediente dei servi, organizza segretamente una ribellione."}
{"id": "2034967", "revid": "307634", "url": "https://it.wikipedia.org/wiki?curid=2034967", "title": "Gazella soemmerringii", "text": ""}
{"id": "2034969", "revid": "198277", "url": "https://it.wikipedia.org/wiki?curid=2034969", "title": "La casa dell'orco", "text": "La casa dell'orco \u00e8 un film per la televisione horror del 1989 diretto da Lamberto Bava per la serie antologica \"Brivido giallo\".\nIl film \u00e8 stato girato in Umbria per le reti RTI, attraverso la casa di produzione Reteitalia, consociata di Fininvest.\nSiccome il film era destinato alla televisione sono poche, se non assenti, le scene splatter.\nTrama.\nUna scrittrice di racconti di paura va con suo marito e suo figlio in un castello dell'Umbria; qui si accorge di rivivere gli stessi incubi che la tormentavano da bambina, nei quali un orco l'aggrediva in una cantina uguale a quella del castello. Suo marito non le crede, ma la donna \u00e8 convinta che l'orco abbia aspettato solo lei per tanto tempo.\nProduzione.\nDopo il successo di \"D\u00e8moni\", \"D\u00e8moni 2... L'incubo ritorna\" e altri film horror stranieri in Italia, la societ\u00e0 Reteitalia avrebbe annunciato nel luglio 1986 una serie intitolata \"Brivido giallo\" comprendente cinque film per la televisione diretti da Lamberto Bava. Di questi cinque ne sarebbero stati realizzati solo quattro: \"Una notte al cimitero\", \"Per sempre\", \"La casa dell'orco\" e \"A cena col vampiro\". I film sono stati girati tra il 1987 e il 1988.\nLa sceneggiatura de \"La casa dell'orco\" ricorda \"Quella villa accanto al cimitero\". Bava ha spiegato che le storie erano simili poich\u00e9 \"La casa dell'orco\" era basata sulla sceneggiatura originale scritta da Dardano Sacchetti per \"Quella villa accanto al cimitero\", che \u00e8 stata modificata dal regista Lucio Fulci. Sacchetti ha contrastato queste affermazioni, affermando che i film non erano la stessa storia ma \"parte della [sua] poetica riguardante case e bambini: un tema ricorrente che ho esplorato pi\u00f9 volte con diverse sfumature, ma anche assonanze.\" Bava ha dichiarato che la sceneggiatura ha subito molta autocensura, sottolineando che \"Un problema nella sceneggiatura \u00e8 stato quando \u00e8 apparso l'orco. Che cosa avremmo potuto fare? Se fosse stato un film... l'orco avrebbe mangiato i bambini, ma in TV non si poteva farlo.\"\nDistribuzione.\nIl film \u00e8 stato distribuito fuori dall'Italia con il nome \"Demons 3: The Ogre\" e promosso come sequel di \"D\u00e8moni\" e \"D\u00e8moni 2... L'incubo ritorna\", concorrendo con l'altro sequel apocrifo \"Demoni 3\" di Umberto Lenzi."}
{"id": "2034971", "revid": "648716", "url": "https://it.wikipedia.org/wiki?curid=2034971", "title": "Nicol David", "text": "Ha vinto 32 tornei WISPA.\nCarriera.\n\u00c8 professionista dal 2000.\nSi allena ad Amsterdam."}
{"id": "2034972", "revid": "767487", "url": "https://it.wikipedia.org/wiki?curid=2034972", "title": "Qui comincia l'avventura", "text": "Qui comincia l'avventura \u00e8 un film del 1975 diretto da Carlo Di Palma, affermato direttore della fotografia alla sua seconda prova nella regia cinematografica.\nTrama.\nUna giovane donna a bordo della sua moto fa tappa in una cittadina della Puglia, in un viaggio che la dovr\u00e0 condurre a Milano per raggiungere l'uomo che ama. Il suo carattere libero e affascinante suscita l'ammirazione di una stiratrice che lascia marito e figlio per continuare con lei il viaggio, che sar\u00e0 ricco di peripezie. Alla fine le due donne giungono a Milano e l'ex stiratrice scopre che la sua amica \u00e8 una \"mascherina\" di un cinematografo, che il suo famoso uomo non esiste, e che la sua libert\u00e0 non \u00e8 altro che un sogno.\nProduzione.\nLe riprese sono state girate tra Puglia e Basilicata, in gran parte a Matera.\nAlcune scene, come quella nella stireria dove lavora la protagonista (interpretata da Claudia Cardinale), sono state girate nel rione \"Giulianello\", quartiere periferico di Gravina in Puglia.\nSilvan, con il suo vero nome (Aldo Savoldello), compare nei titoli come consulente delle carte da gioco; le mani che si vedono nella scena della partita a poker sono le sue."}
{"id": "2034973", "revid": "729019", "url": "https://it.wikipedia.org/wiki?curid=2034973", "title": "Gastrite ipertrofica gigante", "text": "La gastrite ipertrofica gigante, conosciuta anche con il nome di malattia di M\u00e9n\u00e9trier o gastrite ipertrofica gigante con ipoproteinemia, \u00e8 una malattia rara, acquisita, che coinvolge lo stomaco e in particolare la mucosa gastrica. La malattia \u00e8 caratterizzata da pliche giganti ipertrofiche che si localizzano specialmente nel fondo gastrico e da un'eccessiva produzione di muco che comporta una marcata perdita di proteine, oltre ad una scarsa o assente produzione di acido cloridrico. Il disordine \u00e8 associato con un'eccessiva secrezione di fattore di crescita alfa trasformante (TGF-\u03b1). Si tratta di una lesione precancerosa.\nEpidemiologia.\nLa malattia \u00e8 pi\u00f9 diffusa negli uomini, l'et\u00e0 in cui vi \u00e8 una maggiore incidenza \u00e8 quella che rientra fra la terza e la quinta decade.\nEponimo.\nIl nome lo si deve alla prima persona che ha evidenziato i sintomi, il medico francese Pierre Eug\u00e8ne M\u00e9n\u00e9trier (1859-1935).\nEziologia.\nLa causa della malattia di M\u00e9n\u00e9trier \u00e8 sconosciuta, ma il disturbo \u00e8 stato associato con l'infezione da citomegalovirus (CMV) nei bambini e con l'infezione sostenuta da Helicobacter pylori nell'adulto. Oltre a ci\u00f2, nei pazienti affetti dal disturbo, vi sono state segnalazioni di incremento dei livelli di fattore di crescita trasformante alfa (TGF-\u03b1), un particolare fattore prodotto da diverse cellule, un ligando per il recettore del fattore di crescita epidermico, normalmente espresso dalle cellule della mucosa gastrica e in grado di inibire la secrezione acida gastrica.\nFisiopatologia.\nNella malattia di M\u00e9n\u00e9trier lo stomaco si caratterizza per la presenza di pliche giganti ipertrofiche e tortuose, prevalentemente localizzate nel corpo e nel fondo dello stomaco: ci\u00f2 conferisce alla mucosa un aspetto ad acciottolato o simile a quello del cervello. L'antro \u00e8 invece generalmente risparmiato. Il quadro istologico \u00e8 dominato oltre che dall'ispessimento della mucosa, da una marcata iperplasia foveolare (iperplasia delle cellule mucose superficiali e ghiandolari) e da atrofia ghiandolare, oltre che da un globale aumento dello spessore mucoso. Le ghiandole gastriche sono allungate, con un aspetto a cavatappi; la dilatazione cistica \u00e8 comune. L'infiammazione \u00e8 di solito solo modesta, anche se alcuni casi mostrano una marcata linfocitosi intraepiteliale.\nSintomatologia.\nI pazienti affetti dalla malattia accusano dolore addominale nei quadranti superiori (in particolare in epigastrio), a volte accompagnati da nausea, vomito, marcata riduzione dell'appetito (iporessia), tendenza ad edema e perdita di peso. In alcuni soggetti si registra un lieve sanguinamento gastrointestinale, che \u00e8 in genere dovuto a erosioni superficiali della mucosa; la diarrea e una marcata emorragia gastrointestinale \u00e8 un evento molto raro. Una percentuale di pazienti variabile tra il 20% e il 100%, a seconda del momento della presentazione in una struttura sanitaria, sviluppano una gastropatia caratterizzata da perdita di proteine sieriche accompagnata da ipoalbuminemia. L'iposecrezione gastrica acida \u00e8 la norma e deriva dalla tendenza alla atrofia delle ghiandole gastriche.\nI sintomi e le caratteristiche cliniche della malattia di M\u00e9n\u00e9trier in et\u00e0 pediatrica sono simili a quelle riscontrabili nell'adulto, ma la malattia nei bambini generalmente tende ad autolimitarsi e spesso fa seguito ad un'infezione respiratoria.\nDiagnosi.\nLe pliche gastriche ipertrofiche tipiche della malattia di M\u00e9n\u00e9trier, sono facilmente rilevabili eseguendo un pasto baritato o attraverso esami endoscopici. L\u2019endoscopia del tratto gastrointestinale superiore associata a biopsia della mucosa (ed esame citologico) \u00e8 necessaria per stabilire la diagnosi ed escludere altri disturbi che potrebbero presentarsi allo stesso modo. In caso di biopsia endoscopica non diagnostica pu\u00f2 essere necessario eseguire una biopsia chirurgica a tutto spessore, particolarmente utile per escludere una neoplasia. La sierologia per il Citomegalovirus e Helicobacter Pylori dovrebbe sempre far parte della valutazione (vedi diagnosi differenziale).\nDiagnosi differenziale.\nMolte sono le sindromi da cui bisogna differenziare la gastrite durante gli esami diagnostici:\nTerapia.\nIl trattamento \u00e8 ad ampio spettro, si somministrano farmaci come gli anticolinergici e i corticosteroidi, ma si utilizzano anche interventi chirurgici come la vagotomia e la piloroplastica."}
{"id": "2034980", "revid": "119982", "url": "https://it.wikipedia.org/wiki?curid=2034980", "title": "Campionato del mondo di scacchi 1961", "text": "Il campionato del mondo di scacchi 1961 si tenne tra Michail Nechem'evi\u010d Tal' (campione del mondo) e Michail Moiseevi\u010d Botvinnik. Fu il match di \"rivincita\" per il campionato mondiale del 1960, nel quale Botvinnik aveva perso il titolo a favore di Tal: infatti le regole della FIDE permettevano al campione sconfitto di sfidare il nuovo campione. Si svolse a Mosca tra il 15 marzo e il 13 maggio. Dopo questa edizione la regola della rivincita fu cancellata dalla FIDE.\nIl vincitore fu Botvinnik, che conquist\u00f2 il titolo mondiale per la terza volta.\nRisultati.\nIl campionato, svoltosi al meglio delle 24 partite, termin\u00f2 sul 13-8 per Botvinnik dopo 21 incontri. Alcuni attribuiscono la sconfitta di Tal almeno in parte al suo stato di salute."}
{"id": "2034981", "revid": "14475", "url": "https://it.wikipedia.org/wiki?curid=2034981", "title": "Mar delle Molucche", "text": ""}
{"id": "2034984", "revid": "686936", "url": "https://it.wikipedia.org/wiki?curid=2034984", "title": "Matt Prater", "text": "Carriera professionistica.\nDetroit Lions.\nAl draft NFL 2006 non fu selezionato ma successivamente firm\u00f2 in qualit\u00e0 di free agent coi Lions. Il 27 agosto venne svincolato e per il resto della stagione rimase fuori dai campi di gioco, privo di una squadra.\nMiami Dolphins.\nMatt firm\u00f2 coi Dolphis l'11 gennaio 2007 un'opzione per un eventuale futuro contratto ma il 27 agosto venne svincolato.\nAtlanta Falcons.\nCon i Falcons gioc\u00f2 2 sole partite, dopodich\u00e9 il 18 settembre 2007 venne svincolato dopo aver sbagliato due field goal.\nRitorno ai Dolphins.\nIl ritorno a Miami fu di breve durata, tanto che Prater non scese mai in campo.\nDenver Broncos.\nCon i Broncos inizi\u00f2 a giocare nel ruolo di kicker titolare e nella sua prima stagione in Colorado vinse anche il titolo di miglior giocatore degli special team della settimana.\nNelle stagione 2010, Prater salt\u00f2 le ultime 4 partite per un infortunio al bacino. Il 24 dicembre venne inserito in lista infortunati.\nIl 27 luglio 2011 rifirm\u00f2 per un altro anno con i Broncos.\nIl 5 marzo 2012 venne applicata sul giocatore la franchise tag da parte dei Broncos. Il 2 luglio 2012, la franchigia annunci\u00f2 l'accordo con Prater per un nuovo accordo quadriennale del valore di 13 milioni di dollari, compresi 3 milioni di bonus alla firma.\nL'8 dicembre 2013, nella gara contro i Tennessee Titans, Prater stabil\u00ec il nuovo record NFL segnando un field goal dalla distanza di ben 64 yard, venendo premiato per la seconda volta in carriera come miglior giocatore degli special team della AFC della settimana. A fine stagione fu convocato per il primo Pro Bowl in carriera e inserito nel Second-team All-Pro. Coi Broncos raggiunse il Super Bowl XLVIII, perso contro i Seattle Seahawks.\nIl 24 agosto 2014, Prater fu sospeso dalla lega per quattro partite della stagione per problemi concernenti l'abuso di alcoolici. Il 3 ottobre, alla fine della squalifica, i Broncos svincolarono il giocatore, preferendogli il rookie Brandon McManus.\nDetroit Lions.\nIl 7 ottobre 2014, Prater firm\u00f2 un contratto annuale coi Detroit Lions. Nel 2016 fu convocato per il suo secondo Pro Bowl al posto di Matt Bryant impegnato nel Super Bowl LI.\nIl 24 settembre 2017, Prater stabil\u00ec in sole tre gare il nuovo record NFL per il maggior numero di field goal da pi\u00f9 di 55 yard segnati in una stagione (3), segnandone uno da 57 yard contro gli Atlanta Falcons. Alla fine di settembre fu premiato come giocatore degli special team della NFC del mese.\nNell'ultimo turno della stagione 2018, Prater, in quello che fu il secondo passaggio tentato in carriera, lanci\u00f2 un touchdown da 8 yard per il compagno Levine Toilolo, venendo premiato come giocatore degli special team della settimana.\nNella settimana 10 della stagione 2020 Prater segn\u00f2 da 59 yard il field goal della vittoria all'ultimo secondo contro il Washington Football Team. Nell'ultimo turno stabil\u00ec un record in carriera per il maggior numero di field goal segnati da almeno 50 yard, con 59. Il precedente primato era detenuto da Sebastian Janikowski.\nArizona Cardinals.\nNel marzo del 2021 Prater firm\u00f2 con gli Arizona Cardinals un contratto biennale del valore di 7 milioni di dollari."}
{"id": "2034987", "revid": "88740", "url": "https://it.wikipedia.org/wiki?curid=2034987", "title": "Corleone (film)", "text": "Corleone \u00e8 un film del 1978 diretto da Pasquale Squitieri, interpretato da Giuliano Gemma e Claudia Cardinale, liberamente ispirato al saggio-inchiesta \"I complici: gli anni dell'antimafia\" (1973) di Orazio Barrese, che narrava l'ascesa del boss mafioso Luciano Leggio.\n\u00c8 la storia di due amici d'infanzia di Corleone, Michele e Vito, dei quali il primo diventa sindacalista, l'altro mafioso.\nTrama.\nA Vito Gargano, su ordine di Giusto Provenzano, \"uomo d'onore\" locale, viene chiesto di uccidere il sindacalista Michele Labruzzo che si oppone ai soprusi di Provenzano. Vito uccide Michele e diventa uomo di fiducia di Provenzano, per poi uccidere anche quest'ultimo e prenderne il posto.\nColonna sonora.\nLa colonna sonora di questo film \u00e8 stata composta da Ennio Morricone e pubblicata in CD tra gli altri dall'etichetta Cecchi Music. La colonna sonora \u00e8 organizzata in 22 brani.\nDistribuzione.\nIl film venne distribuito nel circuito cinematografico italiano il 4 novembre del 1978.\nAccoglienza.\nIl film ebbe molto successo tra il pubblico, incassando 2.304.300.190 lire dell'epoca, risultando il 22\u00b0 incasso al botteghino italiano della stagione cinematografica 1978-79.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2034991", "revid": "767487", "url": "https://it.wikipedia.org/wiki?curid=2034991", "title": "Oliviero Conti", "text": "Risulta uno dei 100 calciatori pi\u00f9 prolifici di tutti i tempi della Serie A, essendo presente in tale classifica al 98\u00ba posto con 85 reti realizzate.\n\u00c8 deceduto all'et\u00e0 di 40 anni nel 17 agosto 1973 in Jugoslavia, di cui rimase vittima insieme alla moglie Antonietta Tesser.\nCarriera.\nConti inizi\u00f2 la sua carriera calcistica nel 1950 con il Minerva, una squadra minore di Milano. L'anno successivo fu prelevato dalla , che lo fece esordire in Serie A il 2 dicembre 1951 nella partita contro il . Dopo aver trascorso una decina di stagioni in massima serie tra la squadra genovese ed il Lanerossi Vicenza, nella stagione 1961-1962 pass\u00f2 al , con cui vinse lo scudetto. Nel 1962 si trasfer\u00ec al , con la quale disput\u00f2 altre 3 stagioni tra Serie A e Serie B, poi dal 1966 ha giocato in serie C nello Jesi per poi abbandonare il calcio giocato. Nel 1973 stava iniziando la carriera di allenatore ed aveva iniziato con il Rubiera.\nConti ha giocato una partita in Nazionale B, il 26 giugno 1956, oltre a 2 in Nazionale Giovanile, esordendo il 20 gennaio 1954."}
{"id": "2034992", "revid": "1305772", "url": "https://it.wikipedia.org/wiki?curid=2034992", "title": "Repubblica Socialista Sovietica Autonoma del Turkestan", "text": "La Repubblica Socialista Sovietica Autonoma del Turkestan (), inizialmente Repubblica Federativa Socialista del Turkestan, era una Repubblica autonoma dell'Unione Sovietica, fondata originariamente nella valle del Syr Darya, nel Turkestan russo in seguito alla rivoluzione d'ottobre dai soldati ed altri lavoratori russi ivi presenti, e solo in minor parte da autoctoni musulmani. La sua capitale \u00e8 stata Tashkent e la repubblica comprendeva parte degli attuali territori del Kirghizistan, Kazakistan, Uzbekistan, Tagikistan, e Turkmenistan.\nStoria.\nIsolata da Mosca per due anni, fu costantemente in guerra con gli Stati confinanti. Dopo aver conquistato nel sangue l'Autonomia di Kokand dei Jadid (14.000 morti, febbraio 1918), nel luglio 1918 conquist\u00f2 il territorio del Turkmenistan giungendo fino alle rive del mar Caspio, e lo tenne fino a luglio del 1919, quando esso con l'aiuto inglese si rese indipendente come Repubblica Transcaspiana.\nNel febbraio 1920 il Turkestan ne riprese possesso dopo il ritiro britannico e l'abdicazione del Khan del Khanato di Khiva (che in seguito divenne RSS Corasmia) consentendo il passaggio attraverso quel territorio. Anche l'Emirato di Bukhara ed il suo emiro Mohammed Alim Khan, non ebbe buona sorte, e fu sconfitto dal generale bolscevico Michail Frunze il 2 settembre e convertito in RSS Bukhara. Poi col loro aiuto soffoc\u00f2 la \"rivolta dei Basmachi\" e l'Autonomia di Alash. Ma solo nel 1931 le ultime roccaforti musulmane nel Pamir verranno eliminate.\nNel 1924 \u00e8 stato suddiviso in RSS Turkmena (ora Turkmenistan), RSS Uzbeka (ora Uzbekistan), RSS Tagika (ora Tagikistan), Oblast' autonoma Kara-Kirghiza (ora Kirghizistan) e Oblast' autonoma Karakalpaka (ora Karakalpakstan)."}
{"id": "2035003", "revid": "287204", "url": "https://it.wikipedia.org/wiki?curid=2035003", "title": "Carlo Bandirola", "text": "Carriera.\nPilota istintivo e irruente, divenne famoso per via della sua guida aggressiva, che lo port\u00f2 spesso a rovinose cadute o a terminare anzi tempo le gare a causa del cedimento del motore.\nNoto come \"Il Leone dell'Oltrep\u00f2\", inizi\u00f2 la sua carriera nel 1934, correndo gare di regolarit\u00e0 con Gilera e CF, prima di arruolarsi nella Milizia della Strada, continuando a distinguersi sia in gare di velocit\u00e0 e regolarit\u00e0, ottenendo nel 1939 quattro vittorie.\nDurante la Seconda guerra mondiale fu portaordini sui fronti greco e albanese. Terminato il conflitto riprese a correre, facendosi notare al circuito di Verona 1946 da Giuseppe Gilera, che impressionato dalla sua prestazione gli offr\u00ec un posto da pilota ufficiale. Bandirola corse per la Casa di Arcore sino al 1950.\nNel motomondiale fu gi\u00e0 presente nel Gran Premio motociclistico delle Nazioni 1949 dove si ritir\u00f2 prima della conclusione della gara. Nel 1950 ottenne invece il suo primo podio con un terzo posto in occasione del GP di Svizzera.\nDalla stagione successiva pass\u00f2 alla MV Agusta con la quale, quali migliori risultati nel mondiale, conquist\u00f2 il secondo posto nel GP di Spagna del 1953, ripetuto poi nel 1955. Sempre nel motomondiale 1953 ottenne una vittoria nella gara della Classe 350 corsa in concomitanza con il Gran Premio motociclistico di Germania, gara che in quell'occasione non era considerata valida per la classifica mondiale data la pericolosit\u00e0 del circuito scelto.\nNel 1958 si aggiudic\u00f2 inoltre il titolo italiano Classe 500. Terminer\u00e0 la sua carriera di pilota due anni dopo.\n\u00c8 morto a 65 anni stroncato da una leucemia fulminante."}
{"id": "2035005", "revid": "219110", "url": "https://it.wikipedia.org/wiki?curid=2035005", "title": "NetworkManager", "text": "NetworkManager \u00e8 un software libero per la gestione di reti wireless e via cavo per i sistemi operativi Linux ed in generale di tipo Unix.\nDescrizione.\nIl progetto \u00e8 stato iniziato nel 2004 dalla societ\u00e0 Red Hat con lo scopo di semplificare la gestione delle connessioni senza fili su Linux.\n\"NetworkManager\" pu\u00f2 connettere automaticamente il sistema dando la priorit\u00e0 ad un collegamento via cavo o, in assenza di esso, ad una connessione senza fili a cui ci si \u00e8 gi\u00e0 connessi in precedenza. Supporta anche le protezioni WEP e WPA.\n\"NetworkManager\" pu\u00f2 gestire le cosiddette chiavette Internet come pu\u00f2 connettersi, tramite plugin, a diversi sistemi di VPN.\nIl programma \u00e8 suddiviso in due parti: un demone che gestisce la connessione ed un applet per l'ambiente GNOME; queste componenti comunicano tra loro utilizzando D-Bus. Ci\u00f2 permette la realizzazione di differenti interfacce grafiche, come nel caso di KNetworkManager, una versione specifica per l'ambiente KDE."}
{"id": "2035007", "revid": "767487", "url": "https://it.wikipedia.org/wiki?curid=2035007", "title": "Goodbye &amp; Amen", "text": "Goodbye &amp; Amen (conosciuto anche con il titolo L'uomo della CIA) \u00e8 un film del 1977 diretto da Damiano Damiani, interpretato da Tony Musante e Claudia Cardinale e tratto dal romanzo \"Sulla pelle di lui\" di Francis Clifford.\nTrama.\nJohn Dannahay, agente della CIA in servizio presso l'ambasciata statunitense a Roma, sta pianificando un colpo di stato in una non meglio precisata nazione dell'Africa. Dannahay, che \u00e8 tenuto sotto controllo dai suoi superiori dopo un errore che ha mandato a monte la sua ultima operazione, \u00e8 disposto a tutto pur di portare a compimento la missione; scopre per\u00f2 grazie a delle intercettazioni, che il suo collega e amico intimo Harry Lambert sta in realt\u00e0 facendo il doppio gioco, passando informazioni al nemico.\nA poche ore di distanza, in tarda serata, un uomo armato di fucile comincia a sparare da un balcone dell'hotel Hilton, uccidendo un mendicante e un turista asiatico e seminando il panico in strada. Sentendosi braccato, il pericoloso individuo si barrica in una stanza dell'albergo, all'interno della quale stanno trascorrendo la notte l'elegante signora De Mauro, moglie infedele di un ricco imprenditore ed il suo amante Jack Perry, attore giovane e belloccio. Sul posto interviene il commissario Moreno, della polizia italiana, che insieme ai suoi uomini tenta di governare la situazione.\nLa moglie di Harry Lambert, Renata, racconta a Dannahay che suo marito \u00e8 andato via di casa dopo un brutto litigio e, poich\u00e9 viene ritrovata nell'hotel la custodia di un suo fucile, si pensa che sia proprio lui il sequestratore. Dannahay offre la sua collaborazione al commissario Moreno e i due cercano di mettersi in contatto telefonico con la stanza nella quale l'uomo ha preso in ostaggio la signora De Mauro e Perry. I poliziotti tentano a pi\u00f9 riprese di irrompere nella stanza, con scarsi risultati. Il sequestratore, minacciando di uccidere gli ostaggi, chiede che venga fatto entrare nella camera anche l'ambasciatore Carson.\nDopo uno scontro a fuoco nel quale Dannahay riesce a liberare la signora De Mauro, la polizia decide di accogliere la richiesta del sequestratore, consegnandogli l'ambasciatore. Ben presto per\u00f2 Dannahay comprende che il sequestratore non \u00e8 affatto Lambert, bens\u00ec Douglas Greyson, l'ex autista dell'ambasciatore Carson e di Lambert, licenziato per via delle sue turbe psichiche. Dannahay preleva Lambert da una villa al mare, nel quale il diplomatico, ignaro di tutto, si sta rilassando con l'amante Maria Sole, e lo mette al corrente della situazione.\nGreyson, progettando la fuga, richiede ai poliziotti che gli sia messo a disposizione un elicottero e che gli venga consegnato un altro uomo, insieme a quattro tute e quattro caschi integrali, affinch\u00e9 durante la fuga nessuno riesca a distinguerlo dagli ostaggi. Dannahay convince Lambert a consegnarsi come quarto uomo, promettendogli di mettere una pistola carica in una via d'accesso al tetto, in modo che lui la possa usare contro Greyson. Il sequestratore, insieme a Lambert, Perry e Carson, si dirige verso l'elicottero; Lambert, che ha recuperato l'arma messa a disposizione da Dannahay, apre il fuoco contro Greyson, ma i primi due colpi non vanno a segno. Il terzo e il quarto proiettile colpiscono Greyson, che per\u00f2 fa in tempo a rispondere al fuoco: entrambi gli uomini si accasciano al suolo e muoiono\nLa polizia libera Perry e l'ambasciatore Carson. Dannahay da ordine di completare il golpe. Il commissario Moreno nota dei bossoli strani. L'uomo comprende che Dannahay ha volutamente caricato a salve i primi colpi nell'arma di Lambert, in modo che Greyson avesse il tempo di rispondere e ucciderlo; inizia a parlarne con Dannahay, decide poi per\u00f2 di desistere e augura la buonanotte a Dannahay.\nProduzione.\nIl film venne girato quasi interamente nell'hotel Cavalieri Hilton di Roma."}
{"id": "2035008", "revid": "135491", "url": "https://it.wikipedia.org/wiki?curid=2035008", "title": "L'uomo della CIA", "text": ""}
{"id": "2035013", "revid": "785863", "url": "https://it.wikipedia.org/wiki?curid=2035013", "title": "Carlo Simoni", "text": "Biografia.\nCarlo Simoni nasce a Fano, studia a Bologna all\u2019Istituto Statale d\u2019Arte, poi si trasferisce a Roma, dove si diploma maestro d\u2019arte all\u2019Accademia di Belle Arti nel 1964. I suoi maestri sono: Vasco Bendini, Alberto Ziveri, Luigi Montanarini, Mino Maccari, Afro e Pericle Fazzini. Contemporaneamente lavora \u201ca bottega\u201d nello studio del pittore Eraldo Mori Cristiani.\nAppassionato di poesia e teatro nel 1964 \u00e8 ammesso all'Accademia Nazionale d'Arte Drammatica \"Silvio D'Amico\" a Roma, dove si diploma nel 1967.\nDa allora Simoni coltiva le due arti: pittura e teatro.\nLa sua lunga carriera d\u2019attore inizia subito dopo il diploma, quando viene chiamato da Luigi Squarzina al Teatro Stabile di Genova.\nNel 1969 per la RAI TV interpreta Al\u00eb\u0161a nello sceneggiato \"\u201cI Fratelli Karamazov\u201d\" regia di Sandro Bolchi. Negli anni successivi recita in altri sceneggiati Televisivi, tra i quali\n\"\u201cIl mulino del Po\u201d, \u201cPap\u00e0 Goriot\u201d, \u201cLeonardo da Vinci\u201d, \u201cMadame Bovary\u201d , \"Il ritorno di Casanova\", \"Gelosia\", \"Edera\"\". E tante commedie teatrali appositamente prodotte per la diffusione televisiva.\nNel 1974 interpreta il ruolo di Edmund nello spettacolo teatrale \"Re Lear\" di Shakespeare diretto da Giorgio Strehler, spettacolo storico del Piccolo Teatro di Milano. Nello stesso anno interpreta il ruolo del re nello spettacolo \"La Torre\" con la regia di Luca Ronconi. \nNel 1975 vince a S. Vincent il premio I.D.I. (maschera d\u2019oro come migliore attore teatrale dell\u2019anno). Negli anni a seguire oltre a recitare e dipingere, scrive diversi testi per il teatro: \"Gli ultimi giorni di Giacomo Leopardi\" che mette in scena e ne realizza anche quattro puntate per la RAI. \"\"Generi Misti\", \"Killer amore mio\" e \"Puccini e il suo canto\".\" Scrive due sceneggiature cinematografiche: \"Carla-o\" e \"Perduti nel peccato\" ispirato a \"La potenza delle tenebre\" di Lev Tolstoj.\nHa lavorato nei pi\u00f9 importanti Teatri Stabili e con i pi\u00f9 importanti registi del teatro italiano:\nGiorgio Strehler, Orazio Costa, Franco Enriquez, Aldo Trionfo, Luca Ronconi, Antonio Calenda, Mario Missiroli, Gianfranco de Bosio, Giorgio Presburgher, Gabriele Lavia.\nRicordiamo i titoli di alcuni spettacoli: \"\u201cRe Lear\u201c, \u201cA Piacer Vostro\u201c, \u201cLa Duchessa di Amalfi\u201c, \u201cLa Torre\u201c, \u201cIl Pellicano\u201c, \u201cIfigenia in Tauride\u201c, \u201cLa cameriera brillante\u201c, \u201cL'importanza di chiamarsi Ernesto\u201c, \u201cMolto rumore per nulla\u201c, \u201cCalifornia suite\u201c, \u201cCaro Marcello caro Federico\u201c, \u201cMemoires\u201c\" e alcuni autori tra i quali \"Dumas, Wilde, Cechov, Shakespeare, Goldoni, Euripide, Pirandello, Balzac, Ibsen, Strindberg, O\u2019Neill, Testori, Feydeau, Neil Simon, Dario Fo.\"\nNel 1981 \u00e8 assieme a Gabriele Lavia ne \"Il Pellicano\" di Strindberg per il Teatro Stabile di Trieste. Nel 1986, sempre per il T.S.T. \u00e8 protagonista del \"\"Moissi, eroe di scena fantasma d'amore\" con Lea Padovani\". Regia di Giorgio Presburgher.\nDal 1993 lavora principalmente come primo attore con il Teatro Stabile di Bolzano assieme a Patrizia Milani e con il regista Marco Bernardi, ma sempre coltivando l'interesse per altre collaborazioni artistiche e produzioni.\nNel 2002 partecipa al fianco di Cesare Cremonini al film \"Un amore perfetto\".\nNel 2005 \u00e8 protagonista del monologo \u201cIl contrabbasso\u201d di Patrick Suskind. Regia di Luisa Baldi, per il Festival di Serravalle dove nel 2007 presenta i \u201cMemoires\u201d di Carlo Goldoni, nella riduzione scenica di Giorgio Strehler. \nNel 2010 ha scritto e interpretato: \"\u201cCronaca di una tragedia. Beatrice Cenci: il mito\u201d\" e nel 2011 il Festival di Borgio Verezzi gli affida l'apertura della stagione in coproduzione con lo spettacolo \"\u201cLa Marcolfa\u201d\" di Dario Fo, di cui firma anche la regia.\nNell'estate 2016 \u00e8 in scena con \"Dieci piccoli indiani\" di Agatha Christie, regia di Ricard Reguant, spettacolo che sar\u00e0 riproposto per le due successive stagioni invernali 2016 e 2017.\nNel 2017 \u00e8 a Fano, sua citt\u00e0 natale, con l'adattamento teatrale de \"La buona novella\" di Fabrizio De Andr\u00e9, nella rielaborazione per solo, strumenti e coro di Lorenzo Donati eseguita dal Coro Polifonico Malatestiano."}
{"id": "2035014", "revid": "767487", "url": "https://it.wikipedia.org/wiki?curid=2035014", "title": "Stelios Man\u014dlas", "text": "Ha un nipote, K\u014dstas, anch'egli calciatore.\nCarriera.\nGiocatore.\nClub.\nHa giocato sempre per l', dal 1978 anno del debutto, al 2000 anno del ritiro.\nDebutt\u00f2 il 3 febbraio 1978 nell'incontro giocato contro il Kastoria (1-1) e gioc\u00f2 la sua ultima partita il 17 maggio 2000 contro lo Skoda Xanthi, in quella che fu la sua presenza numero 700 (447 in campionato) per il club della capitale greca. Nel 1993 si \u00e8 classificato 26\u00ba nella classifica del Pallone d'oro.\nDurante la sua carriera, Man\u014dlas vinse inoltre quattro campionati greci e tre coppe nazionali greche.\nNazionale.\nMan\u014dlas scese in campo per la nazionale greca per 70 partite, nelle quali mise a segno 6 gol. Con la nazionale prese parte anche ai Mondiali 1994.\nDopo il ritiro ha iniziato ad allenare la nazionale greca Under-21.\nAllenatore.\nIl 20 aprile 2016 diventa allenatore \"ad interim\" dell'AEK Atene, al posto dell'esonerato Gustavo Poyet, guidando la squadra alla conquista della Coppa di Grecia."}
{"id": "2035015", "revid": "1799226", "url": "https://it.wikipedia.org/wiki?curid=2035015", "title": "Plaza 66", "text": "Il Plaza 66 (in cinese \u6052\u9686\u5e7f\u573a) \u00e8 un complesso di edifici di Shanghai, in Cina. \n\u00c8 formato da due grattacieli, il pi\u00f9 alto, completato nel 2001, \u00e8 chiamato Torre Uno, il pi\u00f9 basso \u00e8 invece denominato Torre Due ed \u00e8 stato completato nel 2006. Entrambi sono stati progettati da Kohn Pedersen Fox Associates."}
{"id": "2035016", "revid": "81484", "url": "https://it.wikipedia.org/wiki?curid=2035016", "title": "Network Manager", "text": ""}
{"id": "2035023", "revid": "24443", "url": "https://it.wikipedia.org/wiki?curid=2035023", "title": "Bassi Tauri", "text": ""}
{"id": "2035034", "revid": "254059", "url": "https://it.wikipedia.org/wiki?curid=2035034", "title": "Palazzo del Pretorio feudale", "text": "Il palazzo del Pretorio feudale di Lecco fu la sede del podest\u00e0 della citt\u00e0 fino alla sua soppressione avvenuta con l'avvento del dominio asburgico in Lombardia. \nStoria.\nLa figura del podest\u00e0 era stata gi\u00e0 stabilit\u00e0 negli antichi statuti di Lecco scritti intorno al 1224, ma mut\u00f2 profondamente nel tempo scemando di autorit\u00e0 fino a divenire nel 1647 solo un magistrato di primo grado nominato direttamente dal conte feudatario.\nIl palazzo \u00e8 sito in piazza Cermenati. Esso si presenta nelle forme ottocentesche (successive quindi alla soppressione del podest\u00e0) che gli furono impresse nei rifacimenti del 1826, del 1839, su progetto di Giovanni Carcamo, e nel 1842 su progetto di Adriano Gazzari."}
{"id": "2035037", "revid": "277947", "url": "https://it.wikipedia.org/wiki?curid=2035037", "title": "Trapezista", "text": "Il trapezista \u00e8 l'artista acrobata che esegue esercizi a fini ludici e spettacolari su un attrezzo denominato trapezio.\nLa disciplina del trapezista, legata principalmente al circo e ad altre forme di spettacolo popolare e leggero, rientra nel novero dell'acrobatica, ossia di coloro che compiono esercizi di abilit\u00e0 di elevata difficolt\u00e0 o ad alto rischio incentrati sulle capacit\u00e0 psicofisiche. Ancora pi\u00f9 precisamente, il trapezista \u00e8 un acrobata che esegue numeri aerei, ossia in sospensione dal suolo al pari dei funamboli e di altri artisti del genere.\nGli esercizi del trapezista sono legati all'utilizzo del trapezio, che si compone di una barra metallica orizzontale alle cui estremit\u00e0 sono fissate due corde fermate alla sommit\u00e0 del tendone: il dondolio dell'attrezzo sul quale il trapezista compie delle acrobazie come lanci, prese e giravolte compongono l'essenzialit\u00e0 della esibizione proposta. \nTra i pi\u00f9 celebri trapezisti si ricordano Cesare Togni, Tito Gaona, Genesio Amadori, Elizabeth Axt. Molti altri artisti, come Giuliano Gemma, fecero i trapezisti nella loro carriera."}
{"id": "2035038", "revid": "75130", "url": "https://it.wikipedia.org/wiki?curid=2035038", "title": "Cooperative Operaie", "text": ""}
{"id": "2035042", "revid": "75130", "url": "https://it.wikipedia.org/wiki?curid=2035042", "title": "Coop Trieste", "text": ""}
{"id": "2035055", "revid": "729019", "url": "https://it.wikipedia.org/wiki?curid=2035055", "title": "Tranvia Brescia-Vestone-Idro", "text": "La tranvia Brescia-Anfo era una linea tranviaria della rete provinciale bresciana che collegava il capoluogo con la Val Sabbia a Vestone raggiungendo, grazie a una tratta costruita per motivi militari, il Lago d'Idro.\nStoria.\nLa sua nascita fu dovuta principalmente agli interessi della Ferriera Migliavacca di Vobarno di avere una linea di collegamento veloce con la ferrovia Milano-Venezia. Prima della sua costruzione, la provincia di Brescia aveva avanzato dei progetti miranti a collegare il capoluogo con Trento, tramite una linea ferroviaria passante accanto al Lago di Garda, oppure con Bolzano, attraverso la Val Sabbia e le Valli Giudicarie. Alla sua massima espansione, la linea tranviaria assieme a quella della Riviera copriva parzialmente le zone che avrebbero dovuto essere servite dai ventilati progetti ferroviari.\nLa Deputazione provinciale accett\u00f2 la domanda dell'ingegnere Giovanni Corti per la costruzione di una linea tranviaria Brescia-Vobarno. Come avvenne per le altre concessioni tranviarie ottenute in provincia, egli gir\u00f2 la concessione ottenuta prima alla societ\u00e0 inglese The Province of Brescia Steam Tramway Company Limited e poi alla belga Tramways \u00e0 Vapeur de la Province de Brescia che procedette all'armamento della linea. Il Ministero dei lavori pubblici autorizz\u00f2 l'apertura della linea a patto che fossero garantiti almeno cinque metri di larghezza per la carreggiata non occupata dai binari nelle strade urbane, che salivano a sei per le extraurbane, e che le curve avessero un raggio minimo di 40 metri. Il primo tratto, da Brescia a Rezzato, fu inaugurato il 21 giugno 1881, Gavardo fu raggiunta il 1\u00ba ottobre, mentre quello conclusivo, fino a Vobarno, apr\u00ec l'8 dicembre.\nL'amministrazione provinciale chiese subito il prolungamento fino a Barghe, mentre i comuni dell'Alta Val Sabbia chiesero l'allungamento fino a Vestone. La Compagnie Generale accett\u00f2 il prolungamento a condizione che potesse collegare la tranvia con la ferriera di Vobarno. I lavori quindi proseguirono: il 19 settembre 1886 si raggiunse Ponte del Re a Nozza, mentre Vestone divenne capolinea dal 25 agosto 1887. Tre mesi prima, il 10 maggio 1887 era stata attivata la diramazione che da Tormini portava a Sal\u00f2, della tranvia Brescia-Sal\u00f2, quindi il tronco Brescia-Tormini divenne comune alle due linee tranviaria.\nGrazie al passaggio della concessione alla Societ\u00e0 Elettrica Bresciana (SEB) nel 1907, si apr\u00ec la fase dell'elettrificazione e della ristrutturazione della linea. La Brescia-Tormini fu rinnovata nell'armamento ed elettrificata con alimentazione a corrente continua da 1200 volt, grazie alla convenzione stipulata tra l'ente provinciale e la societ\u00e0 elettrica nel quale si stabiliva la proroga della concessione per il tratto elettrificato al 31 dicembre 1960. L'inaugurazione del tratto ristrutturato avvenne il 27 giugno 1910; le corse verso Vobarno e Vestone mantenevano la trazione a vapore.\nI lavori per l'elettrificazione della Tormini-Vestone, invece, furono avviati nel 1914 e l'inaugurazione del tratto rinnovato avvenne il 20 aprile dello stesso anno.\nNella prima guerra mondiale, il fronte italiano era attestato a Ponte Caffaro. Su richiesta dello Stato Maggiore, tra l'aprile e il giugno 1917 la SEB prolung\u00f2 la tranvia fino ad Idro aprendola all'esercizio, con trazione a vapore, il 10 luglio. Nello stesso tempo si approntarono studi e lavori per predisporre la posa dei binari fino a Ponte Caffaro. L'intenzione del Genio Militare era quella di ottenere la nuova linea in pochi mesi e di sfruttare le potenzialit\u00e0 della ferrovia Rezzato-Vobarno tramutando la stazione di Vobarno Ferriera in un punto di interscambio fra treni e tram. Agli inizi del 1918 si complet\u00f2 l'elettrificazione del nuovo tronco fino a Anfo, dove partiva una ferrovia decauville a scartamento ridotto da 60 cm, che arrivava a Storo.\nLa conclusione della guerra sospese i progetti, lasciando a carico della provincia diversi problemi, come il rimborso per le espropriazioni della Vestone \u2013 Idro e la prosecuzione dei lavori del Genio sulla Idro-Ponte Caffaro. Tutte le offerte del Ministero della Guerra all'amministrazione per risolvere questi due problemi, chiedendo in cambio l'obbligo della prosecuzione del tratto fino a Ponte Caffaro, non furono accettate, perch\u00e9 ritenute eccessivamente onerose per le finanze della Provincia. Nel febbraio 1924, la Regia Commissione Straordinaria, che amministrava la provincia di Brescia in quel periodo, rinunci\u00f2 a qualsiasi trattativa con le autorit\u00e0 militari. Di conseguenza la prosecuzione della linea tranviaria rimase sulla carta.\nNel 1920 la SEB, nell'ambito dei piani di sviluppo che avevano portato anche all'acquisizione del servizio sulla parallela ferrovia, scorpor\u00f2 le proprie attivit\u00e0 energetiche da quelle di trasporto, devolvendo queste ultime alla controllataTramvie Elettriche Bresciane (TEB).\nIn virt\u00f9 del decreto n. 146 del 13 gennaio 1931 e dell'unificazione della propriet\u00e0, alla TEB fu consentito di spostare il servizio tranviario sulla sede della ferrovia fra Virle Treponti e Tormini, grazie alla realizzazione di due appositi raccordi. Tale nuovo assetto fu attivato a partire dal 24 agosto dello stesso anno.\nAll'inizio degli anni trenta inizi\u00f2 tuttavia altres\u00ec la politica di soppressione delle linee tranviarie: le corse furono ridotte e, nell'estate del 1931, fu chiuso il tronco Vestone-Anfo a cui segu\u00ec l'anno dopo il Tormini-Vestone. Grazie al Regio Decreto del 14 ottobre 1932, n. 1496, che favoriva il passaggio dai servizi tranviari a quelli automobilistici, la TEB inizi\u00f2 un servizio di autobus che fosse sostitutivo a quello tranviario.\nLungo la parte sopravvissuta della linea il servizio rimase coperto dalla Brescia-Sal\u00f2 fino al 1954.\nCaratteristiche.\nAl momento dell'apertura le rotaie impiegate erano di tipo Vignoles da 18 kg/m. A seguito del rinnovamento effettuato dalla Societ\u00e0 Elettrica Bresciana, il peso delle nuove rotaie fu di 22\u00a0kg/m nei tratti extraurbani e di 34\u00a0kg/m in quelli urbani.\nLa trazione dei convogli era affidata a locomotive a vapore fino al 1914, quando la tranvia fu elettrificata a corrente continua da 1200 volt, estesa alla Vestone-Anfo agli inizi del 1918.\nPercorso.\nLa linea, interamente a binario unico, lasciato il capolinea urbano seguiva inizialmente, alternando tratti in sede promiscua con altri in sede propria, la Strada statale 11 Padana Superiore fino a Rezzato, in localit\u00e0 Virle Treponti.\nQui il binario di raccordo realizzato nel 1931 si distaccava dalla linea tranviaria poco prima dell'ingresso nella stazione tranviaria, il cui edificio risulta ancora esistente in via Garibaldi, per immettersi, con un'ampia curva da sud, sul tracciato ferroviario in corrispondenza del casello posto a protezione del passaggio a livello sulla statale.\nPiegato verso nord il tracciato tranviario prendeva dunque la \"via Gardesana\" (strada statale 45 bis Gardesana Occidentale) servendo, nell'ordine, le localit\u00e0 di Mazzano, Nuvolera, Nuvolento, le ultime due sostituite da un autoservizio a partire dal 1931, Paitone, a sua volta sostituita dalla fermata ferroviaria di Prevalle, Gavardo, Villanuova sul Clisi e Ro\u00e8 Volciano, intersecando i raccordi ferroviari a servizio del Lanificio di Gavardo e del Cotonificio Bresciano Ottolini.\nDopo il raccordo con la ferrovia posto subito a monte della stazione di Tormini il binario tranviario, lasciato sulla destra il bivio della linea per Sal\u00f2 e Gargnano, sottopassava la ferrovia per poi seguire la provinciale IV Tormini-Barghe e la Strada statale 237 del Caffaro da Barghe fino a Anfo."}
{"id": "2035056", "revid": "767487", "url": "https://it.wikipedia.org/wiki?curid=2035056", "title": "Hochgolling", "text": "L'Hochgolling (2.862 m s.l.m.) \u00e8 la montagna pi\u00f9 alta delle Alpi dei Tauri orientali.\nSi trova in Austria sul confine tra il Salisburghese e la Stiria.\nLa montagna fu salita per la prima volta l'8 agosto 1791 da parte di un alpinista sconosciuto di Tamsweg."}
{"id": "2035057", "revid": "1522738", "url": "https://it.wikipedia.org/wiki?curid=2035057", "title": "Fuyuki Hinata", "text": ""}
{"id": "2035060", "revid": "124123", "url": "https://it.wikipedia.org/wiki?curid=2035060", "title": "Nati nel 524 a.C.", "text": ""}
{"id": "2035061", "revid": "599013", "url": "https://it.wikipedia.org/wiki?curid=2035061", "title": "Michael Pittman", "text": "Carriera professionistica.\nAl debutto come rookie \"stagione 1998\" con i \"Cardinals\" ha giocato 15 partite nessuna da titolare facendo 29 corse per 91 yard con un fumble che poi \u00e8 stato recuperato, ed infine 4 ritorni su kickoff per 84 yard.\nNel 2\u00ba anno \"stagione 1999\" ha giocato 10 partite di cui 2 da titolare facendo 64 corse per 289 yard con 2 touchdown e 2 fumble, 16 ricezioni per 196 yard, un lancio per 26 yard, 2 ritorni su kick off per 31 yard, 4 ritorni su punt per 16 yard con un fumble. In totale 3 fumble di cui uno perso e uno recuperato.\nNel 3\u00ba anno \"stagione 2000\" ha giocato 16 partite di cui 12 da titolare facendo 184 corse per 719 yard con 4 touchdown e 3 fumble, 73 ricezioni per 579 yard con 2 touchdown e 2 fumble. In totale 5 fumble di cui 3 persi.\nNel 4\u00ba anno \"stagione 2001\" ha giocato 15 partite di cui 14 da titolare facendo 241 corse per 846 yard con 5 touchdown e 5 fumble di cui 2 persi, 42 ricezioni per 264 yard, 6 ritorni su kick off per 161 yard, ed infine 3 tackle da solo.\nNel 5\u00ba anno \"stagione 2002\" passa ai \"Buccaneers\" con cui gioca 16 partite di cui 15 da titolare facendo 204 corse per 718 yard con un touchdown e 3 fumble di cui 2 persi, 59 ricezioni per 477 yard, un fumble forzato e recuperato per 2 yard ed infine 2 tackle da solo. Ha vinto il Super Bowl XXXVII battendo in finale gli Oakland Raiders.\nNel 6\u00ba anno \"stagione 2003\" ha giocato 16 partite di cui 13 da titolare facendo 187 corse per 751 yard con 2 fumble, 75 ricezioni per 597 yard\"record personale\" con 2 touchdown e 2 fumble, in totale 4 fumble di cui uno perso ed infine 5 tackle\"record personale\".\nNel 7\u00ba anno \"stagione 2004\" ha giocato 13 partite tutte da titolare facendo 219 corse per 926 yard\"record personale\" con 7 touchdown\"record personale\" e 5 fumble, 41 ricezioni per 391 yard con 3 touchdown e un fumble, in totale 6 fumble tutti persi, ed infine 3 tackle.\nNell'8\u00ba anno \"stagione 2005\" ha giocato 16 partite di cui 4 da titolare facendo 70 corse per 436 yard con un touchdown, 36 ricezioni per 300 yard con un touchdown e un fumble poi recuperato, 3 ritorni su kick off per 85 yard, ed infine 2 tackle di cui uno da solo.\nNel 9\u00ba anno \"stagione 2006\" ha giocato 16 partite di cui 3 da titolare facendo 50 corse per 245 yard con touchdown e un fumble, 47 ricezioni per 405 yard, 39 corse su kick off per 867 yard con un fumble, in totale 2 fumble di cui uno perso e uno recuperato ed un tackle.\nNel 10\u00ba anno \"stagione 2007\" ha giocato 10 partite di cui 3 da titolare facendo 68 corse per 286 yard, 26 ricezioni per 191 yard con un fumble perso ed infine un tackle.\nNell'11\u00ba anno \"stagione 2008\" passa ai \"Broncos\"; il 3 novembre viene messo sulla lista infortunati per un infortunio al collo. Ha chiuso con 8 partite di cui 3 da titolare facendo 76 corse per 320 yard con 4 touchdown e 10 ricezioni per 112 yard.\nFamiglia.\nIl figlio, Michael Pittman Jr., gioca nella NFL per gli Indianapolis Colts."}
{"id": "2035062", "revid": "124123", "url": "https://it.wikipedia.org/wiki?curid=2035062", "title": "Nati nel 519 a.C.", "text": ""}
{"id": "2035071", "revid": "1904508", "url": "https://it.wikipedia.org/wiki?curid=2035071", "title": "Ermanno di Hohenlohe-Langenburg", "text": "Biografia.\nEra il secondogenito del principe Ernesto I di Hohenlohe-Langenburg, e di sua moglie, la principessa Feodora di Leiningen, sorellastra della regina Vittoria d'Inghilterra.\nEgli inizi\u00f2 la propria carriera militare dopo i propri studi a Berlino, succedendo al trono paterno dopo che il fratello maggiore Carlo Ludovico II aveva contratto matrimonio morganatico nel 1860. Egli partecip\u00f2 attivamente alla Guerra Franco-Prussiana, appartenendo al parlamento tedesco da 1871 al 1881 ed entr\u00f2 nello staff del governo Bismarck con particolare attenzione alla politica coloniale tedesca. Ermanno di Hohenlohe-Langenburg fu infatti uno degli iniziatori della tradizione delle associazioni per lo sviluppo coloniale in Africa. Tra il 1894 ed il 1907 fu il successore di Chlodwig zu Hohenlohe-Schillingsf\u00fcrst come governatore delle regioni di Alsazia e Lorena.\nMatrimonio.\nSpos\u00f2, il 24 settembre 1862 a Karlsruhe, principessa Leopoldina di Baden (1837-1903), figlia di Guglielmo di Baden e di Elisabetta Alessandrina di W\u00fcrttemberg. Ebbero tre figli:"}
{"id": "2035072", "revid": "24443", "url": "https://it.wikipedia.org/wiki?curid=2035072", "title": "Prealpi venete", "text": ""}
{"id": "2035075", "revid": "124123", "url": "https://it.wikipedia.org/wiki?curid=2035075", "title": "Nati nel 444 a.C.", "text": ""}
{"id": "2035086", "revid": "76963", "url": "https://it.wikipedia.org/wiki?curid=2035086", "title": "Nikki Webster", "text": "Ha avuto un ruolo di primo piano nella cerimonia di apertura delle Olimpiadi di Sidney 2000 e per il suo singolo \"Strawberry Kisses\".\nHa iniziato a lavorare nel mondo dello spettacolo alla tenera et\u00e0 di cinque anni, recitando in ruoli importanti nei musical di Cenerentola e Aladino, per poi lavorare in televisione, nel cinema e nel mondo della musica pop.\n\u00c8 molto conosciuta ed apprezzata in patria, in cui i suoi singoli musicali sono risultati molte volte tra quelli pi\u00f9 venduti.\nIn Australia, inoltre, ha vinto un Disco di Platino grazie alla canzone \"Strawberry Kisses\".\nCarriera artistica.\nDiscografia.\nLa prima canzone cantata da Nikki Webster \u00e8 \"\"Well Be One\" uscito in Australia soltanto come singolo, nel 2000. L'anno successivo pubblicher\u00e0 un nuovo singolo, il gi\u00e0 citato \"Strawberry Kisses\"\", con cui riuscir\u00e0 ad ottenere un notevole apprezzamento in patria e in parte anche fuori dall'Australia.\nFollow Your Earth\nBLISS\nLet's Dance"}
{"id": "2035090", "revid": "765341", "url": "https://it.wikipedia.org/wiki?curid=2035090", "title": "Grammy Award alla registrazione dell'anno", "text": "Il Record of the Year (Registrazione dell'anno) \u00e8 uno dei quattro Grammy Award pi\u00f9 prestigiosi che premia l'artista e il team di realizzazione del brano candidato. Si differenzia dal premio \"Song of the Year\" (Canzone dell'anno) perch\u00e9 quest'ultimo premia colui che ha scritto il brano e non l'artista (a meno che la canzone non sia stata scritta o co-scritta dall'artista stesso).\nStoria.\nQuesti premi vengono assegnati annualmente dal 1959. Durante gli anni l'assegnazione di questi premi ha seguito i seguenti criteri:\n\u00c8 bene presentare alcuni tratti distintivi tra le categorie Registrazione dell'anno, Canzone dell'anno e Album dell'anno, perch\u00e9, soprattutto le prime due, possono apparentemente sembrare uguali e creare confusione:\nVincitori.\nL'asterisco (*) indica le registrazioni che hanno vinto anche il Grammy Award alla canzone dell'anno."}
{"id": "2035094", "revid": "124123", "url": "https://it.wikipedia.org/wiki?curid=2035094", "title": "Nati nel 375 a.C.", "text": ""}
{"id": "2035095", "revid": "110157", "url": "https://it.wikipedia.org/wiki?curid=2035095", "title": "Fefen", "text": "Fefen (o Fefan) \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Nomoneas Meridionali, di Chuuk, uno degli Stati Federati di Micronesia. \nCome isola, \u00e8 la terza per dimensione dell'arcipelago Chuuk.\nHa una superficie di 13,20\u00a0km\u00b2 e una popolazione di 4.047. L'altezza massima dell'isola \u00e8 di 298\u00a0m s.l.m."}
{"id": "2035098", "revid": "729019", "url": "https://it.wikipedia.org/wiki?curid=2035098", "title": "Mura di Montelaterone", "text": "Le mura di Montelaterone costituiscono il sistema difensivo del borgo di Montelaterone, nel comune di Arcidosso, nella provincia di Grosseto.\nStoria.\nA protezione del borgo fu costruita una prima cinta muraria, eretta gi\u00e0 nel corso dell'XI secolo a difesa del primitivo insediamento castellano.\nIl centro abitato and\u00f2 tuttavia estendendosi nel corso del tempo al di fuori della cerchia primordiale, tanto da richiedere in seguito la costruzione di una nuova struttura muraria difensiva pi\u00f9 esterna. I lavori di realizzazione delle nuove mura furono portati avanti nel corso del XIII secolo nonostante i contrasti che vi erano tra gli Aldobrandeschi e la Repubblica di Siena per il controllo di Montelaterone, che nel tardo Duecento pass\u00f2 sotto il controllo di Siena.\nProprio i senesi vi realizzarono il cassero in posizione dominante, che and\u00f2 ad integrarsi al preesistente sistema difensivo.\nDurante i secoli successivi, la fine delle contese per il controllo del centro non fece sentire la necessit\u00e0 di rafforzare ulteriormente le strutture difensive, tanto che nel corso del tempo la doppia cinta muraria perse le funzioni originarie a cui era adibita, venendo parzialmente inglobata nel tessuto urbano del centro.\nDescrizione.\nSi presentano sotto forma di una doppia cerchia, gran parte della quale ha perduto l'aspetto originario, pur essendo riconoscibile il perimetro murario, in larga parte addossato o inglobato in fabbricati ed edifici abitativi del centro storico.\nI tratti delle mura che si sono conservati hanno tuttavia l'originario aspetto medievale in blocchi di pietra, compreso le due porte che originariamente consentivano l'accesso al borgo, tra le quali anche la porta di Mezzo. Il sistema difensivo era completato dal Cassero Senese, del quale si conservano i ruderi nella parte pi\u00f9 alta e dominante del centro."}
{"id": "2035102", "revid": "116866009", "url": "https://it.wikipedia.org/wiki?curid=2035102", "title": "Rag Doll (personaggio)", "text": "Rag Doll \u00e8 un supercriminale dei fumetti pubblicato dalla DC Comics. \u00c8 stato introdotto per la prima volta come un avversario di Flash durante la Golden Age, di cui diversi personaggi hanno indossato i panni.\nQuesto personaggio deve il suo nome al costume che indossa, simile a quello di un pupazzo per bambini, ma di aspetto trasandato; infatti Rag Doll significa \"bambola di pezza\".\nRag Doll \u00e8 un contorsionista che sfrutta le proprie abilit\u00e0 per commettere furti e rapine, capace di comprimere il suo corpo senza mostrare alcuna sofferenza.\nBiografia del personaggio.\nIl primo Rag Doll: Peter Merkel.\nPeter Merkel, originario degli Stati Uniti del Midwest, \u00e8 nato con una condizione unica, \"tripla giuntura\". Come la pi\u00f9 comune \"doppia articolazione\", la condizione di Merkel era caratterizzata da legamenti e tendini estremamente estensibili, sebbene in misura significativamente maggiore. Figlio di un imbonitore di spettacoli secondari, Merkel trov\u00f2 lavoro in un piccolo carnevale locale come contorsionista e ballerino eccentrico. Nei primi anni '40, il carnevale cadde in tempi difficili e la Merkel si ritrov\u00f2 senza lavoro. Vagando per le strade, la Merkel disperava di avere soldi. Vedendo grandi scatole di giocattoli che venivano caricate in un grande magazzino, Merkel ebbe l'idea di nascondersi in una delle grandi bambole di pezza e poi di svaligiare il negozio dopo la chiusura. Passando inosservato tra i giocattoli, Merkel port\u00f2 alla sua idea un ulteriore passo avanti: derubare mentre era ancora nascosto nel costume da Rag Doll. In questi primi giorni di furfante in costume, l'idea sembrava nuova e Merkel decise che nessuno avrebbe mai creduto che una bambola di pezza potesse commettere un crimine. Da qui la sua vita criminale continua.\nPoteri e abilit\u00e0.\nRag Doll \u00e8 un maestro del contorsionismo e, negli anni successivi, riuscir\u00e0 a portare a termine la sua capacit\u00e0 d'ipnotizzare attraverso gli oratori. Oltre a essere molto agile, il suo corpo \u00e8 abbastanza assorbente da sopportare forze in grado di rendere confuse la maggior parte degli individui umani e in grado di sopportare una grande quantit\u00e0 di danni fisici in un combattimento. \u00c8 anche un tiratore adeguato e di solito si affida all'elemento sorpresa. \u00c8 un abile ladro e aumenta la sua furtivit\u00e0 con la sua capacit\u00e0 di nascondersi in luoghi inaspettati dove normalmente un umano non potrebbe piazzarsi.\nAltri media.\nRag Doll compare nella serie televisiva animata \"The Batman\", doppiato in originale da Jeff Bennett e in italiano da Diego Sabre. Debutta nell'episodio \"Ragdoll alla riscossa\". Capace di piegarsi in ogni posizione immaginabile e di sopportare di essere completamente schiacciato, Rag Doll \u00e8 un formidabile avversario per Batman e Catwoman. Il suo stile di combattimento comprende oscillare le braccia e le gambe pigramente contro il suo avversario e anche piegarsi in posizioni diverse quando si attacca o si schiva. In \"La squadra di Pinguino\", Rag Doll \u00e8 tra i cattivi che aiutano Pinguino nella sua ultima follia criminale."}
{"id": "2035103", "revid": "124123", "url": "https://it.wikipedia.org/wiki?curid=2035103", "title": "Nati nel 370 a.C.", "text": ""}
{"id": "2035106", "revid": "287204", "url": "https://it.wikipedia.org/wiki?curid=2035106", "title": "Lanciere (cacciatorpediniere)", "text": "La Regia Marina e la Marina Militare italiana diedero il nome di Lanciere a tre cacciatorpediniere differenti.\nLanciere della classe \"Camicia Nera\" (1937 - 1942).\nIl Cacciatorpediniere \"Lanciere\", uscito da Messina con altre unit\u00e0 similari, di scorta alla terza divisione (Incrociatori \"Gorizia\", \"Trento\", \"Bande Nere\"), prese parte alla seconda battaglia della Sirte 22 marzo 1942.\nSulla rotta di ritorno per avarie in macchina dopo la Seconda Battaglia della Sirte \u00e8 andato perduto a seguito di una violenta tempesta che imperversava sul canale di malta, dovette mettere alla cappa. Dopo faticosi ma inutili sforzi per riparare le avarie venne sommerso dalle onde affondando alle ore 10,07 del 23 marzo 1942 in latitudine 35\u00b035' Nord e longitudine 17\u00b015' Est (a circa 120 miglia a levante di Malta). A seguito dell'affondamento, ad eccezione di 15 militari recuperati feriti dalle navi inviate in soccorso e da 7 salme, tutto l'equipaggio and\u00f2 disperso. [1]\nLanciere della classe Fante (1969-1970).\nCeduto dalla United States Navy nel 1969 e radiato nel 1970, vedi la voce \"Lanciere\"."}
{"id": "2035108", "revid": "188116", "url": "https://it.wikipedia.org/wiki?curid=2035108", "title": "Clemente Ravetto", "text": "Biografia.\nPiemontese di nascita e palermitano di adozione.\nPer ordine del munifico Vincenzo Florio jr, acquist\u00f2 egli stesso un aereo Voisin nella capitale francese e lo condusse a Palermo via ferrovia, dove sotto la sua guida fu assemblato nei locali di via Catania per poi librarsi in volo presso il campo di volo della Favorita, era il 1\u00ba maggio 1910.\nA Clemente Ravetto \u00e8 intitolata una stele in piazza Caboto a Mondello, nel punto esatto in cui si libr\u00f2 in volo in direzione di Valdesi, raggiungendo un'altezza di 40 metri per circa 200 metri di lunghezza. \nInoltre a lui \u00e8 stata dedicata una strada a Boccadifalco."}
{"id": "2035109", "revid": "118409593", "url": "https://it.wikipedia.org/wiki?curid=2035109", "title": "Paola Calvetti", "text": "Biografia.\nPaola Calvetti si \u00e8 diplomata al liceo linguistico Alessandro Manzoni di Milano, citt\u00e0 dove \u00e8 nata e tuttora vive. A 18 anni ha pubblicato il suo primo libro (\"Lo spazio fantastico\", Emme Edizioni) dedicato alla danza e al mimo per i bambini. Si \u00e8 laureata al Dams di Bologna e subito dopo ha iniziato a collaborare al quotidiano La Repubblica con articoli sullo spettacolo. Ha lavorato per la trasmissione Mixer di Rai Due: ha scritto soggetto e sceneggiatura di cinque film dedicati ai grandi protagonisti della danza e alle loro citt\u00e0: Jazz City/Alvin Ailey, La ville lumi\u00e8re/Roland Petit; Citt\u00e0 d'acqua/Carolyn Carlson; Madrid/Antonio Gades e la luna incantata con Alessandra Ferri, che ha vinto il primo premio al Fipa (FestivalInternazionale Programmi Audiovisivi). Nel 1990 ha scritto il soggetto e la sceneggiatura del film per la tv (Rai radiotelevisione Italiana, rai Due) Il ritorno, dedicato ai ballerini italiani che lavorano nelle grandi compagnie straniere.\nDal 1989 al 1992 ha organizzato e diretto il Video Festival Danza&amp;Video a Milano.\nHa ideato e curato la serie La danza (De Agostini) composta di venti ritratti dei pi\u00f9 importanti danzatori e coreografi del XX secolo.\nHa scritto saggi sulla musica e la danza per le edizioni del Teatro alla Scala, del quale \u00e8 stata Capo Ufficio Stampa dal 1993 al 1997. \nNel 1996 ha curato il libro Riccardo Muti, dieci anni alla Scala (Leonardo Editore).\nDal 1997 al 1999 \u00e8 stata capo ufficio stampa di Baldini&amp;Castoldi Editore.\nDal 1999 al 2003 ha curato la comunicazione del Gruppo Industria di Fabrizio Ferri.\nDal 2003 al 2009 \u00e8 stata Direttore della Comunicazione del Touring Club Italiano.\nTra il 2009 e il 2010 ha partecipato alla trasmissione di Rai 3 \"Linea Notte\" con la Rubrica \"La libraia dell'amore\", che recensiva romanzi d'amore.\nFinalista al premio Bancarella con il romanzo d'esordio, \"L'amore segreto\", nel 2000 ha pubblicato \"L'Addio\", nel 2004 \"N\u00e9 con te n\u00e9 senza di te\", nel 2006 \"Perch\u00e9 tu mi hai sorriso\", nel 2009 \"Noi due come un romanzo\" (Mondadori), seguito nel 2012 da \"Olivia, ovvero la lista dei sogni possibili\", nel 2013 da \"Parlo d'amor con me\", nel 2017 da \"Gli innocenti\" e nel 2019 da \"Elisabetta II. Ritratto di regina\", pubblicati da Mondadori. I suoi romanzi sono tradotti in Francia, Germania, Spagna, Albania, Giappone, Olanda, Stati Uniti."}
{"id": "2035111", "revid": "124123", "url": "https://it.wikipedia.org/wiki?curid=2035111", "title": "Nati nel 340 a.C.", "text": ""}
{"id": "2035114", "revid": "107302058", "url": "https://it.wikipedia.org/wiki?curid=2035114", "title": "Andr\u00e8 Waignein", "text": "Il padre, ferroviere ma anche buon suonatore di sassofono, lo inizi\u00f2 alla musica regalandogli prima un suo vecchio flicorno e poi regalandogli una tromba. Cresciuto, si iscrisse al conservatorio di Mons, dove si diplom\u00f2 in tromba e composizione.\nIl suo repertorio comprende opere pedagogiche, musica da camera, musica per orchestra sinfonica e per banda, ed al giorno d'oggi conta pi\u00f9 di trecento composizioni edite in tutto il mondo.\nCompositore poliedrico, si nasconde dietro vari pseudonimi secondo il genere delle sue composizioni.\nAl centro della sua attivit\u00e0 musicale \u00e8 stata la ricerca di un genere che potesse sfruttare allo stesso pieno le potenzialit\u00e0 dell'orchestra sinfonica e della banda."}
{"id": "2035116", "revid": "122540915", "url": "https://it.wikipedia.org/wiki?curid=2035116", "title": "Corioli", "text": "Corioli \u00e8 una localit\u00e0 storica del Lazio, un'antica cittadella dei Volsci, Dionigi la cita come una loro citt\u00e0-stato, i cui resti sono stati identificati dai topografi nell'odierna localit\u00e0 \"Monte Giove\", presso Genzano di Roma. La citt\u00e0 \u00e8 legata alle vicende dell'eroe romano Coriolano, che da essa riprese il suo \"cognomen\".\nStoria.\nSecondo gli annali romani, Corioli fu conquistata una prima volta, assieme a Longula e Polusca, nel corso di una campagna militare contro i Volsci di Anzio. Nel 493 a.C., il console romano Postumio Cominio invase il territorio dei Volsci e Corioli venne conquistata, dopo un breve assedio, grazie al valore militare del giovane patrizio Gneo Marcio, soprannominato \"Coriolano\" in seguito a questa impresa. Durante l'assedio, avendo sentito dire che i Volsci di Anzio erano in procinto di portare loro aiuto con un'armata numerosa, gli abitanti di Corioli aprirono imprudentemente le porte della citt\u00e0 per lanciarsi contro i Romani; questi respinsero i Coriolani e, approfittando della porta lasciata aperta, irruppero nella citt\u00e0 e la saccheggiarono. L'occupazione strategica del piccolo centro di Corioli garantiva ai Romani l'accesso alla pianura pontina, attraverso un varco creato tra i territori di Aricia e di Ardea.\nNel 489 a.C. venne nuovamente riconquistata dai Volsci, condotti dallo stesso Coriolano, assieme a Satricum, Longula, Polusca e Mugillae.\nCorioli rientr\u00f2 comunque a breve nell'area di influenza dei Romani: alcuni decenni dopo il territorio di Corioli, conteso fra Aricini e Ardeati, divenne \"ager publicus\" dopo una pubblica protesta di Publio Scapzio, un vecchio soldato.\nUbicazione.\nRecenti indagini hanno consentito di rinvenire sul colle di Monte Giove le tracce di un insediamento fortificato di et\u00e0 arcaica.\nSulla cima del colle si conserva un terrazzamento rettilineo, lungo circa 200 metri e alto 3 metri, costituito da un costone di tufo tagliato verticalmente e dalla probabile funzione difensiva. Questo costone era rinforzato da molti blocchi in tufo litoide, basati sul piede romano (29\u00a0cm), alcuni dei quali si conservano oggi sul posto, pertinenti a una fortificazione del VI secolo a.C.\n\u00c8 probabile che originariamente lungo questa terrazza si aprisse una delle porte della citt\u00e0, poich\u00e9 qui compare una stretta apertura praticata nella roccia da cui si sale verso il casale moderno.\nLa vicina \"Grotta di Coriolano\" invece \u00e8 costituita da un ambiente ipogeo scavato nel tufo con pianta a croce latina, forse quanto rimane di un'antica tomba a camera. Un cunicolo simile (noto come \"Grotta del Tesoro\") sembra invece che venisse utilizzato per la raccolta delle acque e faceva parte quindi del sistema di approvvigionamento idrico della citt\u00e0.\nNel Medioevo le mura della citt\u00e0 di Corioli vennero erroneamente interpretate come resti di un tempio romano e nacque cos\u00ec il toponimo di \"Monte Giove\". Nel corso del XVI secolo sulla cima del colle venne eretto il bel \"Casale di Monte Giove\", oggi propriet\u00e0 del conte Raimondo Moncada; fu gravemente danneggiato durante i bombardamenti del 1944 ed in seguito ricostruito. Nel vicino roseto vennero murati dal Busiri Vici molti frammenti romani provenienti dalla collezione privata dei Moncada a Roma. Desta curiosit\u00e0 notare dalle foto satellitari, il confine perfettamente circolare della tenuta cinquecentesca, il quale gira tutto intorno al colle."}
{"id": "2035125", "revid": "75118174", "url": "https://it.wikipedia.org/wiki?curid=2035125", "title": "EC 1.21", "text": "La EC 1.21 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su composti X-H e Y-H a formare un legame X-Y.\nSotto-sottoclassi.\nEsistono tre ulteriori sotto-sottoclassi:"}
{"id": "2035128", "revid": "1347902", "url": "https://it.wikipedia.org/wiki?curid=2035128", "title": "Repubblica Socialista Sovietica Autonoma delle Montagne", "text": "La Repubblica Socialista Sovietica Autonoma delle Montagne () o RSSA delle Montagne () \u00e8 stata una repubblica autonoma sovietica all'interno della RSFS Russa nel Caucaso settentrionale. Di breve vita, fu istituita il 20 gennaio 1921 ed esistette fino al 7 luglio 1924.\nStoria.\nFu creata dai nazionalisti locali con parte dei territori delle vecchie oblast' di Kuban' e di Terek, a seguito della Rivoluzione d'ottobre, con il nome di \"Repubblica delle Montagne del Caucaso Settentrionale\". Nel corso della guerra civile russa, quando l'Armata Rossa conquist\u00f2 la parte settentrionale del Caucaso, venne trasformata in Repubblica Socialista Sovietica.\nLa popolazione si aggirava attorno agli 800\u00a0000 abitanti, sparsi su un territorio di oltre 73\u00a0000 chilometri quadrati. Venne divisa in sei \"okrug\", distretti, che ripercorrevano le suddivisioni territoriali delle principali nazionalit\u00e0: Kara\u010daj-Circassia, Cabardinia, Balcaria, Ossezia, Nazran (Inguscezia) e Cecenia, mentre le due principali citt\u00e0, Groznyj e Vladikavkaz, godevano di amministrazione autonoma. Inoltre, uno speciale livello di autonomia provinciale venne fornita ai cosacchi del Terek e al distretto cosacco di Sun\u017ea, che comprendeva il territorio nel nord dell'Inguscezia, ed una piccola enclave che confinava con Groznyj. Tale assetto fu comunque di breve durata, poich\u00e9 gi\u00e0 il 1\u00ba settembre 1921 l'okrug della Cabardinia fu scorporato dalla Repubblica delle Montagne in un okrug autonomo, direttamente subordinato alla Russia bolscevica. Presto venne la volta della costituzione in distretto autonomo della Circassia, il 12 gennaio 1922, della Balcaria (16 gennaio seguente), e della Cecenia (30 novembre).\nCon un decreto del Soviet Supremo del 7 luglio 1924, il rimanente territorio della Repubblica venne diviso in Regione Autonoma dell'Ossezia Settentrionale (oblast' autonoma) e oblast' autonoma Inguscia. Il distretto cosacco di Sun\u017ea e la citt\u00e0 di Vladikavkaz vennero assoggettati direttamente al Soviet Supremo, fino al 17 ottobre 1924, quando nella riorganizzazione amministrativa della Repubblica Socialista Federativa Sovietica Russa venne creato il Territorio del Caucaso settentrionale, che raggrupp\u00f2 tutte le precedenti repubbliche ed entit\u00e0 autonome.\nLa Repubblica Sovietica della Montagna cess\u00f2 cos\u00ec di esistere."}
{"id": "2035129", "revid": "119043658", "url": "https://it.wikipedia.org/wiki?curid=2035129", "title": "Ferrari 333 SP", "text": "La Ferrari 333 SP, presentata alla fine del 1993 e portata in gara la prima volta nel 1994, \u00e8 stata un'autovettura da competizione, che segn\u00f2 il ritorno della Ferrari nell'ambito delle competizioni del IMSA destinate alle vetture sport-prototipo.\nStoria.\nLa \"333 SP\" nacque secondo il preciso intento della stessa Ferrari di fornire ai propri clienti un prototipo di altissimo livello per partecipare al campionato IMSA. Seppure il coinvolgimento della casa fu limitato alla produzione della vettura (che non venne mai schierata in modo ufficiale), questa vettura segna comunque il ritorno della Ferrari nel campionato prototipi. Dopo la stagione 1972, annata ricca di soddisfazioni per la Ferrari, che schierava la \"312 PB\", il 1973 fu un anno critico per la casa, le cui vetture patirono lo scontro con le Matra MS670, riuscendo a vincere solo la 1000 km di Monza e la 1000 km del N\u00fcrburgring entrambe con la coppia Ickx-Redman alla guida. La Ferrari in quello stesso anno annunci\u00f2 il ritiro da queste competizioni, per dedicarsi esclusivamente alla Formula 1. A distanza di 20 anni viene presentato questo prototipo da competizione, la cui tecnologia deriva direttamente dalla F1, e il cui prezzo all'epoca era di 640 milioni di lire. La \"333 SP\", la cui sigla \u00e8 composta dal valore in cmc della cilindrata unitaria e dall'acronimo di Sport Prototipo ebbe una carriera lunga e ricca di successi, protrattasi anche dopo la fine della produzione dei 40 esemplari previsti, cessata nel 2000.\nTecnica.\nLa tecnologia impiegata per la costruzione della 333 SP venne presa direttamente dalla F1, come gi\u00e0 era stato fatto vent'anni prima sulla 312P. Il motore, un 12 cilindri a V, con angolo fra le bancate di 65\u00b0, 5 valvole per cilindro e cilindrata di 3997cm\u00b3, erogava circa 650 CV ed era derivato direttamente da quello che equipaggiava la Ferrari F92 A che partecip\u00f2 al campionato di F1 1992. Il regolamento dell'IMSA imponeva per\u00f2 l'uso di un'unit\u00e0 motrice con una cilindrata massima di 4.000\u00a0cm\u00b3, derivata da quella di una vettura stradale; allora la Ferrari deriv\u00f2 dal motore di F1 il motore della F50, allora in fase di progettazione, portandolo a 4,7 litri e da questo \"ricav\u00f2\" il propulsore della 333 SP. Il corpo vettura, tipo barchetta, era composto dal telaio portante, realizzato con strutture a nido d'ape e materiali compositi, e dalla carrozzeria, realizzata in fibra di carbonio ed interamente scomponibile. Il peso totale era di 860 Kg.\nIl telaio era stato progettato e realizzato dalla Dallara e la carrozzeria dalla Michelotto Automobili di Padova, che ne cur\u00f2 anche l'assemblaggio finale. Quest'ultima continu\u00f2 in seguito a sviluppare costantemente il prototipo presso la propria struttura quando la Ferrari le affid\u00f2 nel 1997 la gestione globale del progetto: vennero effettuati importanti lavori di sviluppo che portarono alla realizzazione del secondo step evolutivo, che consolid\u00f2 la competitivit\u00e0 della vettura.\nIl motore V12 aspirato di 4 litri di cilindrata era in grado di superare il regime di 12.000 giri/min e nonostante una cubatura di gran lunga inferiore rispetto ai meno sofisticati motori V8 di 6 litri con distribuzione ad aste e bilancieri dei costruttori americani quali Ford, Chevrolet e Oldsmobile, si dimostr\u00f2 estremamente competitivo, tanto che l'IMSA nel corso delle stagioni introdusse regole sempre pi\u00f9 penalizzanti nei confronti della Ferrari in modo tale da proteggere i costruttori americani: inizialmente venne imposto un limite al regime massimo di rotazione contenuto a 11.000 giri/min, poi venne penalizzata la distribuzione a 5 valvole per cilindro (favorendo quella ad aste e bilancieri), infine venne diminuita la sezione delle flange sui condotti di aspirazione del motore Ferrari.\nSuccessi sportivi.\nNella sua lunga carriera la barchetta Ferrari fu capace di ottenere 69 pole position e 56 vittorie assolute, oltre a 8 vittorie di classe, tra cui una in categoria LMP1 alla 24 Ore di Le Mans (1998). L'ultimo successo risale alla stagione 2001 del campionato Sport FISA, nella gara corsa il 13 maggio sul circuito di Spa-Francorchamps. Nel palmares anche quattro titoli \"Fia Sportscar Championship\" consecutivi (1998, 1999, 2000, 2001).\n1994.\nLa 333 SP si dimostr\u00f2 subito una vettura altamente competitiva, sfiorando il titolo gi\u00e0 nel 1994 nel campionato IMSA classe sport-prototipi (WSC), e vincendo sin dalla gara di esordio, dopo aver saltato le prime due gare di campionato, la 24 Ore di Daytona e la 12 Ore di Sebring in quanto ritenuta non pronta per gare di lunghissima durata.\n1995.\nIl 1995 fu l'anno d'oro per la vettura che permise alla Ferrari di aggiudicarsi titolo costruttori e Piloti nella serie IMSA, con l'importante e storico successo alla 12 Ore di Sebring. Manc\u00f2 per mancanza di affidabilit\u00e0 la vittoria alla 24 Ore di Daytona.\nSempre nel 1995 vi fu l'esordio in Europa con la partecipazione di una vettura del team Euromotorsport con Massimo Sigala, Ren\u00e9 Arnoux, Jay Cochran. Una partecipazione non positiva (ritiro) a causa della mancanza di preparazione per una gara cos\u00ec lunga ed impegnativa.\n1996.\nLa partecipazione alla 24 ore di Le Mans, vide la presenza di due vetture del team Scandia, che non terminarono per\u00f2 la gara.\nUna vettura del team Hotz si iscrisse alla gara di Most del Campionato Interserie, ma si ritir\u00f2 dopo le qualifiche.\n1997.\nNel 1997 vinse di nuovo a Sebring \n\"International Sports Racing Series\".\nNel 1997, vi fu la nascita in Europa dell\"'International Sports Racing Series\", che per la prima stagione non previde una classifica ma solo una serie di 4 gare.\nLa 333SP dell'Horag Hotz Racing si aggiudic\u00f2 la gara di Zolder con Fred Lienahrd e Didier Theys al volante.\n\" 24 Ore di Le Mans 1997 \".\nA Le Mans, la vettura del Moretti Racing conquist\u00f2 il sesto posto assoluto e il terzo tra i prototipi con al volante Gianpiero Moretti, Dieder Theys e Max Papis\n1998.\nNel 1998, la serie americana si divise in due campionati concorrenti. Gli organizzatori delle Gare di Daytona e Watskin Glen si staccarono crendo un nuovo campionato.\nPSCR World Sport Car Championship.\nIl primo fu la prosecuzione dei precedenti campionati IMSA e denominato Professional SportsCar Racing Championship season, comprendeva la 12 ore di Sebring e la Petit Le Mans. Il successo in queste due gare rilanci\u00f2 il prestigio della vettura.\nIl team Doyle-Risi conquist\u00f2 il titolo per team grazie alla maggiore affidabilit\u00e0 regoalrit\u00e0 rispetto al team Dyson e alla sua Riley &amp; Scott che si aggiudic\u00f2 pi\u00f9 gare ed il titolo piloti con Butch Leitzinger, ma sub\u00ec due ritiri decisivi per il titolo per team.\nUnited States Road Racing Championship.\nIl campionato organizzato dallo Sports Car Club of America comprendeva anche la 24 Ore di Daytona dove la 333SP conquist\u00f2 il primo posto assoluto.\nInternational Sports Racing Series.\nLa seconda edizione della serie europea assegn\u00f2 per la prima volta il titolo che and\u00f2 al team JB Giesse Racing, con la coppia formata da Emmanuel Collard e Vincenzo Sospiri che si aggiudicarono 7 delle nove gare, lasciando ad una'altra Ferrari la vittoria nella prima gara.\nSolo a Kyalami nella gara conclusiva una Riley &amp; Scott riuscir\u00e0 a battere le Ferrari.\n1999.\nNel 1999 prosegue negli Stati Uniti il Caos provocato dalla scissione tra il campionato PSCR (Professional SportsCar Racing ) che, rilevato dall\u2019organizzazione di Don Panoz diventa nel corso dell\u2019anno l\u2019American Le Mans Series e il United States Road Racing Championship gestito dallo SCCA.\nMentre il primo trova, finalmente una organizzazione matura, anche grazie al connubio con gli organizzatori con la 24 Ore di Le Mans. Il secondo termina anticipatamente dopo 3 delle 5 gare previste, malgrado nel nome si fosse aggiunto anche un riferimento alla celebre serie Can-Am degli anni 60-70.\nIn Europa invece il campionato International Sports Racing Series, assume la nuova denominazione di \u2018\u2019\u2019 Sports Racing World Cup\u2019\u2019\u2019 e sbarca anche in America con due gare.\nPSCR World Sports Car Championship / American Le Mans Series.\nGli anni passano e la vettura, malgrado il buon lavoro di Michellotto che ha rilevato lo sviluppo tecnico e la costruzione delle nuove vetture, non arriva nessun successo. La vettura non riesce a sopravanzare i nuovi telai realizzati da Lola, Riley &amp; Scott e Panoz. Inoltre il motore non pi\u00f9 supportato dalla casa madre, viene pure penalizzato con strozzature all\u2019aspirazione. Non giunge quindi nessuna vittoria e dil miglior risultato \u00e8 un secondo posto a Road Atlanta grazie a Mauro Baldi e Didier Theys.\nUnited States Road Racing Championship \u2013 Can Am Series.\nA Daytona nella 24 ore, il successo non viene bissato, le 333SP conquistano il secondo , terzo e quarto posto. Successo invece nella seconda gara delle serie a Lime Rock\nSport Racing World Cup.\nNella serie organizzata da John Mangoletsi, grazie ad un regolamento meno penalizzante e all\u2019impegno della Michelotto le cose vanno meglio ed il team Giesse si conferma campione. Le 333SP vincono 5 gare su 9.\n24 Ore di Le Mans.\nSfortunata la partecipazione alla 24 Ore di Le Mans con una sola vettura del team Jabouille-Bouresche al via e costretta al ritiro.\n2000.\nNell\u2019anno 2000, mentre l\u2019American Le Mans Series di Don Panoz prosegue la sua vita, dopo il fallimento (anche economico) della serie gestita dalla SCCA nasce con migliore fortuna la nuova serie gestita dalla Grand-Am Road Racing con base a Daytona, dove si disputa la pi\u00f9 prestigiosa delle gare di durata, la \u201d24 ore\u201d. \nDa segnalare che il team Doran effettua quello che per gli appassionati della Ferrari \u00e8 un vero sacrilegio: sostituisce il motore Ferrari V12, ormai senza sviluppi da anni, con un pi\u00f9 performante e leggero motore Judd V10 da 4 litri.\nIn Europa prosegue il campionato organizzato da John Mangoletsi, la \u201cSports Racing World Cup\u201d, che tenta uno sbarco negli Stati Uniti dando validit\u00e0 a due gare della \u201cGrand Am\u201d, la seconda di Daytona e quella di Elkhart Lake (circuito di Road America).\nAmerican Le Mans Series.\nNell\u2019American le Mans Series la 333SP del Team Doran-Lista partecipa alla sola gara di Sebring chiudendo al 5\u00ba posto con Dieder Theys, Mauro Baldi e Fredy Lienhard.\nGrand Am Road Racing Championship.\nPi\u00f9 continua la partecipazione nel campionato Grand-Am con tre team impegnati: Doran (con le vetture Judd), Risi e Brown Motorsport. Due i successi parziali tutti ad opera della vettura del team Doran.\nSport Racing World Cup.\nGrazie ad un campionato con diverso regolamento meno penalizzante per il motore Ferrari e l\u2019assenza delle vetture \u201cLe Mans Prototype\u201d (ammesse invece nell'ALMS), la 333 SP continua ad essere competitiva e riesce con il Team JMB-Giesse a confermarsi campione."}
{"id": "2035132", "revid": "310175", "url": "https://it.wikipedia.org/wiki?curid=2035132", "title": "Spa-Francorchamps", "text": ""}
{"id": "2035133", "revid": "110157", "url": "https://it.wikipedia.org/wiki?curid=2035133", "title": "Tonoas", "text": "Tonoas (conosciuta anche come Tonowas) \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Nomoneas Meridionali, di Chuuk, uno degli Stati Federati di Micronesia. \nHa una superficie di 8,8\u00a0km\u00b2 e una popolazione di 3.820.\nChiamata dagli spagnoli Dublon, fu occupata dal Giappone durante il secondo conflitto mondiale."}
{"id": "2035138", "revid": "1762097", "url": "https://it.wikipedia.org/wiki?curid=2035138", "title": "Carlo Pirola", "text": "\u00c8 stato titolare della cattedra di strumentazione per banda presso il conservatorio Giuseppe Verdi di Milano, \u00e8 uno dei pi\u00f9 attivi compositori italiani di musiche originali per banda.\nI suoi lavori sono stati pubblicati anche all'estero."}
{"id": "2035139", "revid": "167080", "url": "https://it.wikipedia.org/wiki?curid=2035139", "title": "Gaio Pio Esuvio Tetrico", "text": ""}
{"id": "2035140", "revid": "75118170", "url": "https://it.wikipedia.org/wiki?curid=2035140", "title": "EC 1.97", "text": "La EC 1.97 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che non sono stati classificati in altre sottoclassi della EC 1.\nSotto-sottoclasse.\nEsiste una sotto-sottoclasse unica:"}
{"id": "2035142", "revid": "118912", "url": "https://it.wikipedia.org/wiki?curid=2035142", "title": "Picarband", "text": ""}
{"id": "2035144", "revid": "27723", "url": "https://it.wikipedia.org/wiki?curid=2035144", "title": "Thomas Arthur Reiter", "text": ""}
{"id": "2035145", "revid": "663182", "url": "https://it.wikipedia.org/wiki?curid=2035145", "title": "Annarosa Garatti", "text": "Biografia.\nAttiva nel teatro e nel cinema a partire dalla fine degli anni cinquanta, fu una delle pi\u00f9 preparate caratteriste della sua generazione. Apparve in pochissimi film (tra i quali \"Il medico della mutua\" di Luigi Zampa), lasciando maggiore spazio ad una intensa attivit\u00e0 come doppiatrice. Per la televisione \u00e8 apparsa nello sceneggiato \"Il giornalino di Gian Burrasca\" diretto da Lina Wertm\u00fcller.\nNegli ultimi anni ha fortemente limitato i suoi impegni, lavorando solamente per il teatro.\nEra la moglie dell'attore Emilio Marchesini (da cui ha avuto una figlia, Antonella, nata nel 1968) ed \u00e8 sorella della dialoghista Giovanna Garatti (nata nel 1930)."}
{"id": "2035146", "revid": "167080", "url": "https://it.wikipedia.org/wiki?curid=2035146", "title": "Lucio Mummio", "text": ""}
{"id": "2035147", "revid": "2675", "url": "https://it.wikipedia.org/wiki?curid=2035147", "title": "Nati nel 300 a.C.", "text": ""}
{"id": "2035148", "revid": "121387584", "url": "https://it.wikipedia.org/wiki?curid=2035148", "title": "EC 1.97.1", "text": "La EC 1.97.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che non sono stati classificati in altre sottoclassi della EC 1."}
{"id": "2035156", "revid": "116247514", "url": "https://it.wikipedia.org/wiki?curid=2035156", "title": "Aquae Sextiae", "text": "Aquae Sextiae (in italiano \"Acque Sestie\") fu una colonia romana posta a circa 26 km (corrispondenti a 18 miglia romane) a nord di Massalia. \"Aquae Sextiae\" deriva dal nome del generale che dedusse la colonia, Gaio Sestio Calvino, e dalle sorgenti presenti nel territorio che avevano la particolarit\u00e0 di essere calde. Nei pressi della citt\u00e0 si disput\u00f2 la famosa battaglia di Acque Sestie. Oggi la citt\u00e0 si chiama Aix-en-Provence."}
{"id": "2035159", "revid": "110157", "url": "https://it.wikipedia.org/wiki?curid=2035159", "title": "Udot", "text": "Udot \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Faichuk, di Chuuk, uno degli Stati Federati di Micronesia."}
{"id": "2035160", "revid": "55935", "url": "https://it.wikipedia.org/wiki?curid=2035160", "title": "Kurf\u00fcrsten", "text": ""}
{"id": "2035161", "revid": "2083316", "url": "https://it.wikipedia.org/wiki?curid=2035161", "title": "Neuroingegneria", "text": "La neuroingegneria \u00e8 una disciplina che sfrutta le tecniche proprie dell'ingegneria per interagire con, curare, sostituire e migliorare le funzioni del sistema nervoso, o di sue componenti. Gli specialisti di questo settore si occupano di risolvere i problemi di interfaccia ed interazione tra il tessuto neurale vivente e dispositivi artificiali.\nQuadro d'insieme.\nQuesto campo dell'ingegneria incrocia le competenze tipiche delle neuroscienze computazionali e sperimentali, della neurologia clinica, dell'ingegneria biomedica, dell'ingegneria elettronica, e dell'elaborazione dei segnali biomedici, con particolare riferimento ai segnali provenienti dal, o legati al sistema nervoso. Comprende elementi propri della robotica, della cibernetica, dell'ingegneria informatica, della scienza dei materiali, e delle nanotecnologie.\nGli obiettivi primari della neuroingegneria sono il recupero e l'ampliamento delle funzioni umane attraverso l'interazione diretta tra il sistema nervoso e dispositivi artificiali.\nLa ricerca in questo settore \u00e8 principalmente focalizzata sulla codifica e l'interpretazione dei sistemi preposti all'organizzazione sensorimotoria, sulla quantificazione del grado di deterioramento di tale sistema in presenza di stati patologici, e sulla possibilit\u00e0 di contrastare tale deterioramento attraverso l'interazione con dispositivi artificiali, quali ad esempio le interfacce cervello-computer e le neuroprotesi.\nStoria.\nDal momento che la disciplina \u00e8 relativamente recente, le riviste scientifiche internazionali che si occupano degli aspetti ad essa correlati sono di recente attivazione: tra essi, pionieri sono il Journal of NeuroEngineering and Rehabilitation, e successivamente il Journal of Neural Engineering. In Italia, l'interesse in questo settore ha portato anche alla organizzazione di una Scuola in neuroingegneria, che viene organizzata dall'Universit\u00e0 degli Studi di Genova con cadenza annuale, e dedicata a Massimo Grattarola, pioniere di tale disciplina.\nAnche l'Universit\u00e0 di Pisa ha un curriculum di studi denominato \"Ingegneria neurale\", nell'ambito del corso di laurea magistrale in Ingegneria bionica."}
{"id": "2035163", "revid": "167080", "url": "https://it.wikipedia.org/wiki?curid=2035163", "title": "Spedizioni germaniche di Cesare", "text": ""}
{"id": "2035166", "revid": "547034", "url": "https://it.wikipedia.org/wiki?curid=2035166", "title": "Transgene", "text": "Il transgene \u00e8 un gene che descrive una qualsiasi sequenza di DNA, isolata da un organismo o creata in laboratorio, introdotta artificialmente in uno o pi\u00f9 organismi. Questo segmento esogeno del DNA pu\u00f2 mantenere la capacit\u00e0 di produrre RNA o proteine nell'organismo transgenico, o pu\u00f2 alterare la normale funzione del codice genetico dell'organismo transgenico.\nIl transgene infatti \u00e8 oggi utilizzato nella creazione dei cosiddetti OGM.\nIn termini pratici, un transgene pu\u00f2 essere un cDNA (DNA complementare) al segmento d'interesse, che \u00e8 una copia di mRNA (RNA messaggero), o il gene stesso residente nella sua posizione originale di DNA genomico. La differenza tra queste due situazioni sta nel fatto che il DNA \u00e8 stato elaborato per rimuovere gli introni e, di solito, non comprende i segnali di regolazione che sono incorporati nel gene. Con l'avvento delle nuove tecniche di ingegneria genetica sono state introdotte regioni del genoma clonato sempre pi\u00f9 estese, utilizzando Cromosomi Batterici Artificiali (BAC) un tipo di vettore che permette di inserire fino a 300Kb di inserto, creato usando come modello il plasmide F; vettori di lievito (i vettori YAC) che sono particolarmente importanti, perch\u00e9, grazie alla dimensione degli inserti che possono contenere, sono molto utilizzati nella preparazione e nello screening di librerie\nmolto complesse.\nGli organismi transgenici possono essere sia procarioti sia eucarioti, appartenenti al regno animale e vegetale. Fanno parte degli OGM, ossia piante, animali e microrganismi che possiedono una nuova combinazione di materiale genetico ottenuta artificialmente. Anche se molti autori usano le due espressioni come sinonimi, sono considerati OGM anche organismi in cui il materiale genetico endogeno \u00e8 stato modificato per sottrazione o alterazione di alcuni elementi, oppure per inserzione di geni provenienti da organismi della stessa specie e che quindi non possono essere considerati transgenici.\nMetodi di transgenesi.\nI transgeni sono anche adoperati per comprendere come curare certe patologie, come per esempio l'ipertensione arteriosa. Nel 2002, un gruppo di ricercatori dell'universit\u00e0 del North Carolina (USA) aveva messo a punto un'innovativa procedura genetica che prevedeva, mediante l'utilizzo di uno specifico transgene, l'inattivazione dell'espressione della renina. La renina, prodotta nel rene, \u00e8 l'enzima pi\u00f9 coinvolto nella regolazione della pressione sanguigna. Nel corso della sperimentazione, le cavie che avevano questo transgene espresso manifestavano le seguenti problematiche: elevata pressione sanguigna, proteinuria estesa e danni renali. Dunque, l'impiego di questo determinato transgene consent\u00ec di ampliare le conoscenze sull'ipertensione e su suoi possibili trattamenti terapeutici; un notevole passo in avanti considerando che l'ipertensione \u00e8 probabilmente il principale fattore di rischio di mortalit\u00e0 e di incidenza delle patologie cardiovascolari.\nPer ottimizzare l'utilizzo di vettori nella terapia genica, negli ultimi anni si sta lavorando su vettori virali regolabili attraverso sostanze farmacologiche: ci\u00f2 comporta l'espressione, con elevata specificit\u00e0 tissutale, del transgene solo dopo l'assunzione del farmaco.\nLo scopo dei ricercatori \u00e8 creare un vettore adenovirale il pi\u00f9 possibile stabile e con un'elevata capacit\u00e0 d'inserto. Un esempio \u00e8 la costruzione del vettore guttless, un vettore adenovirale (che pu\u00f2 contenere un inserto di circa 30Kb) che nel suo costrutto non ha nessun elemento del virus, ad eccezione di quello per l'impacchettamento, che non esprime nessuna proteina funzionale se prima non \u00e8 supportato da un vettore helper.\nTecniche di trasferimento dei geni.\nPrima dell'avvento delle tecnologie del DNA ricombinante, l'unica fonte di quantit\u00e0 cospicue di geni puri erano i virus; da quando sono stati disponibili i geni clonati \u00e8 stato possibile microiniettarli nella linea germinale di animali per produrre organismi transgenici. I primi animali usati negli esperimenti sono stati Drosophila melanogaster e il topo. Per il topo la tecnica pi\u00f9 comune consiste nella microiniezione di geni clonati nelle uova fecondate. Queste contengono due pronuclei, uno derivato dallo spermatozoo e l'altro dall'uovo, che si fondono per formare il nucleo dell'embrione allo stadio di singola cellula (zigote). Quando poche centinaia di copie del DNA estraneo sono iniettate in uno dei due pronuclei di un uovo fecondato, alcune di esse sono incorporate nei cromosomi dello zigote diploide; gli embrioni sono poi trasferiti nell'ovidotto di una madre adottiva, nel quale crescono e si differenziano. Circa il 10-30% della progenie murina conterr\u00e0 il DNA estraneo in uguali quantit\u00e0 (fino a 100 copie per cellula) in tutti i tessuti, comprese le cellule germinali. Mediante l'immediato reincrocio (accoppiamento dei genitori con la loro prole), si riesce a produrre una certa quantit\u00e0 di organismi t. puri, omozigoti per il transgene. In Drosophila il DNA estraneo viene invece iniettato nella regione dell'embrione che dar\u00e0 origine alle cellule germinali, utilizzando come vettore l'elemento trasponibile P. La produzione di organismi t. mediante la microiniezione dei pronuclei fornisce utili informazioni, in quanto l'attivit\u00e0 biologica del DNA iniettato pu\u00f2 essere osservata in diversi tessuti; essa presenta tuttavia dei limiti, poich\u00e9 i transgeni si inseriscono a caso nei cromosomi e non vi \u00e8 alcun modo per controllare il sito della loro integrazione nel DNA.\nMaggiore successo in questo campo si \u00e8 ottenuto introducendo il DNA contenente parte di un gene, o un gene mutante, in una linea speciale di cellule staminali di topo derivate da un embrione, chiamate ES (embryonic stem), coltivate in vitro. Dopo un periodo di proliferazione cellulare, circa nell'1% delle colonie si verifica ricombinazione omologa; queste colonie, che conterranno sequenze di DNA ricombinante nelle quali il frammento inserito ha sostituito una copia del gene normale o una sua parte, vengono selezionate con vari metodi, identificate mediante PCR o southern blotting e iniettate in un embrione precoce di topo. Le cellule cos\u00ec trasformate vengono assimilate nella massa cellulare e prendono parte alla formazione di molti tessuti e dei gameti del nuovo individuo, il topo chimerico, che dar\u00e0 origine a figli con geni sostituiti.\nEsempi applicativi.\nIl pomodoro Flavr Savr fu il primo alimento geneticamente modificato introdotto nel mercato e proposto ai consumatori. Venne prodotto dalla societ\u00e0 californiana Calgene e presentato alla Food and Drug Administration (FDA) nel 1992. Il 17 maggio 1994, la FDA complet\u00f2 la valutazione del pomodoro Flavr Savr, concludendo che il pomodoro \"\u00e8 sicuro come i pomodori allevati con mezzi convenzionali\". Attraverso l'ingegneria genetica, i ricercatori della Calgene cercarono di rallentare il processo di maturazione del pomodoro, evitandone cos\u00ec il rammollimento, pur consentendo al pomodoro di conservare il suo naturale colore e sapore. Il pomodoro divenne pi\u00f9 resistente alla putrefazione mediante l'aggiunta di un gene antisenso (transgene), il quale interferiva con la produzione dell'enzima poligalatturonasi (PG). Questo enzima normalmente degrada la pectina presente nella parete cellulare del pomodoro. Come d'abitudine, il pomodoro non modificato geneticamente continu\u00f2 ad essere raccolto ancora verde e quindi fatto maturare artificialmente; il Flavr Savr, invece, matur\u00f2 direttamente sulla pianta, mantenendosi conservato a lungo. Il Flavr Savr, per\u00f2, si rivel\u00f2 una delusione per i ricercatori poich\u00e9 il gene PG antisenso ebbe s\u00ec un effetto positivo sulla durata di conservazione, ma non sulla consistenza del frutto; di conseguenza, il \"transpomodoro\" and\u00f2 comunque incontro a rammollimento e dovette essere raccolto insieme ai pomodori \"naturali\". Dunque, dopo solo due anni, si decise di ritirarlo dal commercio. Tutto ci\u00f2 \u00e8 per dire che sebbene i vantaggi derivanti dalle biotecnologie siano enormi, \u00e8 fondamentale mantenere sempre un approccio cauto e prudente nei loro confronti.\nRecentemente sono stati condotti esperimenti su polli transgenici. Infatti \u00e8 stato scoperto che, con l'aggiunta di un transgene, i polli potrebbero produrre molecole che impediscono al virus dell'influenza aviaria di replicarsi nelle loro cellule. Per ora i polli transgenici infettati con il virus H5N1-HPAI ne sono morti, ma hanno contagiato pochi dei polli sani, transgenici e non, con i quali erano in contatto.\nLo studio \u00e8 stato svolto presso l'universit\u00e0 di Cambridge e al Roslin Institute di Edimburgo, e i virologi, genetisti e diversi veterinari coordinati da Laurence Tiley hanno inserito una sequenza di RNA in un gene sul cromosoma 2 del pollo per fargli esprimere delle \u201cesche\u201d: molecole di RNA che si legano alla replicasi del virus, un enzima che gli \u00e8 indispensabile per riprodurre il proprio patrimonio genetico. Nelle cellule coltivate in vitro, il virus ha replicato anche l'esca. I ricercatori hanno iniettato il virus a venti polli di tre settimane, di cui met\u00e0 transgenici. Il giorno dopo li hanno messi con venti polli sani, di cui met\u00e0 transgenici, in localit\u00e0 diverse: una per i trans e una per i non-trans. Tutti quelli infettati sono morti, ma nei \u201cgruppi di contatto\u201d entro cinque giorni sono morti 7 dei polli non transgenici e soltanto 2 di quelli transgenici. Dall'esperimento se ne \u00e8 dedotto che i polli con il transgene non trasmettono l'infezione a contatto con loro, ma il meccanismo di questo effetto \u00e8 ancora ignoto.\nUn altro esempio applicativo di un transgene riguarda i pesci, che, secondo diversi esperti sarebbe la soluzione migliore per arrestare lo sfruttamento eccessivo degli stock ittici selvatici; lo scopo \u00e8 appunto quello di utilizzare pesci geneticamente modificati con materiale genetico alterato per aumentare la crescita degli animali. \nQuesti pesci sono conosciuti come pesci transgenici. Il transgene in questione \u00e8 un gene che viene trasferito naturalmente o attraverso una tecnica di ingegneria genetica da un organismo a un altro. I geni trasferiti contengono una sequenza di Dna con codici delle caratteristiche desiderate. \nAd oggi, in via sperimentativa, circa 20 specie di pesci utilizzati in acquacoltura, come il salmone, la carpa e il pesce gatto sono stati modificati geneticamente. I progressi in questo campo hanno inoltre permesso ai ricercatori di produrre pesci che reagiscono meglio ai climi freddi. Il risultato \u00e8 che i pesci si allevano pi\u00f9 facilmente nei climi pi\u00f9 freddi. Dal punto di vista commerciale, gli esperti credono che il pesce transgenico possa assicurare un pi\u00f9 alto rendimento produttivo. \nAttualmente per\u00f2, la pescicoltura commerciale di pesci transgenici \u00e8 vietata in tutto il mondo, ma nell'Unione europea e negli Usa si stanno valutando una serie di applicazioni che potrebbero permetterla. La questione per\u00f2 non \u00e8 da sottovalutare, dato che un recente studio effettuato dall'universit\u00e0 svedese di Gothenburg giudicano negativo immettere nel mercato mondiale pesci geneticamente modificati. Secondo molti scienziati i pesci Ogm presentano infatti seri rischi e produrrebbero quasi sicuramente effetti indesiderati sull'ambiente e probabilmente anche sull'uomo. Ad esempio, le tossine di molte alghe potrebbero accumularsi in questi animali e ripercuotersi sulla salute dell'uomo con gravi effetti.\nUn gruppo di ricercatori, sempre dell'universit\u00e0 di Guthenburg, hanno simulato in laboratorio fughe di salmone e trota transgenici per determinare i rischi ecologici ed i possibili danni all'ambiente. I risultati dimostrano che in caso di fuga dagli allevamenti i pesci Ogm hanno un fortissimo effetto negativo sull'ambiente.\nUn ultimo esempio riguardo ai prodotti transgenici, pu\u00f2 essere la soia. Questa \u00e8 il prodotto dell'agricoltura pi\u00f9 coltivato al mondo, ed \u00e8 stato ingegnerizzato, mediante l'inserimento di un transgene che gli conferisce la resistenza ad un potente erbicida, per la prima volta nel 1995 in un laboratorio americano. Sulla base dei primi incoraggianti esperimenti la soia modificata geneticamente venne dichiarata sostanzialmente equivalente alla soia non OGM. In realt\u00e0 la composizione chimica della soia OGM \u00e8 ovviamente diversa da quella delle variet\u00e0 non-OGM perch\u00e9, altrimenti, la linea transgenica non sarebbe resistente all'erbicida. \nNel 1988 una ricerca condotta in Germania dai ricercatori Sandermann e Wellman evidenzi\u00f2 che il transgene pu\u00f2 scatenare notevoli mutamenti chimici nella soia, in particolare esso fa aumentare i livelli dei fitoestrogeni che, quando vengono introdotti nell'organismo dei mammiferi attraverso il cibo, agiscono come ormoni causando gravi squilibri ormonali. Anche nel 2005 attraverso altri esperimenti, sono stati raggiunti risultati simili, e da ci\u00f2 se ne deduce che la soia OGM non pu\u00f2 essere considerata sicura per la nostra alimentazione.\nLa stabilizzazione del transgene nelle piante selvatiche.\nQualche anno fa (marzo 2008) sono stati pubblicati nella rivista scientifica Molecular Ecology i risultati\ndi uno studio che dimostrano come un transgene, proveniente da una coltivazione di colza resistente agli erbicidi (HR) a base di glifosato, possa persistere per diversi anni e possa\nessere inserito stabilmente, nel pool genico di una popolazione selvatica di\nBrassica rapa.\nGli autori dello studio, hanno monitorato la persistenza nel tempo del transgene HR\nnelle popolazioni naturali di B. rapa misurando la frequenza degli ibridi transgenici in due zone ben distinte nel Canada, nelle quali negli anni immediatamente precedenti erano stati\ncoltivati campi di colza HT. Dopo numerosi e complessi incroci tra B. rapa e colza,i dati ottenuti mostravano che gli ibridi possono\npersistere nell'ecosistema per lungo tempo (almeno 6 anni) e in modo spontaneo. A prima vista, questi dati depongono a favore dell'ipotesi di un perfetto inserimento stabile del transgene che conferisce resistenza al glifosato."}
{"id": "2035167", "revid": "124123", "url": "https://it.wikipedia.org/wiki?curid=2035167", "title": "Nati nel 265 a.C.", "text": ""}
{"id": "2035168", "revid": "124123", "url": "https://it.wikipedia.org/wiki?curid=2035168", "title": "Nati nel 255 a.C.", "text": ""}
{"id": "2035169", "revid": "287204", "url": "https://it.wikipedia.org/wiki?curid=2035169", "title": "Adozione nell'antica Roma", "text": "Ladozione, in particolar modo di giovani di sesso maschile, fu nella storia romana una pratica particolarmente diffusa, radicalmente differente dall'attuale adozione legale. Legata in modo imprescindibile alla sfera politica e sociale, essa permetteva a chi adottava di assicurarsi un erede ed una discendenza: spesso, inoltre, garantiva a chi non riusciva a soddisfare questa necessit\u00e0 mettendo al mondo figli naturali, poich\u00e9 non aveva la possibilit\u00e0 di sostenere gli oneri economici necessari al loro allevamento, la persistenza della stirpe. A livello politico, l'adozione era spesso adoperata come metodo, alla pari della politica matrimoniale, mediante il quale intrecciare alleanze e rapporti di collaborazione. Il meccanismo dell'adozione fu di fondamentale importanza durante il periodo imperiale, poich\u00e9 molti imperatori non scelsero il loro successore tra gli eredi naturali, ma adottarono come erede la persona che ritenevano pi\u00f9 degna di reggere lo stato.\nCause.\nPer tutta l'et\u00e0 repubblicana, Roma fu retta da un ristretto numero di \"gentes\" cui appartenevano i senatori: era dunque loro interesse garantirsi una discendenza che mantenesse viva la stirpe con le sue tradizioni politiche e religiose; tuttavia l'avere una famiglia numerosa, composta da molti figli, comportava ingenti spese, spesso insostenibili: ogni figlia doveva ricevere, al momento del matrimonio, un'abbondante dote, mentre i figli necessitavano del denaro che permettesse loro di percorrere i gradini del \"cursus honorum\" e di avvicinarsi gradualmente alle magistrature supreme. La maggior parte delle famiglie, dunque, non contava pi\u00f9 di tre figli, e sono da ritenersi eccezionali casi come quelli di Appio Claudio Pulcro, console nel 79 a.C., che gener\u00f2 addirittura sei figli. L'uso di generare pochi figli esponeva tuttavia al rischio, qualora i nati fossero morti prematuramente, di non avere alcun discendente di sesso maschile che garantisse la persistenza del nome, e l'adozione consisteva, in questi casi, nell'unica soluzione disponibile.\nL'adozione fu spesso motivata, invece, anche da fattori puramente politici, a testimonianza dello scarso carattere umano e naturale della famiglia romana, dove i figli si muovevano secondo precise strategie politiche: era indispensabile che coloro che intendevano intraprendere la carriera politica fossero \"patres familias\", ovvero che esercitassero sui familiari la propria autorit\u00e0 paterna, regolata da precise normative legali. In questi casi, per coloro che non avevano figli naturali, l'adozione risultava l'unico metodo per accingersi a salire il \"cursus honorum\". Talvolta l'adozione aveva lo scopo di creare un'alleanza politica, al pari di quanto avveniva con i matrimoni, tra due famiglie di ordine senatorio; in altri casi, l'atto dell'adozione era invece determinato dalla necessit\u00e0 di regolare gli spostamenti dei patrimoni: non era inusuale che un suocero adottasse il ricco genero, una volta che questi era rimasto orfano, in modo tale che ricadesse, assieme al suo patrimonio, sotto la sua autorit\u00e0 paterna.\nEra, infine, possibile che adottasse anche chi aveva figli naturali: fu il caso di quanto avvenne durante il periodo imperiale, in particolare nel II secolo. Nell'ambito della dinastia giulio-claudia, l'imperatore Augusto fu adottato dal prozio materno Gaio Giulio Cesare, che ne fece il suo erede politico; Augusto a sua volta adott\u00f2 il figlio della moglie Livia Drusilla, Tiberio; questi, dopo la morte del figlio naturale Druso minore; adott\u00f2 a sua volta il nipote Caligola; il suo successore, Claudio, adott\u00f2, infine, il pronipote e figliastro Nerone. Dopo la dinastia flavia, durante tutto il periodo del principato adottivo si afferm\u00f2 il principio di \"adozione del migliore\": gli imperatori, \"optimi principes\" che governavano in accordo con il senato e in modo equilibrato e saggio, pur avendo spesso figli naturali, designarono come loro successore quello tra i loro collaboratori che ritenevano pi\u00f9 meritevole e capace di governare equamente l'impero.\nL'aspetto legale.\nNel diritto romano, il potere di dare un figlio in adozione, sancito fin dal tempo delle leggi delle XII tavole, spettava al \"pater familias\". Il figlio che si dava in adozione era solitamente il maggiore, o comunque il migliore per salute e virt\u00f9: l'adozione per le famiglie prive di figli comportava grandi spese per il mantenimento del figlio che si adottava, e dunque si desiderava prendere con s\u00e9 solo giovani che avrebbero potuto raggiungere ottimi risultati.\nL'adozione comportava che il figlio adottivo guadagnasse lo stesso \"status\" sociale del \"pater familias\" sotto la cui autorit\u00e0 andava a ricadere: un plebeo adottato da un patrizio diveniva anch'egli patrizio; viceversa, un patrizio adottato da un plebeo, diveniva plebeo e poteva accedere alle magistrature e agli incarichi riservati alla plebe. L'adozione di un patrizio da parte di un plebeo, che comportava la \"transitio ad plebem\", ovvero il passaggio allo stato plebeo di chi veniva adottato, doveva essere approvata dal pontefice massimo: \u00e8 il caso della \"transitio ad plebem\" di Publio Clodio Pulcro, che fu adottato dal senatore plebeo Publio Fonteio.\nTalvolta il \"pater familias\" che dava in adozione il proprio figlio poteva ricevere delle somme di denaro quale indennizzo; colui che veniva adottato, prendeva il nome del padre adottivo, cui si aggiungeva un \"cognomen\" costruito con il \"nomen\" del padre naturale e il suffisso \"-anus\". Gaio Ottavio Turino, adottato da Gaio Giulio Cesare, divenne infatti Gaio Giulio Cesare Ottaviano. L'adozione non era un fatto segreto n\u00e9 biasimato, e non comportava un totale allontanamento del figlio adottivo dalla sua famiglia d'origine; al contrario, l'adozione serviva spesso a costruire salde alleanze politiche tra due famiglie, che potevano guadagnare cos\u00ec una notevole influenza.\nSimilare all'adozione era invece la pratica per cui un uomo in fin di vita decideva di affidare i propri figli alla custodia di un altro \"pater familias\", che se ne sarebbe preso cura; si ricordano, al riguardo, Lucio Cornelio Silla, che affid\u00f2 i figli a Lucio Licinio Lucullo, e l'imperatore Tiberio, che affid\u00f2 i figli di Germanico, di cui aveva egli stesso la custodia, ai senatori."}
{"id": "2035172", "revid": "167080", "url": "https://it.wikipedia.org/wiki?curid=2035172", "title": "Battaglia di Chrysopolis", "text": ""}
{"id": "2035184", "revid": "7969", "url": "https://it.wikipedia.org/wiki?curid=2035184", "title": "F 333", "text": ""}
{"id": "2035185", "revid": "6923", "url": "https://it.wikipedia.org/wiki?curid=2035185", "title": "Ferrari F 333 SP", "text": ""}
{"id": "2035187", "revid": "339392", "url": "https://it.wikipedia.org/wiki?curid=2035187", "title": "F93 A", "text": ""}
{"id": "2035189", "revid": "1935652", "url": "https://it.wikipedia.org/wiki?curid=2035189", "title": "Francesco Coccopalmerio", "text": "Biografia.\nNasce a San Giuliano Milanese, in provincia e arcidiocesi di Milano, il 6 marzo 1938; \u00e8 figlio di Alberto, originario di Scontrone, in Abruzzo, e di Giuseppina Ceppi, insegnante, originaria di Sernio, in Valtellina.\nDurante la Seconda guerra mondiale la famiglia sfolla nel paese della madre, dove riceve la prima comunione.\nNel periodo dell'adolescenza cresce nella parrocchia dei Santi Gervasio e Protasio a Parabiago, dove il padre \u00e8 segretario comunale.\nFormazione e ministero sacerdotale.\nDopo aver ottenuto la maturit\u00e0 classica al liceo statale di Busto Arsizio, entra nel seminario arcivescovile di Milano presso la sede di Venegono Inferiore nel 1957, rimanendovi fino al 1962, proseguendo quindi i propri studi presso la facolt\u00e0 teologica dell'Italia settentrionale, dove nel 1963 ottiene la licenza teologica.\nIl 28 giugno 1962 \u00e8 ordinato presbitero, nella cattedrale di Milano, dal cardinale Giovanni Battista Montini (poi papa Paolo VI).\nPer un anno, dal 1962 al 1963, \u00e8 professore al seminario minore di Masnago per poi entrare nella curia di Milano dal 1966, dove ricopre l'incarico di avvocato generale dal 1980 al 1994. Sempre nel 1966 diviene, inoltre, professore di diritto canonico presso la facolt\u00e0 teologica dell'Italia settentrionale, incarico che mantiene fino al 1999.\nSi trasferisce dunque a Roma, per studiare alla Pontificia Universit\u00e0 Gregoriana, dove ottiene il dottorato in diritto canonico nel 1968, sotto la guida del gesuita Wilhelm Bertrams, col quale disserta una tesi dal titolo \"La partecipazione degli acattolici al culto della chiesa cattolica nella pratica e nella dottrina della Santa Sede dall'inizio del XVII secolo ai nostri giorni\". Nel 1970 ottiene un diploma in teologia morale presso l'Accademia alfonsiana. Consegue la laurea in giurisprudenza nel 1976 presso l'Universit\u00e0 Cattolica di Milano sotto la guida del professor Orio Giacchi.\nDal 1981 \u00e8 professore aggiunto nella facolt\u00e0 di diritto canonico presso la Pontificia Universit\u00e0 Gregoriana e dal 1985 torna a Milano per divenire pro-vicario generale dell'arcidiocesi. Diviene anche presidente della commissione diocesana per l'ecumenismo e il dialogo, dal 1988\nNel 1986 \u00e8 nominato prelato d'onore di Sua Santit\u00e0.\nOttiene la licenza in teologia nel 1990, cogliendo anche l'occasione per studiare il tedesco.\nMinistero episcopale e cardinalato.\nL'8 aprile 1993 papa Giovanni Paolo II lo nomina vescovo ausiliare di Milano e vescovo titolare di Celiana; riceve l'ordinazione episcopale il 22 maggio successivo, nella basilica di Sant'Ambrogio a Milano, dal cardinale Carlo Maria Martini, coconsacranti i vescovi Attilio Nicora (poi arcivescovo e cardinale) e Giovanni Giudici.\nDurante questo periodo si occupa attivamente della cultura e dei centri di formazione culturale cattolica. Si guadagna la fiducia dell'arcivescovo divenendo vicario delegato per la disciplina dei sacramenti, per il patrimonio culturale ecclesiastico, per l'archivio storico, per il tribunale ecclesiastico regionale e, dal 1993, diventa anche delegato per il concilio dei presbiteri e della pastorale diocesana. Nella CEI \u00e8 membro del consiglio per gli affari giudiziari, dal 1993, e ne diventa presidente dal 1999. Dal 1995 al 2006 \u00e8 commissario pontificio della Compagnia di San Paolo. Nell'agosto del 2000 \u00e8 nominato membro del Supremo tribunale della Segnatura apostolica.\nIl 4 agosto 2002 inaugura, insieme all'allora vescovo di Sulmona-Valva Giuseppe Di Falco, il Sacrario nazionale mauriziano d'Italia a Pescocostanzo.\nIl 15 febbraio 2007 papa Benedetto XVI lo nomina presidente del Pontificio consiglio per i testi legislativi e lo eleva alla dignit\u00e0 di arcivescovo; succede al cardinale Juli\u00e1n Herranz Casado, dimessosi per raggiunti limiti di et\u00e0.\nSotto la sua presidenza, ha luogo la celebrazione del venticinquesimo anniversario della promulgazione del codice di diritto canonico (1983-2008) e il ventesimo anniversario dell'entrata in vigore del Codice dei canoni delle Chiese orientali (1990-2010). Nel 2008, diventa consultore generale dell'Unione giuristi cattolici italiani. \u00c8 inoltre il fondatore, col gesuita Jean Beyer, del giornale \"Quaderni di Diritto Ecclesiale\", nonch\u00e9 autore di numerose pubblicazioni scientifiche in materia di legislazione ecclesiastica.\nNel concistoro del 18 febbraio 2012 papa Benedetto XVI lo crea cardinale diacono di San Giuseppe dei Falegnami; il 26 aprile successivo prende possesso della diaconia.\nViene nominato membro della Congregazione per la dottrina della fede, del Supremo tribunale della Segnatura apostolica e del Pontificio consiglio per la promozione dell'unit\u00e0 dei cristiani il 21 aprile 2012; il 19 giugno seguente viene confermato presidente del Pontificio consiglio per i testi legislativi, \u00e8 nominato membro della Congregazione delle cause dei santi il 22 dicembre di quello stesso anno. Il 19 dicembre 2013 \u00e8 confermato membro della Congregazione delle cause dei santi.\n\u00c8 anche delegato pontificio per le celebrazioni del 718\u00ba anniversario della Perdonanza Celestiniana tenutosi a L'Aquila dal 23 al 29 agosto 2012.\nIl 12 e il 13 marzo 2013 partecipa come cardinale elettore al conclave che porta all'elezione di papa Francesco.\nSinodo della famiglia.\nIl 27 agosto 2014 papa Francesco lo nomina in un gruppo di lavoro incaricato di accelerare il processo di valutazione della nullit\u00e0 dei matrimoni. Il suo lavoro d\u00e0 come risultato alcuni cambiamenti resi pubblici dal pontefice nel settembre 2015, il quale elimina gli appelli obbligatori, facilita alcune circostanze ed istituisce processi meno brevi in alcuni casi.\nDopo la prima sessione del Sinodo della Famiglia tenutosi nell'ottobre 2014, esprime disappunto per il fatto che non tutti i partecipanti avessero dimostrato di comprendere \"quali sono i problemi che ci affliggono e le loro connessioni\" al contrario \"mostrando di voler semplicemente riaffermare la dottrina\". Fa un esempio:\nEgli abbraccia inoltre l'idea dell'accesso all'Eucaristia anche per quei cattolici che si trovino in situazioni matrimoniali irregolari. Fa a tal proposito l'esempio di una donna che vive con un uomo con tre figli piccoli avuti da una donna che lo ha abbandonato. Egli immagina che questa si accosti alla comunione \"durante il funerale del padre, o nel giorno della cresima di uno dei bambini\". Il cardinale pertanto si chiedeva: \"\u00c8 totalmente impossibile dunque ammetterla alla comunione? Ammettendola al sacramento, andrei contro la dottrina dell'indissolubilit\u00e0 del matrimonio? Non penso proprio: infatti questo non ha a che fare col caso in esame.\"\nGli ultimi anni in Curia.\nNel gennaio 2015 papa Francesco lo nomina membro della Congregazione per la dottrina della fede con l'incarico tra l'altro di rivedere gli appelli del clero colpevole di abusi.\nNel 2015 il cardinale Coccopalmerio ha delle contrapposizioni sull'autorit\u00e0 data al Segreteria per l'economia e al suo prefetto, il cardinale George Pell. Egli richiede non solo maggiore trasparenza in tutte le operazioni finanziarie, ma anche il consolidamento della gestione sotto la segreteria\nNel 2017 viene incaricato di rispondere ad alcune chiarificazioni espresse dai \"dubia\" nell\"Amoris Laetitia\" di papa Francesco. Egli si concentr\u00f2 in particolare sul permettere a coloro che non fossero sposati regolarmente l'accesso ai sacramenti solo se riconoscessero la loro situazione di peccato e manifestassero desiderio di mutarla.\nIl 6 marzo 2018, al compimento del suo ottantesimo genetliaco, esce dal novero dei cardinali elettori. Il successivo 7 aprile papa Francesco accoglie la sua rinuncia all'ufficio di presidente del Pontificio consiglio per i testi legislativi per raggiunti limiti di et\u00e0; gli succede l'arcivescovo Filippo Iannone.\n\u00c8 membro del Supremo tribunale della Segnatura apostolica.\nGenealogia episcopale.\nLa genealogia episcopale \u00e8:"}
{"id": "2035194", "revid": "124123", "url": "https://it.wikipedia.org/wiki?curid=2035194", "title": "Nati nel 188 a.C.", "text": ""}
{"id": "2035199", "revid": "36426", "url": "https://it.wikipedia.org/wiki?curid=2035199", "title": "Mura di Roccastrada", "text": "Le mura di Roccastrada costituiscono il sistema difensivo dell'omonimo centro.\nStoria.\nLa cinta muraria fu costruita nel corso del XII secolo, a protezione del centro storico di Roccastrada, che proprio in quell'epoca stava conoscendo un periodo di sviluppo e di espansione urbanistica.\nLa cerchia fu costruita su tre lati, degradando all'estremit\u00e0 settentrionale e a quella meridionale del lato occidentale, ove la presenza di ripidi massi rocciosi garantiva un sistema difensivo naturale per quella zona del borgo.\nNel corso dei secoli il sistema difensivo originario ha subito varie modifiche in epoche successive, tanto da venire a trovarsi in vari punti addossato ad abitazioni, oltre a rimanere privato delle varie torri di guardia che a tratti si elevavano lungo il perimetro esterno della cortina muraria.\nDescrizione.\nLe mura di Roccastrada racchiudono parzialmente il centro storico di origine medievale.\nMentre sul lato occidentale vi era gi\u00e0 una difesa naturale grazie ai ripidi massi rocciosi su cui sorge il borgo, la cerchia muraria che si sviluppava lungo gli altri tre lati si \u00e8 ben conservata sul lato settentrionale e su quello meridionale, seppur quasi ovunque addossata alle pareti esterne di fabbricati ed edifici abitativi.\nI tratti delle mura perimetrali che si sono conservati presentano ancora oggi l'originario rivestimento in blocchi di pietra, anche nei vari punti in cui vi si sono sovrapposte le pareti di altri edifici del centro storico. Si conserva, inoltre, la Porta di Borgo, che fin dalle origini rappresentava il principale accesso al centro storico.\nDell'originario sistema difensivo si \u00e8 conservata anche la trecentesca torre dell'Orologio, pesantemente ristrutturata durante il secolo scorso, che in passato svolgeva funzioni di avvistamento, oltre a scandire con il suono delle campane le varie ore del giorno."}
{"id": "2035200", "revid": "124123", "url": "https://it.wikipedia.org/wiki?curid=2035200", "title": "Nati nel 140 a.C.", "text": ""}
{"id": "2035203", "revid": "124123", "url": "https://it.wikipedia.org/wiki?curid=2035203", "title": "Nati nel 135 a.C.", "text": ""}
{"id": "2035205", "revid": "124123", "url": "https://it.wikipedia.org/wiki?curid=2035205", "title": "Nati nel 124 a.C.", "text": ""}
{"id": "2035206", "revid": "124123", "url": "https://it.wikipedia.org/wiki?curid=2035206", "title": "Nati nel 123 a.C.", "text": ""}
{"id": "2035209", "revid": "767487", "url": "https://it.wikipedia.org/wiki?curid=2035209", "title": "Polowat", "text": "Polowat, o Poluwat, \u00e8 un atollo corallino e una municipalit\u00e0 di Chuuk, uno degli Stati Federati di Micronesia. Poluwat \u00e8 situata nella distretto nord-ovest di Oksoritod. L'atollo \u00e8 composto da cinque isolette con una superficie complessiva di 3.4\u00a0km\u00b2:\nL'atollo Polowat Atoll ha al suo interno una piccola laguna, confrontandolo con altri atolli micronesiani, la cui superficie \u00e8 soltanto di 7\u00a0km\u00b2. Alet ad ovest e Polowat ad est, le due maggiori isole dell'atollo, hanno alberi di Artocarpus altilis al centro e palme di cocco lungo le spiagge. \nLungo il bordo settentrionale della scogliera, fra Polowat e Alet, ci sono le isolette Bangelab e To. La punta settentrionale dell'atollo \u00e8 l'isoletta Sau, con 0.02\u00a0km\u00b2 \u00e8 la pi\u00f9 piccola. Anche se boschiva, questa piccolissima isoletta possiede poche palme da cocco. A nord est di Alet sono presenti bunker giapponesi usati durante il secondo conflitto mondiale e una torre bianca, alta 40 metri. A Polowat \u00e8 presente una stazione radio.\nL'atollo Polowat e in particolare l'isola Alet sono le terre pi\u00f9 ad ovest di Chuuk.\nCome insediamenti abitativi, ci sono tre villaggi nella parte ovest dell'isola Polowat, affacciati sulla laguna, con una popolazione totale di 1.015 (censimento del 2008), da nord a sud:\nIl banco Uranie, posizionato a 26\u00a0km a sud est di Polowat, ha una profondit\u00e0 che oscilla fra gli 11 e i 61 metri. Insieme all'atollo Polowat, \u00e8 considerato parte di un grande atollo sommerso, la cui struttura copre complessivamente 332\u00a0km\u00b2.\nIl banco Enderby, con una profondit\u00e0 di 16 metri, dista 5\u00a0km da Alet."}
{"id": "2035213", "revid": "122833364", "url": "https://it.wikipedia.org/wiki?curid=2035213", "title": "Col Nudo", "text": "Il Col Nudo (2.472 m s.l.m.) \u00e8 la montagna pi\u00f9 alta delle Prealpi Venete e della catena dell'Alpago (sottosezione delle Prealpi Bellunesi), posta sul confine tra la regione Veneto (Provincia di Belluno) e la regione Friuli-Venezia Giulia (Provincia di Pordenone).\nDescrizione.\nLa struttura di questa montagna \u00e8 la seguente: la cima principale \u00e8 in posizione centrale, spostata verso sud-ovest, mentre l'antecima nord (2460\u00a0m) precipita con un muro di 700\u00a0m verso il Vajont. Appena a sud-est della cima c'\u00e8 la Cima Lastei (2439\u00a0m) che termina al Passo di Valbona. Ad ovest, sopra la Val Gallina confluisce la cresta delle Cime di Pino formando tre grosse elevazioni: Cima Secca (2350\u00a0m), Cima Sora il Ciot (2318\u00a0m) e la Cima del Colatoio (2318\u00a0m). La cresta termina poi verso il Monte Dolada con cui confina tramite Forcella Lastra e Forcella Gallina.\nAlpinismo.\nSi pu\u00f2 salire sulla vetta partendo da \"San Martino\", frazione di Chies d'Alpago.\nQuesta cima, in verit\u00e0 molto complessa perch\u00e9 formata da varie elevazioni, pu\u00f2 sembrare insignificante vista da sud, al contrario la sua parete nord \u00e8 una delle estreme pareti delle Dolomiti, riscoperta di recente dall'alpinismo che ivi ha scritto pagine sorprendenti:\nLa base delle pareti del Col Nudo \u00e8 di difficile accesso. Abbisogna di almeno 4 ore di marcia da Erto, per canaloni e ripidi prati. Nei prati occorre fare attenzione alle zecche, presenti su tutto il territorio delle Dolomiti Friulane."}
{"id": "2035214", "revid": "124123", "url": "https://it.wikipedia.org/wiki?curid=2035214", "title": "Nati nell'85 a.C.", "text": ""}
{"id": "2035215", "revid": "125875084", "url": "https://it.wikipedia.org/wiki?curid=2035215", "title": "Enzo Mari", "text": "Biografia.\nFilosofia concettuale.\nNato a Novara, da Carolina, piemontese di Cerano (NO), e da Luigi originario di Spinazzola in Puglia, Mari frequent\u00f2 l'Accademia di Brera dal 1952 al 1956 formandosi in letteratura e arte, e approfondendo i temi della psicologia della percezione visuale.\nFiniti gli studi, si dedic\u00f2 subito al nascente mondo del disegno industriale, presentando il suo primo progetto al produttore di arredi milanese Danese nel 1957.\nMari applic\u00f2 alla sua produzione i suoi studi personali sui temi della percezione e dell'aspetto sociale del design, alla sua funzione nella vita quotidiana e al ruolo del designer nel processo industriale.\nIl designer, secondo Mari, non si sarebbe dovuto limitare alla creazione di oggetti belli e forme piacevoli: l'aspetto funzionale era imprescindibile, cos\u00ec come lo era l'efficienza delle scelte progettuali in campo di materiali e lavorazioni, non pu\u00f2 esservi poesia senza metodo.\nMari recupera lo slogan del movimento Arte cinetica, conosciuto anche come Arte Programmata, di cui era stato esponente in giovent\u00f9, che cita: \"il nostro scopo \u00e8 fare di te un partner\". L'utente non \u00e8 pi\u00f9 consumatore passivo, ma diventa un fruitore di un oggetto e di un processo (quello del design) in cui ha una parte attiva.\nSecondo un altro grande del design italiano, Alessandro Mendini, \"Mari non \u00e8 un designer, se non ci fossero i suoi oggetti mi importerebbe poco. Mari invece \u00e8 la coscienza di tutti noi, \u00e8 la coscienza dei designers, questo importa\".\nCritico verso ci\u00f2 che \u00e8 diventato il design una volta conclusa l'epoca d'oro degli anni sessanta e settanta, Mari attribuisce al marketing la colpa di aver trasformato il designer da filosofo creativo in semplice interprete di tendenze. A fronte di queste considerazioni, nel 1999 Mari scrive il \"Manifesto di Barcellona\", in cui sostiene che \u00e8 necessario ritornare alla \"\"tensione utopizzante delle origini del design\" e invoca un nuovo giuramento di Ippocrate per cui \"l'etica \u00e8 l'obiettivo di ogni progetto\"\".\nLa carriera di designer.\nMari \u00e8 universalmente considerato uno dei maggiori teorici del design italiano e mondiale.\nSin dagli anni cinquanta partecipa ai movimenti di avanguardia legati al design, entrando nel gruppo dell'Arte cinetica: l\u00ec ha modo di conoscere Bruno Munari, che influenzer\u00e0 parte dei suoi lavori futuri, quali \"16 animali\" e \"16 pesci\".\nNel 1963 diventa coordinatore del Gruppo \"Nuova Tendenza\" e organizza l'esposizione del gruppo alla Biennale di Zagabria del 1965.\nDal 1963 al 1966 insegna presso la scuola della Societ\u00e0 Umanitaria di Milano: fu la prima delle sue esperienze da docente, continuate sino agli anni 2000 in numerose istituzioni prestigiose tra cui il Politecnico di Milano, dove tenne diversi corsi nelle facolt\u00e0 di Disegno Industriale e Architettura, o a Parma dove fu docente di Storia dell'Arte.\nDurante quegli anni elabor\u00f2 una propria teoria sul design e la mise in pratica nei progetti su cui lavor\u00f2 nei settori del prodotto, della grafica e degli allestimenti. Per quest'opera continua di approfondimento, \u00e8 stato premiato nel 1967 con un Compasso d'Oro per le sue \"ricerche individuali sul design\".\nSempre nel 1967 cominci\u00f2 la sua decennale collaborazione con le Ceramiche Gabbianelli: a fronte della richiesta di disegnare alcune decorazioni per delle \"piastrelle di design\", Mari rifiut\u00f2 di svolgere un semplice ruolo di grafico e intraprese un complesso percorso filosofico che lo ha portato a rivedere alle radici il concetto di decorazione a parete. Per le sue piastrelle (\"Serie Elementare\" del 1968, \"Traccia\" del 1978 e \"Decorato a Mano\" del 1981, tra le pi\u00f9 importanti), Mari recupera tecnologie del passato ed elabora una poetica delle forme e dei colori fatta di segni elementari.\nNel 1974 Mari d\u00e0 alle stampe \"Funzione della ricerca estetica\", in cui sposta l'attenzione del dibattito sul design dal prodotto alla figura del designer.\nNel 1972 Mari partecipa all'esibizione \"\", al MOMA di New York; la mostra, importantissima, segn\u00f2 la nascita della fama del \"Made in Italy\" nel mondo, fece conoscere oggetti dei pi\u00f9 grandi designer dell'epoca, quali Vico Magistretti, Ettore Sottsass e Paolo Lomazzi.\nMari era presente alla mostra con il vaso reversibile \"Pago-Pago\" (1969) di Danese, un vaso in ABS stampato che poteva essere usato dritto o capovolto, cambiandone l'aspetto estetico; l'idea di fondo era di consentire flessibilit\u00e0 d'uso, data l'impossibilit\u00e0 di creare il design perfetto per ogni ambiente.\nDal 1976 al 1979 \u00e8 stato presidente dell'Associazione per il Disegno Industriale, assegnatrice dei premi Compasso d'Oro per il design.\nNel 1983 l'Universit\u00e0 di Parma gli ha dedicato una mostra personale, grazie a una collezione di 8500 schizzi e disegni originali donati da Mari al \"Centro Studi e Archivio della Comunicazione\" dell'ateneo.\nOpere di Mari sono esposte nei principali musei di arte e design del mondo, tra cui, per esempio, la Galleria Nazionale d'Arte Moderna di Roma, o il Museum of Modern Art di New York o il Triennale Design Museum di Milano.\nMorte.\nMor\u00ec il 19 ottobre 2020, all'et\u00e0 di 88 anni, mentre era ricoverato all'ospedale San Raffaele di Milano per le complicazioni dovute al contagio da COVID-19. La sua seconda moglie, la curatrice d'arte Lea Vergine, lo segu\u00ec il giorno dopo per le stesse cause.\nRiconoscimenti.\nNel 2000 ha ricevuto il Royal Designers for Industry, premio conferito dalla Royal Society of Arts.\nNell'ottobre 2002 gli \u00e8 stata conferita la Laurea Honoris Causa in Disegno Industriale dalla Facolt\u00e0 di Architettura del Politecnico di Milano.\nNel 2008 gli \u00e8 stata dedicata dalla Galleria di Arte Moderna e Contemporanea di Torino una personale antologica, in occasione dell'Anno Internazionale del Design.\nRicevette 5 Compassi d'Oro, di cui l'ultimo nel 2011, alla carriera.\nProdotti.\nMari \u00e8 autore di oltre 1500 oggetti, realizzati per le maggiori aziende italiane. Tra queste, vi sono Zanotta, Rexite, Driade, Alessi, Danese, Artemide, Olivetti, Ideal Standard, Flou, Estel, Lema e Robots.\nOltre al gi\u00e0 citato \"Pago-Pago\", sono molti gli oggetti significativi creati da Mari.\nPutrella.\nUno degli oggetti pi\u00f9 famosi di Mari \u00e8 il vassoio \"Putrella\" per Danese Milano: il vassoio \u00e8 fatto da un unico pezzo di trave da edilizia in acciaio (una putrella, appunto), piegata alle estremit\u00e0. \nParticolarit\u00e0 dell'oggetto sono proprio le pieghe, fatte su un semilavorato che viene creato e usato proprio per la sua capacit\u00e0 di non piegarsi facilmente; il materiale, tipico dei cantieri e del mondo industriale, viene decontestualizzato e posto in un salotto o in un altro ambiente nobile, con un intervento creativo basato sull'ironia creativa.\nIn Attesa.\nQuest'oggetto per Danese Milano, del 1971, \u00e8 uno degli esempi della fusione tra ricerca formale e funzionale che permea l'opera di Mari.\nSi tratta di un cestino per la carta, a forma di parte terminale di tubo che sporge -inclinato- dal pavimento su cui viene poggiato.\nIl nome, \"In attesa\", si riferisce alla funzione del cestino, che appunto attende il lancio di palle di carta verso la sua bocca inclinata.\nSof-Sof.\nUna sedia molto semplice, in tondo di acciaio elettrosaldato su cui sono posti due soffici e generosi cuscini che creano un netto contrasto con la struttura cromata. \u00c8 stata prodotta nel 1972 da Driade poi riedita nel 2015.\nQuesto prodotto \u00e8 stato uno degli anticipatori di una tendenza che si sarebbe diffuso a met\u00e0 degli anni settanta, caratterizzato da prodotti economici da produrre e a bassa tecnologia, ma ottimizzati per la lavorazione industriale.\nDelfina.\nNel 1979 Mari torna a progettare sedie in tondo metallico, con la \"Delfina\". La forma \u00e8 semplicissima, con seduta e schienale in cotone e microfibra montati tramite una cerniera a zip. Il progetto, realizzato per Robots SpA gli valse il suo secondo Compasso d'Oro. \u00c8 prodotta da Rexite, leader nella produzione di complementi d'arredo di design.\nFormosa.\nUn calendario da parete, realizzato nel 1963 per Danese. Su una piastra di alluminio si montano pannelli in PVC con i numeri e le date.\nSumatra.\nSumatra \u00e8 un portadocumenti impilabile da ufficio, in plastica colorata. Nato nel 1976 per Danese.\nBric.\nRealizzato insieme ad Antonia Astori per Driade nel 1977, \"Bric\" \u00e8 un sistema di autoprogettazione e autocomposizione dell'arredo, composto da mobili modulari venduti in kit di montaggio.\nTonietta.\nNel 1987 Mari produce per Zanotta la sedia \"Tonietta\", con struttura in alluminio e seduta in polipropilene. La sintesi tra forma e funzione permette a Mari di vincere il suo terzo Compasso d'Oro.\nLegato.\nPer Driade Mari nel 2001 elabora un tavolo quadrato, realizzato da un piano in legno truciolare finito a ebano e gambe in acciaio con supporti in alluminio. Con questo progetto vince il suo quarto Compasso d'Oro.\nMariolina (2002).\nNel 2002 Mari ha progettato per Magis la sedia \"Mariolina\". Si tratta di una sedia impilabile con struttura in tubo d'acciaio e seduta e schienale formati in polipropilene per stampaggio a iniezione. La struttura tubolare \u00e8 cromata o finita con verniciatura grigio-metallizzata in resina epossidica.\nIl gioco delle favole.\nNel 1965 Mari progetta questo libro-gioco, oggi prodotto da Corraini edizioni, considerato tuttora uno dei pi\u00f9 interessanti giochi per stimolare la creativit\u00e0 infantile. Composto da 6 tavole su cui sono raffigurati animali ed elementi vari della favolistica classica, lascia al bambino la totale libert\u00e0 di smontare e rimontare gli scenari, come fossero le quinte teatrali della propria personalissima storia.\nSedia N.1 (Autoprogettazione).\nNel 1974 Mari progetta la sedia n.1 seduta che fa parte di una serie di complementi d'arredo economici pensati per essere assemblati dall'acquirente.\nIn modo da rendere i complementi molto economici e trasmettere inoltre delle conoscenze base sulla costruzione di essi.\nSigmund.\nNel 1999 Mari progett\u00f2 l'iconica dormeuse in pelle 'Sigmund', oggi prodotta da Estel, ispirata al padre della psicoanalisi. La chaise longue \u00e8 realizzata con cinte in cuoio conciato al vegetale rigorosamente intrecciate a mano. Il poggiatesta in cuoio \u00e8 imbottito in polipropilene. Le gambe sono in trafilato di ferro saldato.\nCalendario Timor.\nIl Calendario Timor \u00e8 un calendario perpetuo da scrivania progettato da Enzo Mari per Danese Milano nel 1967. La sua forma \u00e8 ispirata ai vecchi cartelli ferroviari degli anni Quaranta, quando Mari era un bambino. Timor \u00e8 un calendario originale ed innovativo, caratteristiche che lo hanno reso sempre attuale nel corso degli anni non uscendo mai di produzione."}
{"id": "2035217", "revid": "124123", "url": "https://it.wikipedia.org/wiki?curid=2035217", "title": "Nati nel 75 a.C.", "text": ""}
{"id": "2035222", "revid": "15756", "url": "https://it.wikipedia.org/wiki?curid=2035222", "title": "Capezzano Monte", "text": "Capezzano Monte \u00e8 una frazione del comune di Pietrasanta, in Versilia, provincia di Lucca, appartenente all'arcidiocesi di Pisa.\nGeografia fisica.\nIl paese si trova sulla collina sovrastante il capoluogo comunale, infatti dalla Piazza del Duomo di Pietrasanta volgendo lo sguardo verso l'alto, sopra la Rocca s'intravede la frazione arroccata sulla collina dietro il colle chiamato il Castiglione. Dista dal capoluogo circa 3,5\u00a0km ad un'altezza di 345 m s.l.m., ha circa 354 abitanti. L'abitato confina ad ovest con la frazione di Capriglia, verso sud est con Valdicastello e ad est \u00e8 collegato tramite un'antica mulattiera al paese di Sant'Anna di Stazzema.\nIl paese \u00e8 suddiviso in varie zone che compongono la frazione: S. Caterina, Paduletto, Crociale, Rebuto, Chiano, Costamagra, Valiano, Case di Gall\u00e9, Nespolo, Canal d'oro.\nNella frazione sono attive da sempre tre associazioni: la Societ\u00e0 Filarmonica Capezzano Monte, il Coro Versilia e la Misericordia.\nLa filarmonica di Capezzano Monte e il Coro Versilia svolgono vari concerti nel paese: il Concerto di Natale, il quale viene svolto all'interno della Chiesa Parrocchiale; quelli estivi uno dei quali viene eseguito all'interno della cava di tufo appena sopra il paese ribattezzata da alcuni anni \"Teatro La cava\" luogo veramente suggestivo da cui si pu\u00f2 ammirare uno splendido panorama sul litorale versiliese da Viareggio al Golfo della Spezia.\nStoria.\nLe sue origini secondo alcuni storici risalgono al primo secolo a.C. quando un romano di nome \u201cCapitius\u201d, forse un ex soldato si insedi\u00f2 o costru\u00ec un casato in quel luogo, che in seguito venne chiamato \u201cSelve Capetiana\u201d. Nonostante le sue origini risalgano al periodo romano, un secolo dopo la vittoriosa guerra combattuta con le trib\u00f9 dei Liguri-Apuani e la loro deportazione nel Sannio (sotto il nome di Liguri Bebiani o Corneliani), le prime notizie documentate di Capezzano di Pietrasanta risalgono al 808 d.C. come ricorda un documento dell'archivio diocesano di Lucca, il vescovo di Lucca cedeva in affitto ad un certo Ermifridulo una piccola casa massiccia, una masseria, situata in Capeziano ed appartenente alla Chiesa di S. Martino e nel 954 un altro Vescovo di Lucca ricorda Capeziano in occasione di un scambio di beni tra la chiesa di S. Martino e la Pieve di S. Giovanni e Felicita.\nIn quei terrazzamenti esposi alle scorrerie dei saraceni e coinvolti sempre dalle mischie dei soldati in guerra, per fuggire alle minacce e ai continui ladrocini intorno al 700 d. C. fu costruita una fortezza sul colle piramidale (il colle Castiglione) chiamata Torre Capeziana, il castello dopo una serie di distruzioni e ricostruzioni durate quasi 4 secoli, nei quali i lucchesi da una parte e i Visconti di Corvaia, alleati con i pisani si diedero battaglia per tutta la Versilia, venne distrutto definitivamente dai lucchesi intorno al 1272-73. In tempi moderni, nel 1930, la maggior parte delle pietre rimaste del castello dopo esser state trasportate con una teleferica, furono utilizzate per realizzare la strada comunale di Capezzano.\nNel 1420 si narra della venuta in Capezzano di una colonia di abitanti di Brescia da Arzeno, dopo che un gruppo di Lombardi fuggiti dalle loro terre descrissero ai loro paesani le terre di Capezzano come terra di paradiso. Gli abitanti del borgo dei carbonari furono chiamati con l'appellativo \"chiurpino\" modificato poi in \"chiarpino\" e poi in \"chiappino\" che derivava dal dialetto che i Longobardi portarono nel paese, un dialetto chiuso, chiorpo. Gi\u00e0 nel 1457 si registrarono propriet\u00e0 terriere appartenetti a un cero Bartolomeo detto Bresciano e a Giovanni Maria del Bresciano che insieme a Giovanni Santino Lan\u00e8 fu Norcino (Macellaro) in Pietrasanta.\nQuando il comune di Pietrasanta nel 1513 scomparve a seguito delle lotte civili e delle scorrerie dei pirati Capezzano Monte fece Comune con propri reggitori e propria amministrazione. All'anagrafe si contarono 72 case, 72 famiglie e 366 abitanti. Nel 1590 si radun\u00f2 il \u201cconsiglio della Terra\u201d nel paese dei carbonari-fornaciari e fu eretto un Oratorio dedicato a S. Rocco. Nel 1637 l'oratorio fu elevato a rango di Rettoria. Il rettore aveva l'obbligo di residenza e maestro per i bambini. Nel 1786 fu deciso di costruire una canonica e una sacrestia alla destra dell'oratorio sul Costellino, era il 1786. Due anni pi\u00f9 tardi furono messe le prime pietre del campanile a sinistra della chiesa con proprie fondamenta.\nPoco pi\u00f9 tardi nel 1792 da un editto del Granduca Leopoldo I di Lorena l'oratorio di S. Rocco fu elevato a Pievania, perch\u00e9 a Capezzano popolo di 400 anime l'entrata della Pieve era di 400 scudi ed a Valdicastello di 600 anime, solo di 157 scudi; questo fu il uno dei motivi principali. A Capezzano si trasferirono tutte le rendite della Pieve di S. Giovanni e Felicit\u00e0 e il Pievano Elia Bottari. Cos\u00ec la Pievania fu divisa in due parrocchie, e Capezzano sorse alla dignit\u00e0 di Pievania.\nIl 22 marzo 1829 l'oratorio dopo due progetti fu ampliato a crociera i lavori durarono 10 anni, finirono il 24 giugno 1839. La spesa complessiva fu di lire 8.794 e 197 millesimi. Nel 1847 le antiche campane furono rifuse con aggiunta di una notevole quantit\u00e0 di bronzo e di oro e argento e nel 1900 furono collocate nelle nuove finestre dopo il rialzo del campanile a 28 metri. Il 13 agosto 1922 per la festa di S. Rocco fu inaugurata la Campana Maggiore (est del campanile) dedicata al Santissimo Sacramento e pesante 10,91 quintali. A riempire l'unico finestrone vuoto rimasto nel 1924 venne donata la quarta campana, la pi\u00f9 piccola dal padre cappuccino Giovanni Bresciani. Le campane furono elettrificate al \u201csuono Lucchese\u201d dalla ditta Scarselli di Firenze nel 1966. La chiesa fu rivestita di marmo e decorata nel 1946-47 e il 10 agosto 1947 fu consacrata dal vescovo Barbieri, vicario capitolare di Pisa, come ricorda una lapide infissa a destra all'ingresso della chiesa.\nEventi.\nFesta patronale.\nLa festa del santo patrono San Rocco si svolge il 16 agosto, ma ogni tre anni la statua del santo viene portata in processione, infatti la festa \u00e8 detta Triennale.\nCome da tradizione la festa triennale, viene organizzata dal Comitato di S. Rocco. Questa associazione e guidata dalla Famiglia Bresciani, che ne coordina i membri e l'organizzazione, e viene tramandato di padre in figlio.\nPer la festa triennale alle ore 11 viene celebrata la S. Messa e nel pomeriggio si svolge la processione per le vie del paese con il simulacro del santo, a cui prende parte la Societ\u00e0 Filarmonica Capezzano Monte, la banda paesana.\nPer la festa di S. Rocco viene organizzata, una fiera di beneficenza, il cui ricavato, secondo necessit\u00e0, viene devoluto a scopo benefico o per la parrocchia.\nCome da tradizione si preparano i Tordelli piatto tipico di Capezzano e prevalentemente della cucina versiliese, semi-circolare e contengono un ripieno di carne ed erbette, che ricordano la conchiglia di S. Rocco che ha sopra il mantello.\nFesta di Santa Cecilia.\nLa festa di Santa Cecilia, patrona dei musicisti si celebra ogni 22 novembre. La festa ha particolare importanza perch\u00e9 a Capezzano Monte esistono due realt\u00e0 musicali di particolare rilievo: la ed il Coro Versilia.\nOgni tre anni viene celebrata la festa con la processione della reliquia della santa e il simulacro."}
{"id": "2035225", "revid": "1305772", "url": "https://it.wikipedia.org/wiki?curid=2035225", "title": "Modelli nucleari", "text": "Per i nuclei non esiste un unico modello nucleare capace di spiegare tutte le sue propriet\u00e0, esistono per\u00f2 diversi modelli che si completano a vicenda.\nI motivi sono principalmente due:\nI principali modelli sono:\nIl modello a goccia di liquido.\nIl modello nucleare a goccia fu ipotizzato nel 1939 da Niels Bohr e da John Archibald Wheeler per spiegare la perdita di massa durante una fissione nucleare (difetto di massa).\nQuando il nucleo viene colpito da un neutrone si produce un assorbimento di questa particella da parte del nucleo stesso e ci\u00f2 causa un eccesso di energia che determina un moto oscillatorio (come una goccia di liquido che ha assorbito energia meccanica).\nIl moto oscillatorio causa quindi un allungamento del nucleo finch\u00e9 questo non si rompe (fissione nucleare).\nIl modello a guscio (Shell).\nIl modello a guscio (\"shell\", o a strati) i nucleoni hanno propriet\u00e0 simili a quelle degli elettroni intorno al nucleo, ovvero essi si trovano su orbitali dove agiscono forze nucleari attrattive.\nSe il numero di neutroni o protoni presenti nel nucleo \u00e8 uguale ai \"numeri magici\" (2, 8, 20, 28, 50, 82 e 126) i nuclei sono particolarmente stabili, sono fortemente legati e sono particolarmente abbondanti; viceversa i nuclei con uno o due protoni e/o neutroni in pi\u00f9 risultano poco legati. Il modello a shell predice in maniera soddisfacente spin, parit\u00e0, momento magnetico e momento di quadrupolo elettrico dei nuclidi.\nIl modello collettivo.\nAnche il modello a guscio non \u00e8 del tutto soddisfacente e deve essere integrato con il modello a goccia.\nDa questa integrazione nasce il modello collettivo, che per\u00f2 lascia ancora insoluti molti problemi sulla natura del nucleo."}
{"id": "2035227", "revid": "367445", "url": "https://it.wikipedia.org/wiki?curid=2035227", "title": "Immoralit\u00e0", "text": ""}
{"id": "2035228", "revid": "19638162", "url": "https://it.wikipedia.org/wiki?curid=2035228", "title": "Moldavia romena", "text": ""}
{"id": "2035229", "revid": "167080", "url": "https://it.wikipedia.org/wiki?curid=2035229", "title": "Arshak", "text": ""}
{"id": "2035230", "revid": "167080", "url": "https://it.wikipedia.org/wiki?curid=2035230", "title": "Arsace II d'Armenia", "text": ""}
{"id": "2035234", "revid": "124292126", "url": "https://it.wikipedia.org/wiki?curid=2035234", "title": "IAI Nesher", "text": "Lo IAI Nesher (ebraico: \u05e0\u05e9\u05e8, \"avvoltoio\") era un caccia multiruolo monoreattore ad ala a delta prodotto dall'azienda israeliana Israeli Aircraft Industries (IAI) negli anni settanta, copia quasi identica del francese Dassault Mirage 5.\nImpiegato dalla Heyl Ha'Avir, l'aeronautica militare israeliana, nella guerra del Kippur, sono rimasti in servizio operativo fino all'inizio degli anni ottanta, quindi radiati, revisionati, aggiornati ed infine ceduti all'Argentina con la nuova denominazione IAI Dagger. Successivamente ne venne sviluppata una nuova variante, la IAI Finger.\nI Dagger furono impiegati dalla Fuerza A\u00e9rea Argentina durante la guerra delle Falkland.\nSviluppo.\nNegli anni settanta l'azienda francese Dassault Aviation svilupp\u00f2 su richiesta dello stato israeliano un velivolo derivato dal Mirage III, gi\u00e0 in servizio presso la locale aeronautica militare, la Heyl Ha'Avir (Mirage IIICJ \"Shahak\"). Le specifiche riguardavano una minor capacit\u00e0 ogni tempo a vantaggio di un incremento del carico bellico e una maggiore autonomia. Le modifiche effettuate diedero origine al Mirage 5.\nA causa dell'embargo seguito alle posizioni degli stati europei nei confronti di Israele, il governo francese imped\u00ec di dar seguito all'ordine dei Mirage 5, 30 dei quali gi\u00e0 pagati pi\u00f9 altri 20 facoltativi, bloccando inoltre i finanziamenti per consentire le normali operazioni di manutenzione dei Mirage IIICJ gi\u00e0 in loro possesso. La necessit\u00e0 di reintegrare la flotta di oltre 60 velivoli persi in combattimento durante la guerra dei sei giorni spinse il governo israeliano ad acquistare privatamente/illegalmente i progetti dalla Dassault per riprodurre nell'azienda nazionale Israeli Aircraft Industries (IAI) delle copie ottenendo tramite canali non ufficiali anche i motori. Altre fonti sostengono invece che ci sia stato un accordo non ufficiale per cui 50 esemplari di Mirage 5 gi\u00e0 in carico all'Arm\u00e9e de l'air vennero girati all'aeronautica israeliana in luogo della nuova fornitura che venne invece consegnata all'aeronautica nazionale.\n. Un'ulteriore ipotesi fu quella che gli israeliani vennero in possesso dei piani dettagliati di costruzione attraverso una complessa ed efficace operazione di spionaggio industriale da parte del Mossad.\nLa produzione del nuovo caccia, al quale venne assegnata la denominazione \"Nesher\", venne segretamente iniziata negli stabilimenti IAI presso l'Aeroporto Internazionale Ben Gurion. Il modello risultava identico al Mirage 5 tranne che per l'avionica sviluppata localmente, per l'adozione di un seggiolino eiettabile zero-zero Martin-Baker e per la possibilit\u00e0 di equipaggiarlo con una vasta gamma di missili aria-aria, tra i quali lo Shafrir a guida IR.\nIl primo modello completato venne portato in volo per la prima volta il 21 marzo 1971 e cominciarono ad essere consegnati ai reparti nel maggio dello stesso anno. Nel periodo di produzione, dal 1971 al 1974, vennero realizzati un totale di 61 esemplari, 51 monoposto da caccia denominati Nesher S oltre a 10 biposto da addestramento, i Nesher T.\nI Nesher vennero gradualmente ritirati dal servizio dal 1978 sostituiti da un nuovo modello, lo IAI Kfir, basato anch'esso sull'esperienza acquisita sui Mirage III/5, ma sviluppato attorno a una versione locale del General Electric J79 di seconda generazione, invece dell'Atar 9C, con una spinta di circa due tonnellate superiore, lo stesso usato dagli statunitensi Lockheed F-104 Starfighter e F-4 Phantom II.\nImpiego operativo.\nNesher.\nI Nesher incominciarono ad essere consegnati ai reparti operativi dal maggio 1971 e furono operativi in 4 squadroni da caccia della Heyl Ha'Avir, l'aeronautica militare israeliana, i \"First Fighter\", \"First Jet\", \"Hornet\" e \"Guardians of the Arava\".\nIl primo impiego in azione del Nesher avvenne durante la guerra del Kippur del 1973, quando i piloti israeliani si trovarono ad affrontare le forze aeree di Egitto, Siria, Giordania ed Iraq. Durante gli scontri vennero accreditati agli israeliani oltre 100 abbattimenti nemici, contro una perdita di 15 (o pi\u00f9) velivoli, smentendo voci che avevano definito il Nesher alla consegna dei reparti carente proprio nel combattimento aria-aria. I caccia rimasero operativi fino al 1978 quando vennero gradualmente ritirati dal servizio e sostituiti con i pi\u00f9 moderni IAI Kfir.\nDagger.\nI Nesher superstiti vennero controllati, revisionati, aggiornati ed infine ceduti all'Argentina con la nuova denominazione IAI Dagger in due distinte forniture, 26 esemplari nel 1978 pi\u00f9 altri 13 nel 1980. Di questi 35 erano caccia monoposto ribattezzati Dagger A e 4 addestratori biposto ribattezzati Dagger B.\nCon i Nesher venne istituito il \"6\u00ba Grupo A\u00e9reo\" immediatamente divenuto operativo con l'aiuto dell'esistente \"8\u00ba Grupo A\u00e9reo\", costituito da Mirage IIIEA, e della Fuerza A\u00e9rea del Per\u00fa, gi\u00e0 utente dei Mirage 5, per fronteggiare la crescente crisi di quegli anni con il Cile.\nDurante la guerra delle Falkland del 1982, sono stati assegnati alla base navale di R\u00edo Grande, nella meridionale Terra del Fuoco, e all'aeroporto militare di Puerto San Juli\u00e1n. Bench\u00e9 fossero posti a una notevole distanza dal teatro bellico, aggravata dall'impossibilit\u00e0 di essere riforniti in volo, riuscirono ad effettuare 153 missioni colpendo obiettivi sia terrestri che navali; come per i Mirage III in dotazione alla FAA, anche i Dagger durante i combattimenti iniziali a volte sganciarono i serbatoi ausiliari per disimpegnarsi dal combattimento con i Sea Harrier della Fleet Air Arm, col risultato che la loro autonomia diminu\u00ec ulteriormente. In quest'ultimo ruolo riuscirono a danneggiare il cacciatorpediniere HMS Antrim (D18) e le fregate HMS Brilliant (F90), HMS Broadsword (F88), HMS Ardent (F184), HMS Arrow (F173) ed HMS Plymouth (F126).\nAlla fine del conflitto furono 11 gli esemplari di Dagger perduti in combattimento, 9 abbattuti dagli AIM-9L Sidewinder lanciati dai Sea Harrier della Fleet Air Arm e 2 da missili terra-aria lanciati dalle navi di scorta della task force britannica.\nFinger.\nIl Finger \u00e8 un cacciabombardiere monomotore a getto con ala a delta sviluppato dall'azienda israeliana Israel Aerospace Industries (IAI) negli anni novanta ultima evoluzione del Nesher, copia non autorizzata del Dassault Mirage 5 realizzata in Israele.\nIl contratto stipulato dalla Fuerza A\u00e9rea Argentina con la Israel Aerospace Industries prevedeva un aggiornamento dei propri Dagger ad un nuovo standard con avionica e sistema HUD di provenienza dal Kfir C.2 pi\u00f9 altri sottosistemi.\nIl programma, denominato \"Finger\", venne avviato nel 1982 quando era gi\u00e0 iniziata la guerra delle Falkland. Al termine della guerra, dato che alcuni dei sistemi adottati per l'aggiornamento erano di produzione dell'azienda britannica Marconi Electronic Systems, questi dovettero essere sostituiti a causa dell'embargo imposto dal governo britannico nei confronti dell'Argentina. Lo standard finale denominato \"Finger IIIB\" prevedeva la sostituzione di questi ultimi con quelli prodotti dalla francese Thomson-CSF.\nIl Finger era un monoreattore monoposto caratterizzato dall'ala a delta quasi indistinguibile dai suoi predecessori, se non per una serie di particolari esterni. Il muso era caratterizzato da una forma a punta pi\u00f9 pronunciata, dal tubo di pitot posizionato sulla parte bassa, come nel Mirage 5 e nel Dagger, ma che si differenziava da questi per le piccole antenne laterali comuni all'avionica ed al muso del Kfir."}
{"id": "2035235", "revid": "599013", "url": "https://it.wikipedia.org/wiki?curid=2035235", "title": "Vladislav Radimov", "text": "Carriera.\nDa Bambino frequentava una scuola di scherma, ma all et\u00e0 di 9 anni, si iscrisse ad una scuola di calcio, precisamente quella di Smena, qui non riceve molte attenzioni dai club di San Pietroburgo, e nel 1992 colleziona una sola presenza, nella squadra di seconda divisione russa, Smena-Saturn.\nNel giugno 1992, si trasferisce a Mosca, nella squadra riserve del CSKA Mosca, ma comunque esordisce in prima squadra il 30 luglio 1992, in un match contro l'Okean.\nNel 1994 esordisce nella Nazionale in un'amichevole contro l'.\nNel 1996 gioca tutti e tre i match della Russia ad Euro 96, alla fine della competizione si trasferisce in Spagna, al , fino al 1999 anno in cui viene dato in prestito alla Dinamo Mosca.\nFinito il prestito viene ceduto definitivamente al Levski Sofia dove pero colleziona solo 3 presenze ed 1 rete, alla fine del 2001 ritorna in Russia al , divenendone il capitano, dopo 2 anni ritorna a casa poich\u00e9 viene tesserato dal club della sua citt\u00e0 lo , dove diventa anche l\u00ec, subito, il capitano.\nVita privata.\nIl 18 ottobre 2005, convola a nozze con la cantante russa Tat'jana Bulanova."}
{"id": "2035237", "revid": "6923", "url": "https://it.wikipedia.org/wiki?curid=2035237", "title": "Ferrari 333SP", "text": ""}
{"id": "2035240", "revid": "113948178", "url": "https://it.wikipedia.org/wiki?curid=2035240", "title": "Telelibera - Retepi\u00f9 Italia", "text": "Telelibera \u00e8 un'emittente televisiva napoletana fondata nel 1977.\nStoria.\nL'emittente nasce come \"Telelibera 63\" nel quartiere napoletano di Mergellina nella sede storica al Parco Comola Ricci, fondata da alcuni imprenditori edili, ed inizia a trasmettere sul canale uhf 63 da cui il nome, per poi ampliare nel decennio successivo le capacit\u00e0 di trasmissione (trasmetter\u00e0 anche nei canali uhf 30, 33, 35, 41, 61 e 65) \nNegli anni i temi ricoperti dalle trasmissioni dell'emittente passano dalla semplice cronaca regionale ad argomenti di pi\u00f9 ampio respiro e di interesse sovraregionale.\nNel 2004 ottiene la concessione per trasmettere con la tecnologia digitale terrestre. Nel 2004, ottenuta la concessione alla trasmissione in digitale, la rete di ripetitori e frequenze di Telelibera 63 \u00e8 venduta a Mediaset per la creazione del multiplex Mediaset 1 in Campania. In un primo momento Telelibera 63 continua provvisoriamente a trasmettere in digitale all'interno del multiplex Mediaset 1, successivamente, il gruppo editoriale che fa capo alla famiglia Varriale torna ad operare in proprio, attraverso la nascita del progetto Julie. Dal 2006 Telelibera, infatti, fa parte del bouquet televisivo di Julie Italia, e collabora con le reti Mediaset, fornendo personale in loco e materiali video.\nCuriosit\u00e0.\nTra i vari clienti che utilizzano i servizi di Julie Italia si annoverano editori dal calibro di Mediaset e del gruppo Class"}
{"id": "2035242", "revid": "1444886", "url": "https://it.wikipedia.org/wiki?curid=2035242", "title": "Chiesa di San Salvatore (Spoleto)", "text": "La chiesa di San Salvatore si trova a Spoleto (Perugia) e rappresenta una delle principali testimonianze architettoniche longobarde della Langobardia Minor. L'ispirazione monumentale dei duchi longobardi di Spoleto si manifest\u00f2 qui nel rifacimento della chiesa nell'VIII secolo. La basilica \u00e8 parte integrante del cimitero monumentale di Spoleto e si erge sul colle Ciciano, fuori dalle mura medievali della citt\u00e0. \n Oltre al vicino Tempietto del Clitunno a Campello, i restanti 5 siti sono: il castrum di Castelseprio-Torba con la chiesa di Santa Maria foris portas (VA), il complesso monastico di San Salvatore \u2013 Santa Giulia (BS), il Tempietto Longobardo a Cividale del Friuli (UD), la Chiesa di Santa Sofia (BN) ed il Santuario garganico di San Michele a Monte Sant\u2019Angelo (FG).\nStoria.\nNon esistono documenti che accertino la data precisa di edificazione della basilica. Numerose sono le ipotesi, la pi\u00f9 accreditata delle quali fa presumere che la chiesa sia stata costruita tra la fine del IV secolo e inizio V secolo, sul luogo dove era ubicata una villa romana, e dove erano state sepolte le spoglie di San Concordio, martire sotto Marco Aurelio. L\u2019edificio presenta infatti elementi cristiano-occidentali ed elementi orientali, probabilmente apportati dai monaci siriaci che si stanziarono nella zona di Spoleto durante il IV secolo. Inizialmente la basilica era dedicata a San Concordio, l\u2019edificio fu poi restaurato dai longobardi a seguito di un evento che lo aveva danneggiato e acquis\u00ec la denominazione attuale di San Salvatore nell'814, comune per le chiese di epoca altomedievale. Durante l\u2019XI secolo riacquis\u00ec la denominazione primitiva fino al 1600 quando assunse il nome di Chiesa del Crocifisso per via dell\u2019immagine del Cristo crocifisso collocata sull\u2019altare. Infine, nel XX secolo riacquis\u00ec l\u2019attuale denominazione, nonostante i diversi lavori di restauro nel 1906, 1919-21, 1938, 1950 che hanno eliminato le alterazioni subite nei secoli e hanno ripristinato gli elementi di epoca paleocristiana.\nArchitettura.\nL'impianto di San Salvatore, probabilmente di origine funeraria, \u00e8 basilicale a tre navate; anche il presbiterio \u00e8 tripartito, ed \u00e8 coperto da una volta a base ottagonale. L'abside \u00e8 semicircolare ed \u00e8 esternamente chiusa da un muro rettilineo; ai lati la fiancheggiano due ambienti absidati, con volta a crociera.\nL'interno ha perduto l'originale decorazione a stucco e pittorica, ma conserva la ricca trabeazione con fregio dorico, impostata su colonne anch'esse doriche (nella navata) o corinzie (nel presbiterio). Dell'originale facciata dell'VIII secolo, scandita da lesene e divisa in due ordini da una cornice, si sono persi la ricca decorazione e il frontone triangolare, tranne le cornici delle finestre e i tre portali scolpiti con motivi classici, provenienti da materiale di risulta ricavato da edifici romani preesistenti, come quasi sempre avviene in opere longobarde.\nNonostante la scarsa propensione dei duchi committenti ad accogliere la contemporanea rinascita anticheggiante che si sperimentava a Roma, il restauro della chiesa spoletina condotto dai Longobardi raggiunse, come gi\u00e0 nel Tempietto del Clitunno, una coerenza classicheggiante eccezionale, sia nella struttura architettonica scandita dalle colonne di navata e presbiterio, sia nella ripresa dei modelli decorativi romani."}
{"id": "2035246", "revid": "1543377", "url": "https://it.wikipedia.org/wiki?curid=2035246", "title": "Formazione a Bellerophon", "text": "\u00c8 conosciuta come Formazione a Bellerophon una unit\u00e0 litostratigrafica di et\u00e0 permiana (Permiano Superiore), affiorante nell'area sud-alpina orientale, dalla Valle dell'Adige fino alla Carnia. La formazione \u00e8 composta da dolomie, marne, evaporiti (gessi e anidriti), e calcari micritici scuri fossiliferi a Foraminiferi, Molluschi, alghe calcaree e Ostracodi.\nLa denominazione deriva da un genere di Gasteropodi (\"Bellerophon\") piuttosto comune nella litofacies a calcari scuri, ed \u00e8 un nome tradizionale (non conforme alle regole moderne di nomenclatura stratigrafica), conservato per l'antichit\u00e0 e la larga diffusione nella letteratura geologica. Ha origine infatti nella seconda met\u00e0 del diciannovesimo secolo , con i primi studi stratigrafici nella regione alpina.\nDescrizione e ambiente sedimentario.\nSono riconoscibili tre tipiche associazioni di litofacies, dal basso verso l'alto:\nLe prime due litozone sono state storicamente raggruppate nella cosiddetta \"facies fiammazza\" (dalla Val di Fiemme, dove \u00e8 particolarmente sviluppata), mentre la litozona superiore costituisce la \"facies badiota\" (dalla Val Badia), distinzione poi ampiamente ripresa dalla letteratura geologico-stratigrafica successiva.\nRapporti stratigrafici e datazione.\nLa Formazione a Bellerophon ricopre i sedimenti alluvionali delle Arenarie di Val Gardena, con un contatto graduale e in parte di eteropia laterale. Questo tipo di contatto implica una variazione laterale di ambiente, da alluvionale a costiero, con affermazione graduale delle condizioni marine verso l'alto.\nIl limite superiore, brusco ma concordante e non erosivo, \u00e8 con la soprastante Formazione di Werfen, di et\u00e0 triassica inferiore, e segna una pulsazione negativa del livello marino con ritorno a condizioni costiere di bassa profondit\u00e0.\nLe ricche faune rinvenute (soprattutto nella litozona superiore) hanno permesso fin dai primi studi la datazione al Permiano Superiore, pur non consentendo una stratigrafia di dettaglio. Studi pi\u00f9 recenti , hanno permesso di stabilire che il limite permo-triassico non si trova (come ipotizzato in precedenza) al tetto della Formazione a Bellerophon ma entro la parte basale della Formazione di Werfen.\nNegli ultimi anni , sono stati rinvenuti due nuovi orizzonti fossiliferi a Nautiloidi (\"Tirolonautilus\", \"Tainoceras\", \"Liroceras\") e Brachiopodi (\"Comelicania\" spp.) in Val Gardena nella parte alta della formazione che potrebbero costituire livelli marker correlabili su scala regionale.\nUtilizzo.\nLa pietra presente in Val Gardena viene utilizzata da alcuni intagliatori locali per la creazione di sculture."}
{"id": "2035251", "revid": "3115", "url": "https://it.wikipedia.org/wiki?curid=2035251", "title": "Napoli Tiv\u00f9", "text": "Napoli Tiv\u00f9 \u00e8 un'emittente televisiva fondata a Napoli nel 1977.\nAcquistata nel 1988 dall'ing. Francesco Mazzarella, l'emittente \u00e8 diretta dalla figlia Gianna Mazzarella. Napoli Tiv\u00f9 \u00e8 ricevibile attraverso il proprio multiplex in Campania al canale 80 dell'ordinamento automatico dei canali. Il canale pu\u00f2 essere visto anche nel resto d'Italia attraverso lo streaming dal sito internet dello stesso.\nFu nota soprattutto per aver diffuso tra gli anni settanta e gli anni novanta sul territorio napoletano l'emittente slovena di lingua italiana TV Koper-Capodistria."}
{"id": "2035252", "revid": "124123", "url": "https://it.wikipedia.org/wiki?curid=2035252", "title": "Nati nel 45 a.C.", "text": ""}
{"id": "2035255", "revid": "124123", "url": "https://it.wikipedia.org/wiki?curid=2035255", "title": "Nati nel 27 a.C.", "text": ""}
{"id": "2035258", "revid": "1543377", "url": "https://it.wikipedia.org/wiki?curid=2035258", "title": "ARA Almirante Irizar", "text": "ARA \"Almirante Irizar\" (Q-5) \u00e8 un rompighiaccio dell'Armada de la Rep\u00fablica Argentina, varato nel 1978, stazza 14.899 t, dotato di 2 elicotteri medi Sikorsky SH3 Sea King.\n\u00c8 intitolato a Juli\u00e1n Irizar, comandante della corvetta \"Uruguay\" che nel 1903 trasse in salvo i superstiti della spedizione Nordenskj\u00f6ld-Larsen dispersa in Antartide.\nServizio.\nNel 1982 ha partecipato alla Guerra delle Falkland come nave ospedale.\n\u00c8 attualmente fuori servizio dopo i danni causati da un incendio a bordo durante la campagna antartica 2006-2007.\n\u00c8 rientrato in servizio oggi 1 gennaio 2018 sta partendo da Ushuaia per la campagna antartica, lo stiamo ammirando"}
{"id": "2035259", "revid": "339392", "url": "https://it.wikipedia.org/wiki?curid=2035259", "title": "Sua Eccellenza", "text": ""}
{"id": "2035260", "revid": "124123", "url": "https://it.wikipedia.org/wiki?curid=2035260", "title": "Nati nell'1 a.C.", "text": ""}
{"id": "2035262", "revid": "767487", "url": "https://it.wikipedia.org/wiki?curid=2035262", "title": "Spermidina", "text": "La spermidina appartiene alla classe delle poliammine ed \u00e8 coinvolta nel metabolismo cellulare.\nIl suo nome deriva dal fatto che \u00e8 stata isolata nello sperma umano.\n\u00c8 in grado di inibire l'enzima ossido nitrico sintasi neuronale (nNOS). \u00c8 in grado di attivare la T4 polinucleotide chinasi.\nUsi.\nIn biologia molecolare la spermidina pu\u00f2 essere utilizzata per aumentare l'attivit\u00e0 dell'enzima T7 RNA polimerasi, un tipo di RNA polimerasi.\nA pH fisiologico la spermidina \u00e8 interamente protonata e pertanto \u00e8 in grado di legare macromolecole che a pH fisiologico sono polianioni, come ad esempio il DNA, dando origine ad interazioni ioniche. Questa propriet\u00e0 \u00e8 utilizzata per purificare il DNA tramite precipitazione.\n\u00c8 ancora utilizzata nelle tecniche di elettroporazione per il trasferimento di DNA all'interno delle cellule."}
{"id": "2035267", "revid": "713168", "url": "https://it.wikipedia.org/wiki?curid=2035267", "title": "Villa Necchi Campiglio", "text": "Villa Necchi Campiglio \u00e8 una dimora storica (casa museo) che fa parte del circuito delle \"Case museo di Milano\".\nSituata in via Mozart 14, fu costruita tra il 1932 e il 1935 come casa unifamiliare indipendente su progetto da Piero Portaluppi, uno dei pi\u00f9 grandi architetti italiani di quel periodo, ed \u00e8 circondata da un ampio giardino con campo da tennis e piscina, la seconda piscina (dal punto di vista cronologico) di Milano dopo quella municipale, e la prima ad essere realizzata su un terreno privato.\nFra le personalit\u00e0 che vi sono state ospitate figura Enrico d'Assia, scenografo per il Teatro alla Scala, veniva alloggiato durante i suoi soggiorni nel capoluogo lombardo in una stanza denominata in suo onore \"Camera del principe\". Esisteva anche la \"Camera della principessa\", riservata alla principessa Maria Gabriella di Savoia, grande amica delle sorelle Necchi.\nStoria.\nLa zona in cui si trova la villa, pur essendo adiacente al centro della citt\u00e0, alla fine dell'Ottocento era ancora in gran parte occupata da giardini e orti privati. La sua edificazione ebbe inizio nel 1890-92 con la costruzione dell'Istituto dei Ciechi, e prosegu\u00ec in seguito dopo l'apertura delle nuove vie Mozart, Serbelloni e Barozzi, in seguito a una convenzione stipulata nel 1907 tra il Comune di Milano e la contessa Antonietta Sola-Busca, proprietaria del palazzo e giardino Serbelloni. Le aree intorno alla Via Mozart (che tagliava il giardino Serbelloni), interamente verdi, furono edificate a partire dal 1926 in base a un piano di lottizzazione elaborato dall'architetto Aldo Andreani.\nL'area, centrale ma tranquilla e alberata, apparve assai attraente ad Angelo Campiglio e alle sorelle Necchi, che, originari di Pavia, desideravano un'abitazione a Milano. Acquistato il terreno intorno al 1930, la progettazione della nuova casa fu affidata all'architetto Piero Portaluppi, e la costruzione avvenne tra il 1932 e il 1935 ad opera dell'Impresa Gadola. La casa fu concepita come residenza elegante ma confortevole, e moderna sia nello stile sia negli impianti e attrezzature (come testimoniano la presenza di ascensore e montavivande, citofoni e telefoni, piscina riscaldata).\nA partire dal 1938, e per circa un ventennio, i Necchi Campiglio si avvalgono dell'architetto Tomaso Buzzi, a cui vengono commissionati la sistemazione dell'esterno e poi il rifacimento dell'arredo di alcuni locali, in uno stile ispirato all'arte settecentesca, pi\u00f9 morbido ed elaborato rispetto all'essenzialit\u00e0 degli ambienti originari di Portaluppi.\nDurante la seconda guerra mondiale la famiglia sfoll\u00f2 nella villa di Barasso nel Varesotto, e la casa di Milano fu requisita e divenne la residenza-comando di Alessandro Pavolini. Dopo la caduta della repubblica di Sal\u00f2 fu occupata dagli inglesi e poi fu residenza del console dei Paesi Bassi; la famiglia ne riebbe il possesso dopo qualche anno.\nAngelo Campiglio mor\u00ec nel 1984; le sorelle Nedda e Gigina morirono nel 1993 e nel 2001. Non avendo figli, le sorelle si preoccuparono di trovare una destinazione adeguata alla casa, e la lasciarono in eredit\u00e0 al FAI. La villa \u00e8 stata sottoposta a restauro sotto la direzione dell'architetto Piero Castellini. Le opere hanno richiesto oltre tre anni di lavoro e una spesa di circa sei milioni di Euro. Al termine dei lavori, la villa \u00e8 stata aperta al pubblico nel maggio 2008.\nNel 2009 nella villa \u00e8 stato girato il film di Luca Guadagnino \"Io sono l'amore\". Nel film, che racconta una vicenda fittizia, ad abitare la dimora \u00e8 la ricca famiglia milanese dei Recchi, il cui nome \u00e8 evidentemente stato ispirato da quello dei proprietari originari della villa.\nI Necchi Campiglio.\nI proprietari erano esponenti dell'alta borghesia industriale lombarda colta, ed il loro tenore di vita \u00e8 testimoniato dall'edificio, progettato e costruito senza limiti di \"budget\", dallo stile architettonico nascente (il razionalismo italiano), dalle ampie e luminose sale di cui la dimora si compone, dagli arredamenti, dalle arti decorative e dalla evoluta ed ardita competenza artigianale dei manufatti.\nI Necchi Campiglio - segnatamente le sorelle Gigina (1901-2001) e Nedda Necchi (1900-1993) e Angelo Campiglio (1891-1984), marito di Gigina - furono attivi nell'imprenditoria fra gli anni venti e la fine degli anni sessanta, in particolare nel segmento della produzione di ghise smaltate e macchine da cucire (il celebre marchio \"Necchi\").\nDescrizione.\nAll'interno del circuito delle Case Museo di Milano, villa Necchi Campiglio si distingue dalle altre dimore trattandosi di una casa unifamiliare indipendente e non di un palazzo come quelli che ospitano il Museo Poldi Pezzoli e il Museo Bagatti Valsecchi e neppure di un appartamento come quello dei Boschi Di Stefano, il cui allestimento \u00e8 peraltro dovuto allo stesso progettista Portaluppi.\nLa villa \u00e8 arretrata rispetto alla strada, per garantire la tranquillit\u00e0 e la riservatezza degli abitanti e degli ospiti. Sulla strada si affaccia invece un piccolo edificio separato adibito a portineria e rimessa, collegato alla villa da un passaggio sotterraneo.\nIl disegno rigoroso di linee e superfici che caratterizza anche l'ambiente esterno alla villa \u00e8 tributario rispetto all'allora nascente razionalismo, mentre gli interni sono caratterizzati da elementi di art d\u00e9co.\nIl piano rialzato \u00e8 destinato a locali di ricevimento e rappresentanza; il primo piano alle camere; il sottotetto agli alloggi per la servit\u00f9; il seminterrato a locali di servizio e per lo svago dei padroni di casa.\nPiano seminterrato.\nNel seminterrato si trovavano la cucina (non originale: l'impianto \u00e8 stato ricostruito), la dispensa, la sala da pranzo per la servit\u00f9 con arredi originali, altri locali di servizio fra cui gli spogliatoi e le docce per il campo da tennis e una sala da biliardo. Una delle sale del seminterrato ospita una ricostruzione del primo tavolo della Sala da pranzo al piano rialzato e viene oggi adibita a eventi e conferenze. In un'altra sala del seminterrato \u00e8 ospitata una mostra fotografica permanente sulla storia della Villa, dei padroni di casa, dei progettisti e del quartiere.\nPiano rialzato.\nL'ingresso principale immette in un grande atrio pavimentato in noce e palissandro. A sinistra, si accede alla biblioteca, dal caratteristico soffitto con decorazioni a stucco a forma di losanga, dotata di ampi scaffali in palissandro e tavoli da gioco. Oltre la biblioteca si trovano la veranda-giardino d'inverno, con due pareti interamente finestrate e pavimento in travertino e marmo verde, e il salone, riarredato da Tomaso Buzzi (probabilmente negli anni cinquanta del Novecento) in uno stile ricco ed elaborato d'ispirazione settecentesca. Dall'atrio a destra si accede al \"fumoir\", salottino anch'esso riarredato da Buzzi, in cui spicca un grande camino di gusto rinascimentale, e da l\u00ec alla sala da pranzo, con pareti rivestite in pergamena e soffitto a stucco con motivi naturalistici e astrologici. Anche in questo locale l'arredamento originario di Portaluppi \u00e8 stato sostituito da quello di gusto settecentesco progettato da Buzzi, e alle pareti sono stati appesi arazzi di Bruxelles del XVI-XVII secolo. Adiacenti alla sala da pranzo si trovano due locali di servizio, collegati da montavivande alla cucina seminterrata, la scala di servizio, e un locale detto \"fuciliera\" perch\u00e9 vi sono esposti i fucili da caccia dei proprietari, ma in origine destinato a spogliatoio per gli ospiti. Ancora dall'atrio si accede all'ufficio di Angelo Campiglio, con pavimento e pareti rivestiti in legno e una caratteristica scrivania ovale prodotta dall'ebanista toscano Giovanni Socci.\nPrimo piano.\nDall'atrio la scala con balaustra a doppia greca conduce al primo piano, la cui parte centrale \u00e8 occupata da un ampio disimpegno. A destra si trovano i due appartamenti padronali, disposti simmetricamente ai lati di un corridoio con pareti-armadio e volta a botte decorata con un motivo a rete. Ciascuno dei due appartamenti (a sinistra quello di Gigina e Angelo Campiglio, a destra quello di Nedda) comprende un ampio spogliatoio, una stanza da bagno con rivestimento in marmo, e una camera da letto.\nDal disimpegno centrale si accede alle due camere per gli ospiti, entrambe dotate di bagno privato: la pi\u00f9 piccola \u00e8 detta camera del Principe perch\u00e9 vi alloggiava Enrico d'Assia quando era ospite dei Necchi-Campiglio. L'altra (nell'angolo sud-ovest dell'edificio) \u00e8 detta camera della Principessa perch\u00e9 era utilizzata da Maria Gabriella di Savoia, amica delle sorelle Necchi; oggi vi si trova esposta la collezione de' Micheli. Adiacenti alla camera della Principessa sono due locali destinati a guardaroba e stireria, e la stanza della guardarobiera (che, conformemente agli usi dell'epoca, era l'unica persona della servit\u00f9 ad alloggiare al piano riservato ai padroni). Essa doveva anche essere a disposizione 24 ore su 24.\nSecondo piano e sottotetto.\nNel sottotetto si trovavano tre camere per la servit\u00f9, un bagno e un salottino. Oggi questi locali sono usati per esposizioni e conferenze.\nCollezioni.\nLa villa \u00e8 stata donata al Fondo Ambiente Italiano dalle sorelle Necchi, prive di eredi, e dal 2008 \u00e8 aperta al pubblico. Magnifica opera d'arte in s\u00e9, \u00e8 arricchita da numerosi dipinti, sculture, arredi e altri oggetti di pregio, in parte acquistati dai Necchi Campiglio quando vi abitavano, e in parte donati successivamente al FAI, che li ha collocati nella casa. Tra le donazioni al FAI spiccano la raccolta del primo Novecento di Claudia Gian Ferrari e la raccolta di dipinti e arti decorative del XVIII secolo di Alighiero ed Emilietta De Micheli.\nDispersa \u00e8 andata invece la raccolta di pezzi di arte novecentesca curata personalmente da Nedda Necchi che conteneva, fra l'altro, opere di Jean Arp, Gianni Dova, Lucio Fontana, Roberto Crippa, Mario Sironi, Ren\u00e9 Magritte: fu venduta da Nedda in tarda et\u00e0 per finanziare la ricerca dell'Istituto dell'amico Umberto Veronesi, ma conserv\u00f2 per la sua importanza, ancora presente nella sua camera da letto della Villa Museo, la sola opera del pittore Giuseppe Amisani dal titolo \"Il Cardinale Richelieu\" olio su tela ca. 1890-1910 catalogata dal Beni Culturali della Lombardia.\nCollezione Claudia Gian Ferrari.\nAssegnata in deposito permanente al FAI dalla gallerista e storica dell'arte Claudia Gian Ferrari, comprende quarantaquattro dipinti, disegni e sculture di artisti italiani del primo Novecento, tra cui Giacomo Balla, Umberto Boccioni, Carlo Carr\u00e0 (\"Natura morta con libri\"), Giorgio de Chirico (\"Oreste ed Elettra\", \"Ritratto di Alfredo Casella\"), Filippo de Pisis (\"Natura morta con la lepre\"), Arturo Martini (\"L'amante morta\", \"Busto di fanciulla\"), Giorgio Morandi (\"Natura morta\", due esemplari), Mario Sironi (\"La famiglia del pastore\"), Adolfo Wildt (\"Il puro folle\"). Tutte le opere sono collocate nelle stanze del piano rialzato.\nCollezione Alighiero ed Emilietta de' Micheli.\nAlighiero de' Micheli (1904-1995), industriale tessile, fu Presidente dell'Assolombarda, Presidente di Confindustria (1955-1961) e Cavaliere del Lavoro, nonch\u00e9 amministratore di numerose societ\u00e0 industriali e bancarie (il Lanificio di Somma lombardo, il Cotonificio di Spoleto, la Banca di Credito Artigiano e il Banco di Sicilia), membro dell'Istituto di politica internazionale e dell'Universit\u00e0 Bocconi e appassionato collezionista. Lasci\u00f2 al FAI per legato testamentario la sua collezione, che comprende oltre 130 capolavori del XVIII secolo, tra cui dipinti (Canaletto, Tiepolo e Rosalba Carriera), mobili francesi, ceramiche lombarde, porcellane cinesi e rare miniature di Jean-Baptiste Isabey. La collezione, in un allestimento curato dall'architetto Filippo Perego che rispecchia il gusto della collocazione originaria, \u00e8 custodita in una sala di Casa Necchi Campiglio."}
{"id": "2035274", "revid": "2056951", "url": "https://it.wikipedia.org/wiki?curid=2035274", "title": "Paternit\u00e0 (trattamento)", "text": "Sua paternit\u00e0 \u00e8 il titolo che spetta, nella Chiesa cattolica, ai generali della Compagnia di Ges\u00f9, fondata da Ignazio di Loyola nel 1540.\nIl preposito generale della Compagnia di Ges\u00f9 \u00e8 il moderatore supremo dell'ordine. Viene eletto a vita dalla Congregazione generale dell'ordine, composta dai superiori provinciali e da due religiosi professi per ogni provincia. Visto che come il papa \u00e8 eletto a vita, per il fatto che i gesuiti fanno voto di totale obbedienza al papa e per la tonaca nera che porta \u00e8 chiamato comunemente \"papa nero\"."}
{"id": "2035275", "revid": "1573940", "url": "https://it.wikipedia.org/wiki?curid=2035275", "title": "Battaglia di Ctesifonte (363)", "text": " "}
{"id": "2035277", "revid": "72396", "url": "https://it.wikipedia.org/wiki?curid=2035277", "title": "Fringe", "text": "Fringe \u00e8 una serie televisiva statunitense prodotta dal 2008 al 2013.\nIdeata da J.J. Abrams, Alex Kurtzman e Roberto Orci, \u00e8 una serie di fantascienza che segue le vicende della divisione \"Fringe\" dell'FBI di Boston, in Massachusetts, e che opera sotto la supervisione del Dipartimento della Sicurezza Interna degli Stati Uniti. La squadra si occupa delle indagini legate alla cosiddetta scienza di confine, ovvero la \"fringe science\". Per la trama e i temi trattati, la serie \u00e8 stata spesso paragonata a \"X-Files\".\nLa serie \u00e8 stata trasmessa in prima visione negli Stati Uniti da Fox dal 9 settembre 2008. In Italia ha debuttato in prima visione a pagamento il 31 gennaio 2009, trasmessa dai canali di Mediaset Premium; in chiaro \u00e8 in onda dal 9 marzo 2010, sui canali Mediaset.\nTrama.\nIn tutto il mondo si stanno verificando degli eventi apparentemente inspiegabili, fenomeni soprannaturali, che fanno riferimento a quello che la Sicurezza Nazionale americana ha definito \"Lo Schema\". Quando il volo internazionale 627, partito da Amburgo, atterra a Boston con tutti i passeggeri e i componenti dell'equipaggio morti, l'agente dell'FBI Olivia Dunham \u00e8 chiamata per risolvere il caso. Olivia \u00e8 decisa a chiedere l'aiuto di uno scienziato, il Dr. Walter Bishop, che conduceva esperimenti per il Governo all'interno di un ramo della scienza chiamata \"Fringe\" (che comprende fenomeni paranormali come il controllo della mente, il teletrasporto, la proiezione astrale, l'invisibilit\u00e0, la mutazione genetica, la resurrezione) finch\u00e9, in seguito ad un incidente di laboratorio, fu dichiarato mentalmente instabile e rinchiuso in un istituto psichiatrico. Olivia si dirige quindi in Iraq, dove attualmente vive il figlio dello scienziato, Peter Bishop, che, nonostante abbia un'intelligenza alquanto sopra la norma come il padre, non si \u00e8 mai laureato e ha vissuto di truffe e inganni, avvantaggiati dal suo spiccato ingegno. Peter \u00e8 infatti l'unico parente e l'unica persona che pu\u00f2 firmare le carte di dimissioni di Walter Bishop. Grazie a lui, tornato apposta negli Stati Uniti, il trio cos\u00ec formatosi inizia ad indagare sui casi dello \"Schema\", che da piccoli incidenti casuali si trasformano man mano in attacchi di bioterrorismo. Comandata dall'agente della Sicurezza Nazionale Phillip Broyles, che gi\u00e0 si era occupato di numerosi casi riguardanti lo \"Schema\", nasce cos\u00ec la \"Divisione Fringe\", che usa come quartier generale il vecchio laboratorio di Walter nello scantinato dell'Universit\u00e0 di Harvard a Cambridge. Ma lo \"Schema\" non \u00e8 che la punta dell'iceberg. La squadra si trover\u00e0 a combattere contro mutaforma provenienti da un universo alternativo, a combattere contro (prima) e al fianco (poi) dei loro doppi dell'altro universo, faranno esperienza di diverse linee temporali ed, infine, dovranno affrontare l'invasione di \"osservatori\" provenienti da un lontano futuro.\nProduzione.\n\"Fringe\" \u00e8 prodotta dalla Bad Robot Productions in associazione con la Warner Bros. Television. Gli ideatori della serie, J.J. Abrams, Alex Kurtzman e Roberto Orci si sono ispirati a diverse opere, tra cui le sceneggiature di Michael Crichton, il film di Ken Russell \"Stati di allucinazione\" e le serie televisive \"X-Files\" e \"Ai confini della realt\u00e0\". Roberto Orci ha avuto anche occasione di dichiarare che la serie rappresenta un misto tra un police procedural come \"Law &amp; Order\" e una serie di culto come \"Lost\". Inoltre, diversamente da \"Lost\", J.J. Abrams promise che la trama sarebbe stata pi\u00f9 facile da seguire e pi\u00f9 accessibile a chi si perde occasionalmente un episodio.\nJeff Pinkner, che aveva gi\u00e0 lavorato con J.J. Abrams in \"Alias\" e \"Lost\", fu designato come show runner e produttore esecutivo. Michael Giacchino compose le musiche dell'episodio pilota, per poi lasciare il lavoro ai suoi assistenti Chad Seiter e Chris Tilton. J.J. Abrams si occup\u00f2 di comporre la musica della sigla. Per quanto riguarda il casting, si svolse tra i mesi di gennaio e febbraio 2008. I primi attori ad entrare nel cast furono Kirk Acevedo e Mark Valley, interpreti degli agenti Charlie Francis e John Scott. Successivamente si aggiunsero anche John Noble, per il ruolo di Walter Bishop, Lance Reddick, per il ruolo dell'agente Broyles, e le attrici Anna Torv, Blair Brown e Jasika Nicole per interpretare rispettivamente Olivia Dunham, Nina Sharp, e Astrid Farnsworth. L'ultimo attore ad aggregarsi al cast fu Joshua Jackson, l'interprete di Peter Bishop.\nL'episodio pilota di due ore, girato a Toronto, in Canada, cost\u00f2 in totale 10 milioni di dollari. Il resto della prima stagione fu invece girato a New York, ma a partire dalla seconda stagione le riprese ritornarono in Canada per ridurre i costi. La decisione di rinnovare la serie per una seconda stagione fu comunicata il 4 maggio 2009. Il 6 marzo 2010 \u00e8 arrivato il rinnovo per una terza stagione. Nonostante gli ascolti non siano stati brillanti durante la terza stagione, tanto da far decidere al network di spostare il giorno di programmazione dal gioved\u00ec al venerd\u00ec, il 24 marzo 2011 la serie \u00e8 stata rinnovata anche per una quarta stagione. Il 26 aprile 2012 la serie \u00e8 stata rinnovata anche per una quinta e ultima stagione di 13 episodi.\nEspedienti narrativi.\nNella serie viene fatto ampio uso del concetto di universo parallelo. Tale concetto, accennato verso la fine della prima stagione, diviene sempre pi\u00f9 importante. Inizialmente l'universo parallelo \u00e8 solo descritto. Alla fine della seconda stagione Olivia accede all'universo parallelo che diviene quindi parte della narrazione non solo come descrizione di uno dei personaggi, ma anche come ambiente in cui si svolge la storia. Nella terza stagione l'universo parallelo diviene l'ambiente in cui si svolgono interi episodi e, in certi casi, tali episodi sono slegati, nel loro svolgimento, da quanto avviene nell'universo regolare.\nOltre a scene e ricordi, tipici di molte serie che utilizzano il concetto di continuity, in \"Fringe\" ci sono anche interi episodi che si svolgono nel passato o nel futuro, senza che alcun elemento del presente li introduca, li narri o ne dia interpretazioni alla fine.\nLa sigla.\nRealizzata in computer grafica, la sigla della serie TV si apre con l'animazione di una serie di cellule, da cui l'inquadratura si allontana rapidamente per mostrare che appartengono all'impronta di una mano con sei dita. La sigla termina con il logo \"Fringe\" che, inizialmente sgretolato, si ricompone. Durante le animazioni sono visibili alcune scritte che rappresentano argomenti appartenenti alla scienza di confine: psicocinesi, teletrasporto, nanotecnologie, intelligenza artificiale, precognizione, materia oscura, cibernetica, animazione sospesa e trasmogrificazione. Tra le equazioni presenti si pu\u00f2 distinguere la formula del teorema dei seni. Inoltre compare anche la frase \"Observers are here\" (\u00abGli osservatori sono qui\u00bb): esattamente come accade per tali personaggi, l'individuazione della scritta \u00e8 estremamente difficile ed ottenibile solo attraverso un fermoimmagine; in grafia visibilmente diversa da quella degli altri titoli, come se fosse scritta a mano, appare in corrispondenza del flash luminoso poco prima di \"dark matter\". Tutta la sigla \u00e8 caratterizzata da un colore freddo a met\u00e0 tra il blu e il verde.\nA partire dalla seconda stagione, la sigla compare in alcune varianti che anticipano l'ambientazione dell'episodio.\nGli Osservatori.\nGli Osservatori (\"Observers\") sono personaggi misteriosi, di cui \u00e8 poco chiara l'origine. Il loro volto \u00e8 pallido, completamente glabro ed inespressivo; nelle rare volte in cui li si vede interagire con qualcuno, sembrano essere privi di qualsiasi tipo di emozione. Indossano sempre un completo ed un cappello nero. Il loro comportamento ed abbigliamento li rende \"anonimi\" quando si trovano in mezzo ad una moltitudine di persone. Il loro compito, infatti, \u00e8 quello di osservare gli eventi, senza poter tuttavia intervenire. Questi esseri sono sempre stati presenti ogni volta che si sono verificati eventi particolari come incidenti, assassini, scoperte scientifiche o eventi apparentemente inspiegabili (come quelli su cui si trova ad indagare la Fringe Division) che hanno modificato il corso della storia. Non viene chiarito se gli osservatori siano in grado di viaggiare nel tempo o se, invece, siano esseri ultracentenari il cui aspetto rimane immutato nel corso del tempo. \u00c8 invece appurato che possono tranquillamente spostarsi tra i vari universi. Possiedono una grande forza fisica, anche se non la adoperano spesso. Apparentemente non possono \"sentire\" i sapori (come rivelato durante l'incontro fra Walter Bishop e Settembre), cosa che li spinge solitamente ad ordinare pasti esageratamente piccanti o saporiti, fra cui carne molto al sangue, peperoncini verdi piccanti, o un intero barattolo di pepe. In svariate occasioni li si pu\u00f2 vedere ingerire un'intera bottiglietta di tabasco.\nDurante una loro riunione, si scopre che i loro nomi corrispondono a quelli dei mesi; alla fine della quinta stagione si scoprir\u00e0 che questi erano i 12 scienziati che erano stati mandati indietro nel tempo, per osservare e riportare la storia, tra cui Settembre e Dicembre. Il nome dell'osservatore che segue la vita di Walter e Peter \u00e8 Settembre. Egli compare in tutti gli episodi della serie, ma la sua individuazione \u00e8 estremamente difficile: infatti, nella maggior parte dei casi, Settembre \u00e8 mescolato tra la folla, inquadrato in lontananza o sfocato (ma riconoscibile dall'abbigliamento). In virt\u00f9 di quello che \u00e8 il compito degli Osservatori, la sua presenza negli episodi spesso \u00e8 totalmente ininfluente sulla trama. Pertanto, la sua presenza, nonch\u00e9 la grande difficolt\u00e0 nel riconoscerlo, ha reso l'individuazione dell'Osservatore una sorta di \"easter egg\".\nPur comparendo fin dall'inizio della serie, Settembre viene presentato ufficialmente a partire dal quarto episodio della prima stagione, \"\u00c8 arrivato\". Tuttavia la presenza di questo personaggio viene anticipata gi\u00e0 nel secondo episodio della stagione, \"La solita vecchia storia\", nel quale l'Osservatore \u00e8 ben visibile in quanto, infrangendo la cosiddetta quarta parete, guarda direttamente verso lo spettatore.\nNell'episodio \"The End of All Things\" si scopre che gli Osservatori sono degli scienziati venuti da un possibile futuro, il 2609, dove la razza umana ha sviluppato la macchina del tempo. Ritornano nel passato per osservare gli eventi principali della storia dell'umanit\u00e0 e colonizzare il pianeta dopo che questo era stato, nella loro linea temporale, distrutto per garantire la loro sopravvivenza; non possono infatti respirare l'aria normale, ma solo quella ricca di monossido di carbonio.\nNell'episodio \"Letters of Transit\", ambientato nel 2036, si scopre che gli Osservatori hanno conquistato il mondo, ed \u00e8 Walter che spiega che gli Osservatori, dopo aver avvelenato in maniera irreparabile il loro pianeta, nel XXVII secolo, hanno deciso di tornare nel passato per impossessarsi della Terra presente, ancora sana ed abitabile. Dopo aver passato anni ad osservare e studiare il nostro universo, nel 2015 attuano la Grande Epurazione, massacrando migliaia di persone e stabilendo una rigida dittatura globale, dove la divisione Fringe era stata limitata al controllo dei cosiddetti \"Lealisti\", cio\u00e8 coloro che si erano arresi all'invasione degli osservatori. In questo episodio, viene inoltre confermato che Olivia Dunham ha effettivamente avuto una figlia da Peter Bishop, circostanza che vede realizzarsi la previsione di Settembre.\nNell'episodio \"The Boy Must Live\", Settembre, diventato umano nel frattempo e assunto il nome di Donald, spiega che gli Osservatori sono un'evoluzione degli esseri umani. Il 20 febbraio 2167, alcuni scienziati ad Oslo, scoprono che \u00e8 possibile aumentare l'intelligenza umana e le varie capacit\u00e0 sviluppando la parte del cervello razionale, sopprimendo quella delle emozioni. La nuova razza quindi \u00e8 superintelligente ma non prova niente (amore, invidia, gelosia, amicizia e le varie emozioni sono aspetti primitivi). Anche la riproduzione avviene in modo diverso: per creare un Osservatore, si prende del DNA da un donatore scelto e si fa maturare in una vasca. Il bambino empatico \u00e8 il figlio di Settembre, che per\u00f2 si \u00e8 sviluppato in maniera diversa: ha le stesse capacit\u00e0 degli Osservatori, ma prova anche delle emozioni, e viene considerato dagli altri un'anomalia. Settembre fa parte di un gruppo di 12 scienziati, mandati a spasso nel tempo per capire come si \u00e8 sviluppata l'umanit\u00e0, ma viene bandito dal gruppo (il dispositivo che rende Osservatori gli viene rimosso) perch\u00e9 interferisce con il tempo, salvando la vita a Peter e portando il bambino nel passato per salvarlo.\nI glifi.\nIn diversi momenti di ogni singolo episodio, sono stati inseriti dei glifi, ovvero singoli fotogrammi rappresentanti diverse figure, generalmente una foglia, una mela, un fiore, una farfalla, una rana, un cavalluccio marino, una mano e un volto. Tali glifi rappresentano un codice che nasconde una parola diversa per ogni episodio, che aggiunge maggiori informazioni sulla soluzione di ogni enigma. Appaiono almeno cinque volte a schermo intero, prima dell'intermezzo pubblicitario. A svelare la loro funzione \u00e8 stato lo stesso ideatore della serie J.J. Abrams, che in un'intervista ha spiegato come facciano parte del \"codice della serie\".\nIl cosiddetto \"codice dei glifi\" \u00e8 stato decifrato nel mese di marzo 2009 da Julian Sanchez, editore del sito di tecnologia Ars Technica.\nI glifi occasionalmente sono apparsi anche all'interno di episodi. Ad esempio, nel primo episodio, all'interno di un laboratorio della Massive Dynamic viene inquadrato di proposito la foglia; una farfalla aiuta Walter a risolvere un caso in \"Progetto Elephant\", mentre in \"Segreti di famiglia\" appare un cavalluccio marino all'interno della molecola di una tossina. Inoltre, in \"Jacksonville\", mentre Walter parla con Olivia nel luogo dove lei era stata sottoposta al Cortexiphan, tutti i glifi sono visibili sullo sfondo e in \"Un tulipano bianco\" mentre Olivia rovista fra gli effetti personali del professor Peck si intravede un cavalluccio marino. Nel sesto episodio della quinta stagione, \"Attraverso lo specchio\", i glifi compaiono sulle porte di appartamenti al posto dei numeri di interno, in un miniuniverso creato da Walter, il quale ne d\u00e0 anche una breve descrizione. Alla fine dell'episodio \"Interno 6 B\", compare il glifo della mano a sei dita, ma al posto del solito puntino c'\u00e8 un cuoricino giallo. Appare anche nel tredicesimo episodio della quinta stagione, in forma di impronta di sangue in un muro.\nNell'edizione televisiva in lingua italiana, per ragioni sconosciute, in gran parte degli episodi tali glifi sono stati tagliati nel montaggio, e quindi non trasmessi; sono invece presenti nella versione in \"home video\"."}
{"id": "2035279", "revid": "729019", "url": "https://it.wikipedia.org/wiki?curid=2035279", "title": "Aeroporto di Prati Vecchi d'Aguscello", "text": "L'Aeroporto di Prati Vecchi d'Aguscello (ICAO: LIDV) \u00e8 uno degli aeroporti della citt\u00e0 di Ferrara. \u00c8 il secondo della citt\u00e0 dopo il \"Michele Allasia\".\nPosizione.\nL'aeroporto si trova nella periferia sud-orientale di Ferrara, non lontano dalla frazione di Aguscello. A nord dell'aeroporto si trova il Raccordo autostradale 8 Ferrara-Porto Garibaldi.\nCaratteristiche.\nPrati Vecchi di Aguscello ha una pista erbosa lunga 800 metri, l'orientamento delle piste \u00e8 RWY 10-28, la frequenza radio 118,205\u00a0MHz, circuito a sinistra per 28 e destro per 10.\nSull'aeroporto sono basati ed operano numerosi velivoli bicicli quali Bellanca Citabria (2), un biplano Platzer Kiebitz oltre ad altri aerei di AG e ULM. \u00c8 attiva un'associazione deputata alla ricerca e il recupero dei resti di velivoli caduti durante la seconda guerra mondiale chiamata Aerei Perduti Polesine e all'interno di un hangar \u00e8 stato allestito un piccolo museo storico.\nPresso l'aeroporto dal gennaio 2014 \u00e8 attiva l'Associazione Sportiva Dilettantistica\u00a0g.V.A (gruppo Volo Aguscello) aggregata con l'Aero Club d'Italia e scuola VDS n\u00ba 453.\nDal gennaio 2009 \u00e8 attiva anche un'officina di riparazione velivoli, in una struttura privata ma aperta ai visitatori. Nelle immediate vicinanze si trovano ristoranti e strutture agrituristiche ricettivi per il pernotto e nell'aeroporto \u00e8 possibile il campeggio per gli equipaggi dei velivoli in transito."}
{"id": "2035280", "revid": "547034", "url": "https://it.wikipedia.org/wiki?curid=2035280", "title": "Episodi di Fringe (prima stagione)", "text": "La prima stagione della serie televisiva Fringe \u00e8 stata trasmessa in prima visione assoluta negli Stati Uniti d'America da Fox dal 9 settembre 2008 al 12 maggio 2009. L'11 gennaio 2010 \u00e8 stato trasmesso un episodio inedito.\nIn Italia la stagione \u00e8 stata trasmessa in prima visione dal canale pay Steel, della piattaforma Mediaset Premium, dal 31 gennaio al 13 giugno 2009, ed in chiaro da Italia 1 dal 9 marzo al 6 aprile 2010.\nIl laboratorio del dottor Bishop.\nTrama.\nUn volo di linea proveniente da Amburgo atterra a Boston con tutti i passeggeri uccisi da una sostanza che ne ha provocato l'immediata putrefazione. Gli agenti federali Olivia Dunham e John Scott, incaricati dal supervisore Philip Broyles, ispezionano un magazzino in cui \u00e8 stato allestito un laboratorio improvvisato e individuano un sospettato; l'uomo, per\u00f2, fa saltare in aria il magazzino, riuscendo a scappare e contaminando John con la sostanza misteriosa. Olivia, per salvare John, con il quale ha in segreto una relazione, decide di rivolgersi a Walter Bishop, geniale scienziato internato da diciassette anni in un manicomio criminale con l'accusa di omicidio; per ottenerne il rilascio, Olivia rintraccia il figlio di Bishop, Peter, e lo convince ad assumersi la tutela di Walter, divenuto mentalmente instabile. Walter riapre dunque il suo vecchio laboratorio ad Harvard e lavora all'identificazione della sostanza assieme a Peter, brillante quanto il padre nonostante non abbia mai completato gli studi, mentre Olivia cerca di trovare l'attentatore; sfortunatamente, per\u00f2, soltanto John ha visto l'uomo in faccia. John \u00e8 tenuto in coma per rallentare gli effetti della sostanza, e Olivia riesce a parlargli in sogno grazie ad una procedura decisamente poco ortodossa di Walter che prevede l'impiego di una miscela di allucinogeni e stimolazione elettrica. Il sospettato viene cos\u00ec identificato nella persona di Richard Steig, un chimico che lavorava per la Massive Dynamic, un'azienda biotecnologica fondata da William Bell, un tempo amico e socio di Walter. Bell \u00e8 irreperibile, e Olivia interroga perci\u00f2 l'ambigua direttrice esecutiva Nina Sharp; grazie alle sue informazioni, Olivia riesce ad arrestare Steig e Peter lo costringe a rivelare la formula della sostanza, permettendo a Walter di creare un antidoto e salvare John. Broyles, impressionato dall'abilit\u00e0 di Olivia, le confida che l'attentato \u00e8 soltanto l'ultimo di una serie di avvenimenti inspiegabili avvenuti in tutto il mondo che sembrerebbero parte di uno \"Schema\" e le offre di entrare a far parte dell'indagine; Olivia rifiuta, ma poco dopo, grazie ad una confessione di Steig, rinviene una registrazione che rivela che l'attentato non \u00e8 stato altro che una dimostrazione voluta da John, interessato ad acquistare la sostanza per conto di un misterioso committente. John elimina Steig e muore tentando di scappare da Olivia; la donna, con il cuore a pezzi, decide di accettare l'incarico di Broyles per scoprire il mandante di John e convince Peter a rimanere per assicurare la collaborazione di Walter. Qualche ora dopo, Nina Sharp fa recuperare in segreto il cadavere di John e ordina ad un suo dipendente di \"interrogarlo\".\nLa solita vecchia storia.\nTrama.\nOlivia, Peter e Walter, che assieme alla crittologa federale Astrid Farnsworth e a Broyles formano ora la divisione \"Fringe\" e si occupano delle indagini sullo \"Schema\", indagano sul caso di Loraine Alcott, una donna morta dando alla luce un bambino cresciuto cos\u00ec rapidamente da morire di vecchiaia pochi minuti dopo la nascita. Loraine era stata vista per l'ultima volta in un motel con un uomo, ed esaminando la stanza, Olivia riconosce il \"modus operandi\" di un serial killer che uccide le sue vittime asportando loro l'ipofisi; Olivia aveva lavorato in precedenza a quello stesso caso con John e si sente tuttora in colpa per non essere riuscita ad identificare il colpevole. Walter riconosce nella morte del bambino un caso estremo di progeria, una malattia che causa invecchiamento precoce provocata da difetti a carico dell'ipofisi, che produce gli ormoni responsabili della crescita. Nei giorni successivi, gli omicidi proseguono e Walter intuisce che l'assassino \u00e8 coinvolto in un progetto governativo finalizzato alla crescita accelerata di soldati per mezzo della manipolazione dell'ipofisi. Il progetto, a cui prese parte lo stesso Walter, venne chiuso perch\u00e9 non era possibile controllare la crescita dei soggetti, e Bishop ritiene che l'omicida sia uno di loro; quest'ultimo uccide per procurarsi gli ormoni ipofisari, senza i quali morirebbe di vecchiaia nel giro di pochissimo tempo, e ha trasmesso involontariamente la propria condizione al bambino concepito con Loraine Alcott, rimasta incinta in seguito ad un rapporto occasionale. Grazie ad una tecnologia fornita dalla Massive Dynamic, la divisione Fringe riesce ad identificare il colpevole, ovvero Christopher, figlio adottivo di Claus Penrose, uno scienziato che collabor\u00f2 con Walter al progetto; scoperto, Christopher muore di vecchiaia tentando la fuga, mentre Claus Penrose, che aveva aiutato il figlio, riesce a darsi alla macchia.\nLa rete fantasma.\nTrama.\nLa Divisione Fringe indaga su un sospetto attentato terroristico a bordo di un autobus, dove una sostanza chimica gassosa solidificandosi ha avvolto i passeggeri, uccidendoli. I componenti della sostanza sono prodotti dalla Massive Dynamic, e i sospetti cadono inevitabilmente su Nina Sharp; la direttrice nega ogni coinvolgimento, ma si lascia sfuggire di sapere che la stessa sostanza era gi\u00e0 stata utilizzata in precedenza, rivelandosi a conoscenza di informazioni sullo \"Schema\" di cui Olivia non \u00e8 stata messa al corrente. Olivia chiede spiegazioni a Broyles, che conferma quanto detto da Nina ma rifiuta di dare le informazioni mancanti, promettendo di farlo al momento opportuno. Indagando sui passeggeri, Olivia scopre che una delle vittime, Eve Mendoza, era un'agente sotto copertura di ritorno da un'operazione in Nicaragua ed era venuta casualmente a conoscenza di qualcosa riguardante lo \"Schema\"; poco dopo, Charlie, collega di Olivia, riceve una segnalazione a proposito di un uomo che avrebbe predetto l'attentato realizzandone un disegno perfetto. L'uomo, un impiegato di nome Roy McComb, \u00e8 stato in grado di prevedere i maggiori incidenti accaduti nell'ultimo anno in tutto il mondo, incluso il volo di Amburgo. Walter scopre che l'uomo, anni prima, si era sottoposto all'inserimento nel cervello di un composto metallico sperimentale che, agendo come una sorta di ripetitore, permetteva di trasmettere informazioni a frequenze non intercettabili; l'esperimento era parte di un progetto governativo noto come la \"Rete Fantasma\" e fu portato avanti proprio da Walter e William Bell. Walter ipotizza perci\u00f2 che i terroristi abbiano perfezionato la Rete Fantasma e che Roy stia intercettando inconsapevolmente le loro trasmissioni. Cablando il segnale, Roy ascolta una conversazione in latino che rivela che Grant Davidson, il superiore di Eve, \u00e8 in combutta con i terroristi e consegner\u00e0 ad uno di loro la valigetta che la donna portava con s\u00e9 al momento della morte. Olivia e Francis intervengono e recuperano la valigetta, il cui contenuto \u00e8 un dispositivo misterioso, ma sia Davidson che il terrorista muoiono, il primo ucciso da un sicario e il secondo suicida per evitare l'arresto; Broyles, comunque, si complimenta con Olivia per l'ottimo lavoro svolto e come prova di fiducia le fornisce altre informazioni, svelandole che il sicario \u00e8 un tale Matthew Ziegler, un assassino connesso allo \"Schema\". Pi\u00f9 tardi, Broyles consegna in segreto il dispositivo a Nina Sharp.\n\u00c8 arrivato.\nTrama.\nUn'esplosione, apparentemente causata da una fuga di gas, distrugge un cantiere di New York. In realt\u00e0 la vera causa \u00e8 un misterioso e strano cilindro comparso dal nulla. Olivia, Walter e Peter (chiamati da Broyles) cominciano subito le indagini. Anche questa volta Walter sembra avere un'idea di cosa possa essere il cilindro, ma si rifiuta di comunicarlo al resto della squadra, perch\u00e9 si tratterebbe di qualcosa di molto pericoloso. Nel frattempo Peter comunica a Olivia di voler lasciare la squadra, perch\u00e9 vorrebbe stare fuori da quella vita. Olivia scopre che il cilindro era gi\u00e0 comparso in circostanze simili e poi scomparso nel nulla diversi anni prima, inoltre si accorge che \"qualcuno\" lo sta cercando. Quando anche Walter viene a sapere che lo stanno cercando decide autonomamente di metterlo al sicuro, nascondendolo anche al resto della squadra, con l'aiuto di un misterioso personaggio. In seguito Walter rivela che potrebbe trattarsi di un missile intelligente in grado di attraversare la Terra, e che l'uomo misterioso di cui si \u00e8 avvalso lo ha conosciuto in circostanze poco chiare. Chi sta cercando il cilindro, infine, riesce a trovarlo leggendo la mente di Peter, che gli d\u00e0 un'informazione che neanche lui stesso sapeva di possedere (secondo Walter aveva acquisito l'informazione semplicemente stando vicino a lui). Peter, sconvolto, decide di rimanere nella squadra perch\u00e9 vuole rendersi conto di cosa lo \"Schema\" effettivamente sia. Nella scena finale Olivia si ritrover\u00e0 davanti l'agente Scott.\nSete di potere.\nTrama.\nA Worchester, in Massachusetts, un ascensore si schianta a terra dopo un volo di oltre 20 piani uccidendo 8 persone, ma la causa non \u00e8 la rottura dei cavi: l'ascensore si \u00e8 auto-schiantato a causa di un impulso elettromagnetico. Dopo i primi rilievi Olivia, Peter e Walter arrivano alla conclusione che probabilmente la causa non \u00e8 un'arma, ma una persona capace di emanare impulsi elettromagnetici di forte intensit\u00e0 in grado d'influenzare il comportamento di apparecchi elettronici. Walter si ricorda di aver fatto esperimenti in passato su ordine del governo: aumentare le onde elettromagnetiche degli esseri umani per renderli rintracciabili da piccioni viaggiatori, creando una sorta di navigatore gps naturale. Cos\u00ec Walter ripete l'esperimento, usando appunto dei piccioni, manipolandoli riesce a localizzare il responsabile: un ragazzo usato come cavia alcuni anni prima in un laboratorio diretto dal dottor Fisher. Grazie all'abilit\u00e0 del dottor Bishop Peter e Olivia seguono i piccioni fino al laboratorio del dottor Fisher, una volta trovati arrestano il dottore mentre il ragazzo va via in ambulanza. Nel frattempo Olivia parla con Walter e gli rivela di avere allucinazioni dell'agente Scott, prima a casa sua, dove le dice solamente di fidarsi di lui, e nel finale mentre ritorna a casa, quando le indica una cantina dove sono presenti fascicoli che la possono interessare. Olivia trova questi fascicoli e li porta all'agente Broyles questi dimostrano che John Scott stava indagando sia sullo \"Schema\" che sul dottor Fisher.\nCuriosit\u00e0.\nIn laboratorio, per ascoltare il suono emesso dalle vibrazioni del cilindro, Walter applica un microfono che successivamente Peter collega ad un amplificatore. L'amplificatore utilizzato, \u00e8 un Ampeg B-15N per basso elettrico (un modello anni 70).\nLa cura.\nTrama.\nA Milford, in Massachusetts, una donna entra in stato confusionale in una tavola calda, attirando l'attenzione di un agente di polizia. Poco dopo lei e tutti i presenti nella tavola calda muoiono e alla donna, che sembra essere la causa, esplode la testa. La donna, di nome Emily, era in cura per una malattia irreversibile, ma presentava, inspiegabilmente, segni di guarigione. Il dottor Bishop, eseguendo l'autopsia, si accorge che nel suo corpo sono presenti isotopi radioattivi, che da un lato hanno portato benefici alla sua salute, ma da un altro lato l'hanno fatta diventare una bomba umana. Olivia scoprir\u00e0 che dietro c'\u00e8 un'industria farmaceutica, questa volta per\u00f2 non si tratta della Massive Dynamic, ma della Intrepus, il cui amministratore delegato ovviamente nega qualsiasi coinvolgimento e minaccia Olivia di denunciarla. Quando un'altra donna per\u00f2, con le stesse condizioni di Emily, scompare misteriosamente, Peter, senza far sapere niente al resto del team, almeno in un primo momento, chiede aiuto a Nina Sharp; questa gli rivela dove l'Intrepus potrebbe tenere nascosta la nuova donna scomparsa e in cambio si fa promettere di poter chiedere in futuro qualsiasi favore senza dover dare spiegazioni. Nel frattempo Walter Bishop riesce anche a trovare un antidoto agli esperimenti della Intrepus, quindi Olivia riesce a salvare la donna rapita, facendo arrestare l'amministratore dell'Intrepus e apportando cos\u00ec un forte vantaggio finanziario alla Massive Dynamic. Nel finale Peter confessa a Olivia di aver chiesto aiuto a Nina Sharp.\nGuest star: Chris Eigeman (David Esterbrook), Maria Dizzia (Emily Kramer), Marjan Neshat (Claire Williams), William Hill (Marty Pitts), Lisa Emery (Paula Kramer), Robert Eli (Ken Williams), Alok Tewari (Nadim Patel).\nPiacere, sig. Jones!\nTrama.\nIn Germania, a Francoforte, un'operazione militare dell'FBI mirata a raccogliere nuove prove sullo \"Schema\", sembra concludersi senza frutti. Il capo di quell'operazione, l'agente Loeb, proprio mentre fa rapporto a Broyles, accusa un malore: un parassita, probabilmente creato in laboratorio, ha attaccato il suo cuore. Broyles consegna subito l'agente nelle mani del dottor Bishop, che fatica a trovare una soluzione per salvargli la vita. Walter Bishop, anche grazie alle intuizioni della collaboratrice Astrid e di Olivia, riesce a scoprire che il parassita che sta avvolgendo il cuore dell'agente Loeb contiene un codice cifrato che sembra ripetere tre lettere: ZFT. Olivia aveva notato questa sigla tra le cartelle dell'agente Scott e chiede spiegazioni a Broyles che le rivela che ZFT \u00e8 una delle cellule terroristiche, facenti parti dello \"Schema\", sparse in almeno 83 paesi del mondo. ZFT \u00e8 la cellula di Francoforte, e uno dei suoi sospettati componenti \u00e8 rinchiuso in un carcere in Germania, si chiama David Robert Jones, ed ha grandi conoscenze in campo biologico. Cos\u00ec Olivia parte per la Germania, dove grazie ad alcune sue personali conoscenze, incontra il sig. Jones, che accetta di collaborare ad una sola condizione, ovvero che possa fare una domanda ad un certo Joseph Smith, gi\u00e0 ricercato dell'FBI. In un'apposita operazione di cattura dell'FBI per\u00f2, Smith muore, ma Bishop, grazie a degli impulsi elettrici riesce a stimolargli il cervello e a trasferire la risposta al cervello di Peter. La risposta \u00e8 una localit\u00e0, Little Hill, che Olivia potr\u00e0 dare al sig. Jones, che cos\u00ec in cambio le indica come curare l'agente Loeb. Una volta guarito Loeb, Broyles gli comunica che \u00e8 a conoscenza di un'altra talpa nell'FBI, ma questi si finge sorpreso. Dopo, nelle scene finali, si vede la moglie di Loeb avvicinarsi a quest'ultimo e sussurrargli: \"Ha funzionato, abbiamo la risposta, \u00e8 Little Hill\".\nGuest star: Billy Burke (Lucas Vogel), Jared Harris (David Robert Jones), Kennet Tigar (Johann Lennox), Trini Alvarado (Samantha Loeb), Chance Kelly (Mitchell Loeb).\nL'equazione.\nTrama.\nUn uomo e suo figlio, mentre sono in viaggio in auto, notano una donna in difficolt\u00e0. Il padre scende per offrirle aiuto, ma avvicinandosi alla macchina della donna - dopo essere stato ipnotizzato da una sequenza di luci rosse e verdi - si risveglia ore dopo. Una volta riaperti gli occhi si accorge che sia la donna misteriosa che suo figlio sono scomparsi nel nulla. Broyles affida il caso ad Olivia, rivelandole che gi\u00e0 ci sono stati casi del genere, e tutti sembrano indicare il coinvolgimento della donna misteriosa, che viene identificata dall'agente Charlie Francis (collega di Olivia) come Joanne Ostler, che per\u00f2 risulta morta. Mentre Olivia scopre che tutte le persone rapite avevano particolari capacit\u00e0 (il ragazzo suonava molto bene il piano, in particolare un brano), Walter riesce a riprodurre la frequenza di luci ipnotizzanti e intuisce che il brano suonato dal ragazzo, tradotto in numeri, era uguale all'equazione che ossessionava un suo compagno di cella in manicomio, Dashiell Kim. Per\u00f2 Dashiell non si pu\u00f2 interrogare perch\u00e9 ancora rinchiuso, cos\u00ec Walter si far\u00e0 rinchiudere di nuovo per una notte per poterci parlare. Walter scopre che Joanne Ostler rapisce le persone per riuscire a risolvere quella misteriosa equazione, rinchiudendole in una specie di \"castello rosso\", che Olivia riesce a localizzare liberando il ragazzo rapito. Joanne per\u00f2 riesce a scappare e nelle scene finali la si vede avvicinarsi all'agente Loeb, consegnandogli l'equazione completa. Loeb, verificato che l'equazione funziona, uccide Joanne. Questa equazione sembra permettere, in qualche modo, l'attraversamento di pareti solide da parte di altri oggetti solidi.\nGuest star: William Sadler (Dr. Bruce Sumner), Randall Duk Kim (Dashiell Kim), Gillian Jacobs (Joanne Ostler), Charlie Tahan (Ben Stockton), Adam Grupper (Jeremy Stockton), Chance Kelly (Agente Mitchell Loeb)\nFuga nel sogno.\nTrama.\nUn impiegato della Massive Dynamic, Mark Young, viene aggredito da farfalle dalle ali taglienti, finendo per cadere dalla finestra e rimanere ucciso. Agli occhi dei primi soccorritori sembra un caso di suicidio, ma Walter trova delle strane ferite sul corpo e Olivia, investigando nell'abitazione dell'impiegato, si rende conto che la tesi del suicidio non \u00e8 convincente. Successivamente Olivia riceve una mail da John Scott, con l'indirizzo di un seminterrato, dove trover\u00e0 una scatola piena di piccoli rospi. Walter esamina gli animali e scopre che appartengono ad una particolare specie in grado di produrre un composto psicoattivo, che agendo come una droga, rende reali le allucinazioni prodotte dal cervello. Mark Young immaginava di avere certe ferite e il suo corpo le rendeva reali. Intanto Peter viene contattato da una donna, una certa Tessa, che gli comunica che qualcuno sta cercando di trovarlo per fargli del male e lo invita a scappare. Olivia confessa a Walter di avere visioni di John Scott e vuole liberarsene. Walter le propone un esperimento in grado di fornirle tutte le informazioni della mente di Scott per poi rimuoverle: Olivia lo effettua e, dopo aver rivissuto il primo incontro con Scott in un ristorante, in una scena vede Young insieme a Scott, un uomo che viene ucciso e un altro misterioso che rimane in vita. Quest'ultimo \u00e8 George Morales, che viene rintracciato, ma poco dopo aver confessato di avere prove contro la Massive Dynamic muore allo stesso modo di Mark Young. Olivia chiede a Walter di ricominciare l'esperimento su di lei per ottenere altre informazioni, ma quest'ultimo rifiuta perch\u00e9 pericoloso, promettendole per\u00f2 di studiare un sistema pi\u00f9 sicuro. Alla fine dell'episodio Olivia riceve una nuova mail di John Scott che afferma: \"Ti ho vista, al ristorante\".\nAl sicuro.\nTrama.\nUna banda di rapinatori che fa capo a Loeb ruba una cassetta di sicurezza di una banca utilizzando il marchingegno costruito grazie all'equazione ottenuta da Joanne Ostler, che gli permette di attraversare i muri. Uno dei malviventi per\u00f2 non riesce a fuggire e rimane murato vivo in una parete, dove viene ucciso da Loeb prima di essere abbandonato. Broyles chiama subito Olivia, Walter e Peter per indagare, e viene fuori che quella rapina \u00e8 solo una di una serie, miranti sempre ad una particolare cassetta di sicurezza. In maniera casuale Peter e Olivia scoprono l'elemento in comune delle cassette: seguono una particolare sequenza numerica (233, 377, 610) che ricorda una formula matematica spesso ripetuta da Walter (ogni numero \u00e8 la somma dei 2 precedenti), ossia la famosa successione di Fibonacci. Cos\u00ec Walter intuisce che potrebbe essere stato lui stesso anni fa a nascondere qualcosa di importante in quelle cassette, non ricordando cosa. Individua per\u00f2 la possibile banca in cui \u00e8 nascosta la prossima cassetta, tuttavia Olivia e gli agenti arrivano tardi riuscendo a catturare solo un componente della banda. Nel frattempo in Germania, Mr. Jones dal carcere comunica attraverso il suo avvocato a Loeb se sono pronti e di cercare di catturare Olivia. Alla Massive Dynamic si viene a scoprire che probabilmente Olivia condivide le informazioni del cervello di Scott. Walter ricorda cosa ha nascosto: uno strumento in grado di trovare chiunque ovunque, anche viaggiando nel tempo, che aveva costruito per salvare Peter da bambino (riportando in vita un medico geniale), affetto da una rara malattia. Lo strumento comunque non lo aveva testato perch\u00e9 Peter era guarito autonomamente. Intanto il rapinatore catturato afferma di non conoscere per chi lavora, ma rivela che in una telefonata ha sentito parlare di un campo di nome Westford, anche detto \"Little Hill\". Qui si vede Loeb azionare il dispositivo ricostruito dalle cassette rubate e teletrasporta l\u00ec Mr. Jones. Olivia e gli altri agenti cercano di portarsi sul posto, ma Olivia viene aggredita in auto e rapita.\nRisposte.\nTrama.\nDopo il sequestro Olivia si risveglia in un laboratorio legata, mentre subisce un'iniezione da parte di Loeb, che opera nascondendosi il volto con una maschera. Poco dopo Olivia, suscitando la compassione degli analisti del laboratorio si crea un'occasione per fuggire, e la sfrutta portando con s\u00e9 delle provette, un cellulare e riesce a rubare un'auto, cos\u00ec si allontana e nasconde le fiale in un cantiere poco distante dal luogo del rapimento. Ma il tutto sembra poco utile: auto e cellulare non sono identificabili, dopo avere recuperato le provette nascoste in precedenza le consegna a Walter. Intanto nella sezione dell'FBI arriva Harris, che nutrendo rancori per una denuncia di molestie sessuali per Olivia, la estromette dal caso del suo rapimento, assegnato proprio a Loeb. Broyles riesce comunque ad affidarle un altro caso: un ricercatore muore durante un convegno, ucciso da un virus di dimensioni macroscopiche modificato geneticamente che prende vita uscendo dal suo corpo. Il virus viene catturato da Walter e portato in laboratorio. Un altro ricercatore potrebbe essere una prossima vittima, Olivia lo porta all'FBI, ma qui Loeb gli d\u00e0 la sostanza che attiva il virus, e muore. Olivia vedendo un particolare sopra le scarpe di Loeb intuisce che \u00e8 lui il suo sequestratore: va a casa sua a cercare le prove che lo incriminano, ma viene aggredita dalla moglie di Loeb, complice del marito, ed \u00e8 costretta a ucciderla per legittima difesa. Loeb viene cos\u00ec arrestato, durante l'interrogatorio rivela solo che Olivia ha rovinato un piano perfetto e il suo rapimento era stato fatto per salvarla. Olivia rimane scossa, ma i colleghi la convincono che Loeb probabilmente parla solo per confonderla. Vediamo Olivia che torna a casa e va a dormire insieme a Ella, e su un libro vediamo la scritta \"Cos'\u00e8 quel rumore?\", anticipazione della puntata seguente.\nStrizzacervelli.\nTrama.\nUn ragazzo, Greg Wiles, mentre naviga su internet al PC, vede un pop-up sullo schermo con la scritta \"Cos'\u00e8 quel rumore? Clicca qui\". Cliccando sul link parte una serie di immagini a scatti che lo ipnotizzano procurandogli una reazione psichica che gli liquef\u00e0 il cervello. Olivia, Peter e Walter e Astrid sono chiamati ad indagare, ma appena il tempo di avviare le indagini e si trovano altre due persone morte apparentemente nello stesso modo. Peter intanto, avvalendosi di un suo amico esperto informatico, scopre che le vittime avevano scaricato un file da oltre 600 MB, ma non riesce a trovare l'autore del software assassino. Tuttavia si accorge che dall'abitazione di Olivia qualcuno sta scaricando lo stesso file: si tratta di Ella la nipote di Olivia, che viene distolta dal PC appena in tempo. L'unico collegamento tra le vittime \u00e8 il sig. Dempsey, padre di un amico di Greg Wiles. L'FBI non riesce a localizzarlo cos\u00ec viene fermato il figlio con la speranza di arrivare al padre. All'interrogatorio per\u00f2 questo non dir\u00e0 niente, allora disubbidendo agli ordini di Harris, Olivia rilascia il ragazzo che, ingenuamente, si reca dal padre. Il padre, messo alle strette, confessa di aver creato il malefico programma solo per vendicarsi di tutte le persone che in qualche modo lo avevano ferito, ma prima che Olivia lo arresti preferisce suicidarsi con il suo stesso programma andando in trance e successivamente si spara. Nel frattempo una donna, la madre della vittima per la quale Walter era stato rinchiuso, si presenta da Peter chiedendo di poter parlare con Walter. Peter si oppone, perch\u00e9 crede che voglia accusare il padre facendolo ricadere in uno stato di depressione, ma dopo una discussione Olivia riesce a convincerlo e Walter incontra la donna che vuole solo sapere degli ultimi istanti di sua figlia. Nel finale, Harris critica aspramente l'operato di Olivia con Broyles, ma questi si mette apertamente dalla parte dell'agente Dunham dicendogli che se ha intenzione di perseguitarla dovr\u00e0 fare i conti con lui.\nTrasformazione.\nTrama.\nSull'aereo 718 un uomo incomincia a sentirsi male, accusando perdite di sangue dal naso. Immediatamente chiede agli assistenti di volo di trovare e somministrargli pi\u00f9 sedativi possibili, ma questi sono convinti che egli sia in preda a un attacco di panico. Dopo essersi chiuso in bagno in grave stato di agitazione inizia a trasformarsi in un mostro irto di aculei che semina il panico provocando la caduta dell'aereo. Olivia, Walter e Peter sono chiamati ad indagare a questo strano evento, il \"mostro\" \u00e8 Marshall Bowman, a cui e stato iniettato un virus creato in laboratorio che gli ha modificato radicalmente il DNA. Dopo aver controllato il luogo del disastro Olivia, in un flashback di ricordi in condivisione con John, scopre che lui, Bowman e un certo Hicks parlano di un virus sperimentale. Dopo aver portato \"la creatura\" in laboratorio Walter scopre che nella sua mano c'\u00e8 un disco (simile a quello trovato nella donna in \"La rete fantasma\") che Olivia consegna a Broyles, il quale rivela che si tratta di un sistema di archivio dati molto avanzato. Hicks viene rintracciato e interrogato, ma rivela solo di essere stato infettato da un certo Conrad, dopo viene colpito anche lui dal virus e prima che si trasformi Walter lo manda in coma farmacologico. Quando Olivia chiede di riesumare l'agente Scott per verificare l'esistenza di un disco anche nella sua mano, Broyles la porta alla Massive Dynamic, dove le viene mostrato il corpo di Scott morto, ma tenuto in sospensione per evitare che il disco si autodistrugga. Da quel poco che si \u00e8 riuscito a recuperare del disco, sembra che esista un collegamento tra Scott e una cellula di bio-terroristi. Intanto l'intelligence francese avvisa che a Chicago vi sar\u00e0 una grandissima vendita di armi, dove si pensa ci sia anche Conrad. Dopo essere rientrata nella vasca di deprivazione sensoriale Olivia \"rivede\" se stessa e John; a quel punto Olivia viene a conoscenza del fatto che John Scott lavorava sotto copertura per l'NSA (National Security Agency), inoltre viene a conoscenza del fatto che Hicks lavorava con lui. Insieme a Peter, anche se con qualche difficolt\u00e0, riesce ad andare all'appuntamento e con qualche stratagemma e l'aiuto di Hicks (che d\u00e0 informazioni a Olivia tramite un auricolare) riesce a far arrestare tutti, Conrad compreso. Alla fine dell'episodio Olivia chiede a Walter di rimetterla nella vasca per rivedere Scott. L'esperimento riesce: Olivia incontra Scott il quale la bacia e le mette l'anello di fidanzamento. Con quest'ultima scena, Olivia dice addio alla coscienza di Scott che si dilegua per sempre.\nProva di abilit\u00e0.\nTrama.\nMr. Jones, evaso tramite il teletrasporto dopo il rapimento di Olivia, \u00e8 ancora in libert\u00e0, cos\u00ec i servizi segreti tedeschi chiedono l'aiuto dell'unit\u00e0 Fringe. Olivia va a parlare con Loeb, poich\u00e9 sa che lui ha aiutato Jones a scappare, ma egli si rifiuta di collaborare e le dice che Jones fa solo parte dell'armata, e che lei non potr\u00e0 fare niente per impedire che accada ci\u00f2 che \u00e8 stato scritto. Nel frattempo un edicolante muore a causa di una crescita della propria pelle che cicatrizza gli orifizi soffocandolo: Olivia \u00e8 convinta che dietro a questa morte ci sia Jones, e chiede a Peter se tramite una sua conoscenza riesce ad avere il dattiloscritto della cellula terroristica \"ZFT\", e per pura fortuna riescono a trovarlo. Inaspettatamente \u00e8 lo stesso Jones a consegnarsi all'FBI dicendo di voler parlare solo con Olivia, cos\u00ec Jones la invita ad andare a prendere un oggetto lasciato apposta per lei in un luna park a Salem: si tratta di un test, per la precisione il primo di dieci, che consiste nel far spegnere delle lampadine luminose semplicemente con la forza del pensiero. Jones collaborer\u00e0 solo se il test sar\u00e0 superato (test per sapere se Olivia \u00e8 stata attivata dopo il suo rapimento). Con l'aiuto di Peter, Olivia trucca il test e riesce a spegnere le luci. Jones rivela che ad Olivia anni prima \u00e8 stato iniettato del Cortexiphan. Secondo un passato studio di William Bell, la mente umana ha grandi poteri, ma questi si affievoliscono con la crescita. Bell sperava, con questo farmaco, di poter arrestare il processo di affievolimento cos\u00ec da poter permettere lo sviluppo di questi poteri anche in et\u00e0 adulta. Alla fine dell'episodio Nina Sharp dir\u00e0 ad Olivia che il farmaco \u00e8 stato testato anche a Jacksonville, in Florida, in una base militare: poich\u00e9 Olivia da bambina aveva vissuto proprio l\u00e0 assieme al padre, capir\u00e0 che Jones ha detto il vero e che anche lei \u00e8 stata sottoposta alla sperimentazione. Jones inoltre indica il luogo dove ha nascosto una bomba carica della stessa sostanza che ha ucciso l'edicolante. Arrivata sul posto per\u00f2 gli artificieri non sono in grado di disinnescarla, l'unico modo per fermarla \u00e8 quello di far spegnere delle luci, uguali a quelle del test di Olivia. Olivia ci prova e dopo averle guardate intensamente, pochi secondi prima della scadenza del timer, il countdown si blocca. Tuttavia Olivia \u00e8 convinta si tratti di una messinscena e che non \u00e8 stato merito suo. Jones viene ricoverato in ospedale a causa degli effetti collaterali del teletrasporto, ma da qui scompare misteriosamente, facendo trovare ad Olivia la scritta \"hai passato il test\". Durante le indagini Olivia e Peter avevano inoltre scoperto che la sigla ZFT, comparsa nelle puntate precedenti e che pensavano si riferisse a una cellula terroristica dello \"Schema\" deriva in realt\u00e0 dal titolo di un libro, lo \u201cZerst\u00f6rung durch Fortschritte der Technologie\u201d (\u201cDistruzione per mezzo del progresso tecnologico\u201d), un misto fra un programma antiscienza e una chiamata alle armi che sembra essere una sorta di Bibbia dei terroristi. Il testo \u00e8 un dattiloscritto; alla fine dell'episodio si vede Walter battere su una macchina da scrivere la parola \"Ability\" e notare che la lettera \"y\" \u00e8 spostata leggermente verso l'alto come in tutto il libro, e ne rimane sconvolto come se si fosse reso conto che quel libro lo avesse scritto lui.\nEmpatia.\nTrama.\nDurante le operazioni per la demolizione di un vecchio edificio, viene scovato un misterioso bambino, sigillato in una cavit\u00e0 sotterranea, apparentemente da diversi anni, che immediatamente suscita l'interesse dell'unit\u00e0 Fringe. Contemporaneamente un serial killer, a cui gi\u00e0 in passato l'unit\u00e0 Fringe si \u00e8 interessata, chiamato l'Artista, ritorna ad uccidere. Il bambino, curato in ospedale, non dice una parola, ma con Olivia sembra prendersi in simpatia, tanto da spingersi a scrivere un nome su un foglio di carta: Olivia pensa sia il suo nome, ma in poco tempo scoprir\u00e0 che si tratta del nome della prossima vittima dell'\"artista\". Nel frattempo Walter teorizza che in realt\u00e0 il bambino potrebbe essere un uomo anziano, semplicemente le condizioni ambientali (sigillato sotto terra) non l'hanno fatto crescere normalmente. Inoltre ipotizza che, dato che ha vissuto sotto terra per tutto quel tempo e visto che \u00e8 ipersensibile a luce e suoni, potrebbe essere sensibile anche alle emozioni, ai sentimenti e alle intenzioni della gente. Cos\u00ec riuscirebbe ad intuire le vittime del serial killer. Olivia cerca cos\u00ec di entrare pi\u00f9 in contatto possibile con il bambino e riesce persino a farsi disegnare un identikit dell'omicida. Grazie anche a un'intuizione di Peter, si riesce a capire che l'uomo \u00e8 entrato in contatto con un mattatoio, cos\u00ec viene facilmente individuato il suo nome. Mentre si procede all'arresto il killer tenta di fuggire ma viene inseguito e ferito mortalmente da Olivia. Alla fine dell'episodio la CIA reclama la custodia del bambino, ma Olivia, con l'aiuto di Broyles, riesce a simulare una sua fuga: in realt\u00e0 viene dato alle cure della dottoressa Winick (che lo stava assistendo in ospedale) affinch\u00e9 lo conduca non in un istituto, ma in una nuova casa. Mentre la macchina porta il bambino verso la sua nuova casa, il piccolo vede l'uomo misterioso legato al cilindro dell'episodio \"\u00c8 arrivato\" camminare per strada e i due si scambiano un lungo intenso sguardo.\nBestia in libert\u00e0.\nTrama.\nUn gruppo di animalisti entra in un laboratorio che effettua esperimenti sugli animali con lo scopo di liberarli dalle gabbie, ma involontariamente liberano anche una mostruosa creatura assassina creata in laboratorio, che uccide il gruppo di amici e fugge seminando il panico tra i cittadini, uccidendo o ferendo gravemente chi s'imbatte sul suo cammino. L'obiettivo \u00e8 ritrovare al pi\u00f9 presto il \"mostro\" prima che uccida qualcun altro. Olivia e l'agente Charlie rispondono a una segnalazione e vanno a caccia della mostruosa creatura; nel frattempo Walter intuisce che \u00e8 stata creata con l'unione di geni di diverse specie di animali, cosa che aveva gi\u00e0 tentato lui in passato nei suoi studi, ma senza successo. Charlie rimane ferito perch\u00e9 attaccato dal mostro che gli impianta un aculeo nel ventre. Non sembra essere grave, ma Walter in laboratorio scopre che l'aculeo serviva per una sorta d'inseminazione e nel suo corpo trova gli embrioni del mostro, che secondo lo scienziato lo uccideranno in poco tempo. C'\u00e8 solo un modo per salvarlo: usare il sangue del mostro. Cos\u00ec Olivia, Peter e lo stesso Walter (che si ritiene responsabile per aver anche lui provato a creare la creatura in passato) si mettono a caccia nelle fogne, luogo che sembra preferito dalla creatura. L'attirano con uno stratagemma e mentre Walter tenta da solo di affrontarla sacrificandosi, Olivia e Peter riescono ad intervenire per tempo uccidendola a colpi di pistola. Nel frattempo l'unit\u00e0 Fringe aveva fatto arrestare lo scienziato del laboratorio responsabile della creazione del mostro. Nel finale Charlie pu\u00f2 tornare sano e salvo a casa dalla moglie.\nIncubi.\nTrama.\nUno strano caso coinvolge direttamente Olivia: sogna di uccidere qualcuno, al risveglio le \"vittime sognate\" risultano effettivamente morte nel modo sognato. Ovviamente Olivia \u00e8 stravolta, specie quando Walter le rivela che uccidere col pensiero \u00e8 possibile influenzando le intenzioni delle persone che stanno attorno. Ma Olivia non conosceva nessuna delle vittime cos\u00ec la soluzione pu\u00f2 essere solo una: non \u00e8 Olivia a uccidere, ma un'altra persona a cui per\u00f2 Olivia \u00e8 stata talmente legata da vivere le stesse emozioni e gli stessi pensieri. Dopo poche indagini si scopre che tale persona \u00e8 un certo Nick, su cui da bambino sono stati fatti esperimenti col Cortexiphan, e probabilmente Olivia \u00e8 stata affiancata a lui in tali esperimenti. Olivia riesce a trovare Nick, proprio mentre per causa sua diverse persone si stanno per suicidare, e sar\u00e0 costretta a sparargli. Nick verr\u00e0 messo in coma farmacologico in attesa di ulteriori esami. Alla fine Walter si rende conto che in passato potrebbe essere stato lui stesso a condurre esperimenti su dei bambini, poi conclusisi a causa di un incidente, tra i quali vi erano anche Nick e Olivia.\nMezzanotte.\nTrama.\nUn uomo, Bob Dunn, viene ritrovato morto ucciso da una donna a causa di un morso, effettuato probabilmente da una persona con la mandibola particolarmente dura e resistente. Un altro omicidio simile era stato compiuto il giorno prima. Walter si accorge che su entrambe le vittime sono stati aspirati i fluidi spinali ed \u00e8 presente un batterio della sifilide, proveniente probabilmente dalla saliva dell'assassino. Si tratta per\u00f2 di un tipo di sifilide ormai estinta. Olivia scopre che un campione di quel particolare tipo di sifilide era stato spedito quattro settimane prima alla Lubov Farmaceutici di Brighton e che non si trattava della prima ordinazione. Inoltre la stessa casa si era procurata anche un campione di RUD-390, un componente chimico presente nella tossina della crescita rapida usata da Jones (nell'episodio 14). Dietro questi omicidi sembra esserci quindi la ZFT. L'FBI fa irruzione alla Lubov e arresta Nicholas Boone che si dichiara disponibile a rivelare ad Olivia tutto quello che sa sulla ZFT, ma prima vuole che loro lo aiutino a salvare la moglie dalle mani dei terroristi. D\u00e0 un indirizzo dove potrebbe essere nascosta la moglie; Olivia non la trova, ma prende 5 fiale contenenti la sostanza con cui \u00e8 stato infettato l'assassino. Boone afferma di avere bisogno di quelle fiale per sintetizzare un antidoto e le rivela che la persona che \u00e8 stata infettata \u00e8 proprio sua moglie, che ha bisogno di uccidere per avere il fluido spinale, necessario continuamente per la sua sopravvivenza a causa di un'infezione impiantatale. Boone inizia a collaborare con Walter per la creazione di un antidoto: i due ci riescono ma Boone si sacrifica, ingannando Walter, pur di salvarla. Peter e Olivia nel frattempo ha catturato la moglie, su cui l'antidoto ha l'effetto sperato. Poco prima di morire Nicolas chiede a Walter fin dove si spingerebbe per salvare qualcuno che ama. Alla fine dell'episodio Walter consegna a Olivia un video che Boone aveva girato prima di sacrificarsi: afferma di non aver mai avuto a che fare con persone ben posizionate nel movimento, di non aver mai sentito parlare di David Robert Jones, ma secondo lui l'uomo che sta finanziando la ZFT \u00e8 William Bell.\nNOTE\nLa strada non presa.\nTrama.\nBroyles in una riunione fa il riepilogo della situazione, ricordando le caratteristiche della ZFT e il probabile coinvolgimento di William Bell, proprietario della Massive Dynamic. Nel frattempo una donna per strada prende fuoco spontaneamente ed esplode. Walter mostra a Peter e Astrid la macchina da scrivere, che apparteneva a Bell, con cui \u00e8 probabile sia stato scritto il manifesto della ZFT. Walter ritiene che nel laboratorio vi sia la versione originale con cui potrebbe dimostrare l'originaria buona fede di Bell. Olivia intanto incomincia ad avere delle visioni che le fanno vedere la realt\u00e0 in modo diverso, ad esempio vede due vittime invece di una. Walter le dice che potrebbe, forse a causa degli esperimenti fatti su di lei col Cortexiphan, vedere altre dimensioni. Olivia si convince di seguire queste illusioni per trovare indizi. Durante le indagini si scopre che la vittima frequentava un dottore, un certo Isaac Winters. Olivia riesce anche a capire l'identit\u00e0 della seconda vittima che vedeva nelle sue visioni, il cui nome \u00e8 Nancy. Arrivata a casa sua per\u00f2 si accorge insieme a Peter che \u00e8 stata rapita. Peter sperimenta il progetto al quale stava lavorando: taglia una forma di vetro circolare quasi disciolta e con un microscopio elettronico che funge da giradischi riesce a estrarre il sonoro di quanto era successo. Si sente la ragazza che viene rapita e la composizione di un numero di telefono. Ricostruendo i toni telefonici si scopre che il numero \u00e8 di Sanford Harris. Quando l'uomo esce dal lavoro, Olivia e Charlie lo seguono fino ad un magazzino, dove lo scienziato Winters sta cercando di attivare la ragazza rapita trasformandola in una bomba umana. Olivia uccide Winters e si precipita ad aiutare la ragazza, ma Harris la rinchiude nella stanza assieme alla ragazza, che ormai si \u00e8 attivata. Mentre Harris telefona a qualcuno per comunicargli che Nancy \u00e8 stata attivata, ma \u00e8 troppo instabile, Olivia cerca di calmare la ragazza e l'aiuta a concentrare l'energia che sta per sprigionare in un punto fuori dalla stanza. La ragazza si concentra su Harris, che prende fuoco sotto i loro occhi ed esplode. La scena si sposta su Peter e Walter, che sono insieme in un locale. Proprio quando Peter si allontana per andare in bagno arriva Olivia, che chiede a Walter cosa le hanno fatto lui e Bell: Walter risponde che gli esperimenti erano opera di Bell, dice che volevano solo essere utili e preparare quei bambini donando loro delle abilit\u00e0, perch\u00e9 sta per accadere qualcosa di terribile, ma lui non ricorda di cosa si tratta. Quando Olivia gli chiede di nuovo che cosa le ha fatto, l'uomo in lacrime le risponde che non riesce a ricordarlo. La donna se ne va furiosa e Peter trovando il padre in lacrime ne resta turbato. Lo scienziato non dice niente, limitandosi a stringere forte il braccio del figlio per trovare conforto. Nina Sharp fa visita a Broyles nel cuore della notte, e gli consegna delle foto scattate nelle ultime ventiquattro ore che ritraggono tutte l'Osservatore. Nina ricorda a Broyles che anche lui sa cosa \u00e8 successo l'ultima volta che quell'uomo misterioso \u00e8 apparso cos\u00ec spesso e poi aggiunge che loro due devono parlare. Walter trova in laboratorio la versione originale del manifesto della ZFT, ma appena lo prende in mano si volta e si trova davanti l'Osservatore, che lo saluta e gli dice che \u00e8 ora di andare. Walter prende la giacca e lo segue. Nina Sharp sta rincasando, ma quando le porte dell'ascensore che la sta portando al piano del suo appartamento si aprono, trova ad aspettarla due individui, che le puntano contro una pistola e le sparano.\nUno sguardo dall'altra parte.\nTrama.\nNina Sharp viene ricoverata all'ospedale; nel frattempo Broyles, Olivia e il resto della squadra esaminano i video della sorveglianza. Grazie ad un'analisi vocale si scopre che gli aggressori sono guidati da David Robert Jones.\nLa scomparsa di Walter viene rilevata da Peter e Astrid, che preoccupati avvertono Olivia. Nina Sharp, ripresasi, incomincia subito a collaborare con Olivia, e le racconta che Jones lavorava per Bell 15 anni prima, ma che era stato licenziato e che non l'aveva presa bene. Adesso Jones le ha rubato dal suo braccio meccanico un potente accumulatore di energia. Inoltre le propone un patto: se riuscir\u00e0 a fermare Jones le fisser\u00e0 personalmente un colloquio con Bell.\nSi vede poi Jones cercare di usare l'accumulatore attraverso un dispositivo per tentare di aprire una sorta di portale, dal quale esce un camion che sembra spuntato dal nulla. Il portale tuttavia si richiude prima che il camion sia passato del tutto, tagliandone la coda.\nIntanto l'Osservatore dice a Walter di sbrigarsi a trovare quello che sta cercando, e lo porta in una vecchia casa: la casa al mare di Walter e la sua famiglia. Nina Sharp, scoperta la sparizione di Walter, avvia una ricerca con i suoi mezzi: Walter viene cos\u00ec localizzato e raggiunto nella vecchia casa da Peter. L\u00ec Peter rievoca vecchi ricordi a Walter che finalmente si ricorda quello che stava cercando e dove l'ha nascosto: un dispositivo in grado di chiudere il passaggio creato per passare al mondo alternativo. Rivela che lui e Bell hanno lavorato in passato per trovare un modo per passare nella realt\u00e0 alternativa e ci erano riusciti; lui l'aveva fatto per recuperare qualcosa di prezioso che aveva perso. Adesso devono richiudere il passaggio che si \u00e8 formato al lago Reiden.\nOlivia nel frattempo non si riesce a spiegare da dove sbucasse quel camion venuto da quella sorta di portale. Nina Sharp allora le rivela che William Bell non si trova in questo mondo, ma in una realt\u00e0 alternativa. Il camion veniva da quella stessa realt\u00e0 alternativa, ed ecco cosa stava cercando di fare Jones aprendo il passaggio: voleva raggiungere William Bell per ucciderlo. Successivamente Jones tenta di nuovo di aprire un portale, stavolta in un campo di calcio, ma il tentativo fallisce e un ragazzo, che attraversa in parte il portale, rimane tagliato a met\u00e0. In seguito Olivia, Nina e Broyles riescono a individuare un altro luogo probabile dove Jones potrebbe provare a passare dall'altra parte: il lago Reiden. L\u00ec si incontrano Olivia, Walter e Peter. Jones \u00e8 gi\u00e0 l\u00ec, ed \u00e8 riuscito ad aprire il varco e sta per attraversarlo. Olivia tenta di fermarlo sparandogli, ma i proiettili non lo uccidono; Peter allora col dispositivo del padre chiude il passaggio e Jones muore, tagliato a met\u00e0.\nNelle scene finali Broyles si reca nell'ufficio di Olivia e le riferisce che \u00e8 stato ordinato loro d'interrompere le indagini su William Bell. Peter trova sul tavolo del laboratorio una lettera di Walter indirizzata a lui, in cui il padre lo avverte che star\u00e0 via per un po' e gli dice di non preoccuparsi. Immediatamente dopo si vede Walter davanti ad una lapide con l'incisione \"Peter Bishop: 1978-1985\".\nInfine, Nina Sharp chiama Olivia, e le dice che vuole rispettare il loro patto e le d\u00e0 appuntamento per l'indomani. Olivia si reca all'appuntamento, ma nessuno si presenta. Prende l'ascensore per uscire, ma ad un certo punto appare una luce blu, come un flash, e quando le porte si riaprono, l'assistente di Nina Sharp le va incontro e le d\u00e0 il benvenuto. La fa poi entrare in un ufficio vuoto. Sulla scrivania si vede un giornale, nella prima pagina del quale viene annunciato il trasferimento di residenza di Obama nella nuova Casa Bianca (\"Obama set to move into new White House\"). Poco dopo un uomo entra e si presenta come William Bell.\nOlivia allora guarda fuori dalla finestra, e una panoramica della telecamera mostra che si trova in un ufficio di una delle due Torri Gemelle, precisamente la WTC 2, entrambe perfettamente intatte non essendo state colpite dagli attentati che le distrussero nell'Universo parallelo, ovvero l'Universo da cui l'Olivia che conosciamo proviene."}
{"id": "2035281", "revid": "301422", "url": "https://it.wikipedia.org/wiki?curid=2035281", "title": "Lovely Sarah", "text": ""}
{"id": "2035284", "revid": "1544245", "url": "https://it.wikipedia.org/wiki?curid=2035284", "title": "Landolfo I di Capua", "text": "Biografia.\nLandolfo era stato nominato gastaldo di Capua nell'817 da Sicone I di Benevento.\nNell'839 scoppi\u00f2 una guerra civile nel Ducato di Benevento. Secondo la \"Chronica Sancti Benedicti Casinensis\", Landolfo, che era stato alleato di Sicardo, liber\u00f2 dalla prigionia il fratello di quest'ultimo, Siconolfo, e col supporto di Guaiferio, capo della famiglia salernitana dei \"Dauferidi\", lo condusse a Salerno affinch\u00e9 fosse proclamato principe in opposizione all'usurpatore Radelchi. Con l'acclamazione di Siconolfo ebbe inizio una pi\u00f9 che decennale guerra civile che sconvolse il principato e port\u00f2 alla divisione in due parti del suo vasto territorio, corrispondente alla cosiddetta \"Langobardia Minor\". \nNell'841 Radelchi ottenne l'aiuto dei mercenari saraceni, come aveva fatto quattro anni prima il duca Andrea II di Napoli. Una banda di saraceni comandata dal berbero Khalfun, Emiro di Bari, saccheggi\u00f2 e distrusse la citt\u00e0 di Capua e costrinse la popolazione alla fuga. Landolfo allora fond\u00f2 una nuova capitale nei pressi della collina di Triflisco, dove gi\u00e0 dall'826 era stata costruita una roccaforte, chiamata Sicopoli in onore del principe Sicone (\"Rebelopolis\", secondo il \"Chronicon Salernitanum\"). \nPoco dopo, intorno all'843, Landolfo mor\u00ec e gli succedette il figlio Landone I. "}
{"id": "2035287", "revid": "1833487", "url": "https://it.wikipedia.org/wiki?curid=2035287", "title": "Villa del Foro", "text": "Villa del Foro \u00e8 una frazione del comune di Alessandria in Piemonte.\nGeografia fisica.\nLa frazione di Villa del Foro si trova nella parte occidentale del comune di Alessandria, sulla riva destra del fiume Tanaro nei pressi della confluenza tra il Tanaro e il torrente Belbo, e confina con le frazioni di Casalbagliano, Cantalupo, i comuni di Castellazzo Bormida e Oviglio, il confine nord della frazione \u00e8 rappresentato dal fiume Tanaro.\nStoria.\nDi Villa del Foro si hanno notizie fin dai tempi antichi, fu un importante centro in epoca preistorica e protostorica come dimostrano i numerosi ritrovamenti: nelle vicinanze sono state trovate alcune tombe risalenti alla cultura dei campi di urne, alle culture proto-celtiche dei Liguri e propriamente Celtiche durante l'et\u00e0 del ferro. Divenne poi un insediamento romano con il nome di \"Forum Fulvii\" per entrare in decadenza in epoca medioevale.\nEpoca romana.\nSecondo l'ipotesi oggi pi\u00f9 accreditata \"Forum Fulvii\" fu istituito alla fine del II secolo a.C. a opera del console M. Fulvio Flacco, impegnato fra il 125 e il 123 a.C. in una campagna militare nel Monferrato contro le popolazioni di \"Salluvii\" e \"Vocontii\" in supporto della citt\u00e0 di \"Massalia\" (odierna Marsiglia)\".\" La conquista della regione fu accompagna da un'intensa opera di riorganizzazione amministrativa della stessa attraverso l'apertura di una grande strada consolare, oggi convenzionalmente indicata come \"via Fulvia\" dal nome del suo promotore appunto, e dalla fondazione di diversi centri lungo il suo percorso. Molti di essi inoltre, tra cui lo stesso \"Forum Fulvii\", furono istituiti in localit\u00e0 gi\u00e0 interessate in epoca preistorica e protostorica dalla presenza di insediamenti anche temporanei e varie forme di frequentazione pi\u00f9 o meno stabile: l'intervento romano dunque si configurava non tanto come una vera e propria deduzione di nuove colonie, quanto piuttosto come una ri-fondazione di comunit\u00e0 preesistenti che in questo modo venivano inquadrate nell'ordinamento romano. Tale soluzione si accompagnava alla pratica delle assegnazioni viritane, ovvero dell'assegnazione di terre da coltivare a singoli coloni (\"viritim\" appunto: si trattava in larga parte di veterani arrivati al congedo ed eventualmente originari delle zone dove venivano reinsediati) che continuavano a dipendere formalmente da Roma dal punto di vista giuridico e amministrativo.\nL'assenza di nuove colonie rendeva necessaria la presenza di \"fora\" e \"conciliabula\", vale a dire di luoghi che fungessero da punto di riferimento per una forma di popolamento sparso della regione in cui commerciare, riunirsi, celebrare festivit\u00e0 e riti comuni e otterene giustizia in caso di controversie giuridiche e processi. In questi centri veniva inoltre favorito e stimolato il contatto fra la popolazione autoctona e i nuovi coloni, facilitando il processo di progressiva romanizzazione del territorio e di accettazione della cultura romana presso le genti locali.\nNato quindi come \"forum\" inizialmente forse alle dipendenze di \"Dertona,\" \"Forum Fulvii\" fu assegnato alla \"Tribus Pollia\" e nel corso del I secolo a.C. avverr\u00e0 la sua piena integrazione nel sistema amministrativo romano attraverso un processo per gradi che vedr\u00e0 l'acquisizione della cittadinanza latina nell'89 a.C. in seguito alla conclusione della guerra sociale, l'ottenimento della cittadinanza romana nel 49 a.C. e infine, con l'abolizione del regime provinciale per la Cisalpina nel 42 a.C., la piena equiparazione giuridica al resto dell'Italia. Inserito all'interno della Regio IX Liguria in seguito alla riforma di Augusto, forse immediatamente dopo il 42 a.C. o al pi\u00f9 tardi in epoca augustea divenne \"municipium\" dotato di propria autonomia e con un territorio di pertinenza i cui limiti sono di difficile definizione, confinante a est con \"Dertona\", a sud con \"Aquae Statiellae\", a ovest con \"Hasta\" e a nord con \"Vardacate\".\nNel corso del I e II secolo d.C. il centro beneficia del generale clima di benessere e prosperit\u00e0 che attraversa l'Impero, basando la propria economia sullo sfruttamento delle risorse agricole, sulle attivit\u00e0 artigianali connesse alla lavorazione dell'argilla e del ferro e sul commercio, facilitato in questo dal passaggio della \"via Fulvia\" e probabilmente anche dalla stretta connessione con il Tanaro. I ritrovamenti di \"domus\" di pregio nonch\u00e9 di materiali di importazione sembrano confermare la ricchezza di una citt\u00e0 che non a caso dunque viene annoverata da Plinio il Vecchio fra le principali della regione.\nA partire dal III secolo d.C., e in particolare dalla met\u00e0 dello stesso in concomitanza con una generale situazione di crisi dell'Impero, \"Forum Fulvii\" vide l'avvio di un processo di declino dal quale sembra non essere stato in grado di risollevarsi nei secoli successivi, con un progressivo spopolamento del territorio e una perdita di importanza della via consolare, a cui furono preferiti nel tempo altri percorsi che causarono quindi un decentramento degli interessi economici e commerciali rispetto all'area del \"municipium\".\nRitrovamenti di epoca romana.\nIl \"Forum\" era situato lungo la strada oggi convenzionalmente indicata come \"via Fulvia\", che da \"Dertona\" portava ad \"Augusta Taurinorum\" attraverso il territorio di \"Hasta\", per poi proseguire probabilmente in direzione di \"Segusium\" e da qui in territorio gallico. Un tratto della strada, di ampiezza compresa fra i 9 e i 12 m circa, \u00e8 stato rinvenuto in localit\u00e0 San Damiano, a ovest dell'abitato attuale: essa appartiene alla tipologia delle strade \"glareate\", vale a dire dotate di una pavimentazione in ciottoli, e risulta essere stata costruita in due fasi distinte. Il primo impianto risale alla fine del II secolo a.C., in concomitanza con l'istituzione del centro romano, con u'accurata tecnica che prevedeva la realizzazione di due strati preparatori su cui poggia il manto stradale; tale percorso fu utilizzato con continuit\u00e0 fino all'inizio del I secolo d.C., con un progressivo restringimento della carreggiata a causa di depositi alluvionali sui suoi margini e l'utilizzo degli stessi come sede per alcune sepolture a cremazione entro anfora. Una grande alluvionale intorno alla met\u00e0 del I secolo d.C. provoc\u00f2 l'interruzione del percorso, che venne tuttavia immediatamente ripristinano con un nuovo tracciato spostato poco pi\u00f9 a nord e a una quota lievemente superiore della precedente, riutilizzando inoltre parte di quanto era ancora visibile del pi\u00f9 antico percorso come strato preparatorio per il secondo. Tale strada, indicata con il nome di \"Fulvia Minor\", continu\u00f2 a essere utilizzata almeno ancora fino al IV-V secolo d.C. dal momento che compare ancora all'interno della \"Tabula Peutingeriana\", mentre il tracciato pi\u00f9 antico cadde completamente in disuso e fu interessato dalla realizzazione di ulteriori sepolture entro anfora all'interno dell'acciottolato.\nAi lati sia della \"Fulvia Maior\" sia della \"Fulvia Minor\" si svilupparono nel tempo diverse attivit\u00e0 artigianali connesse con la lavorazione del ferro e dell'argilla. Il ritrovamento di resti di piccole strutture interpretabili come forni, inseriti all'interno di recinzioni di cui ben poco si preservava a delimitazione di cortili acciottolati in affaccio sulla \"via Fulvia\", nonch\u00e9 di scarti di produzione vari (fra cui alcune scorie ferrose impiegate all'interno del manto stradale in occasione di interventi di manutenzione dello stesso) confermano la presenza di edifici manifatturieri che mostrano una continuit\u00e0 di vita e utilizzo fra l'inizio del I secolo a.C. e almeno tutto il II secolo d.C., quando tutta l'area viene interessata da lavori di rifacimento e di riporto di strati ricchi di macerie provenienti probabilmente da edifici di natura residenziale.\nIn via della Rocca sono emersi i resti di abitazioni signorili di grande pregio sviluppate ai lati di una strada ampia circa 9 m con andamento nord-sud, possibile cardine massimo dell'insediamento antico. La \"domus\" sul margine orientale, l'unica indagata in modo approfondito, si caratterizza per una serie di ambienti a destinazione residenziale sviluppati a est e nord di una corte centrale pavimentata in ciottoli e racchiusa da un muro di cinta. Il vano pi\u00f9 importante era dotato di un sistema di riscaldamento a ipocausto con pavimentazione a mosaico, di cui \u00e8 stato recuperata un'esigua porzione con motivo a losanghe in tessere nere su fondo bianco. Tutti gli ambienti sono interessati da numerosi interventi di ristrutturazione e rifacimento interno a partire dalla met\u00e0 del I secolo a.C. e fino almeno all'inizio del III secolo d.C., quando vengono eseguiti gli ultimi lavori documentati. Un lungo canale di scolo attraversava il cortile in senso nord-sud con lieve pendenza verso sud, garantendo il deflusso di acqua proveniente forse da un vano termale o a destinazione artigianale non identificato con precisione all'interno della \"domus\". Le dimensioni complessive dell'abitazione non sono note, tenuto conto della sua prosecuzione a nord al di sotto del manto stradale, a est oltre i limiti del campo indagato e a sud all'interno dello stesso, dovetuttavia si perdono le tracce a causa della profondit\u00e0 raggiunta dai moderni interventi agricoli.\nAlcuni interventi negli anni Novanta poco pi\u00f9 a ovest lungo strada dei Goglini, a partire dal suo incrocio con via della Rocca, hanno portato in luce i resti di ulteriori abitazioni signorili di cui si conservavano solo poche strutture murarie molto rovinate legate a piani pavimentali sconnessi. L'area molto ristretta delle indagini, limitata al solo sedime stradale, non ha consentito di approfondire le esplorazioni ma \u00e8 stato comunque possibile verificare come orientamento, tecniche costruttive e datazione delle diverse fasi edilizie riconosciute siano del tutto coerenti con quelle della \"domus\" meglio conservata a est. Inoltre la presenza di resti di alcune \"suspensurae\" confermano anche per queste abitazioni l'esistenza di alcuni vani riscaldati mediante ipocausto.\nSempre lungo via della Rocca, poco a nord dell'incrocio fra questa e la strada statale per Oviglio, a partire dagli anni Ottanta sono state trovate varie sepolure che vanno a costituire un'ampia necropoli situata in corrispondenza del probabile limite sud-orientale di \"Forum Fulvii\": per specifiche disposizioni normative infatti esse potevano essere situate esclusivamente all'esterno dell'abitato, rappresentando cos\u00ec un importante indizio per ipotizzare i margini del centro. Le circa 60 sepolture individuate sono tutte a incinerazione del tipo sia diretto (la cremazione avveniva nel luogo stesso della sepoltura) sia indiretto (il defunto era cremato in un punto diverso, l\"'ustrinum\", e le ceneri erano poi raccolte in un'urna e sepolte altrove), ascrivibili al periodo imperiale fra I e II secolo d.C. soprattutto; un'unica tomba a inumazione \u00e8 forse da attribuire a una fase di frequentazione pi\u00f9 tarda. Le tombe sono tutte entro fossa di terra con eventuale seconda fossa adiacente per il corredo, di composizione estremamente varia: si va da tombe prive di corredo (la minor parte) a tombe estremamente ricche con fino a circa 20 oggetti nel complesso, per lo pi\u00f9 recipienti ceramici (coppe e piatti in terra sigillata o a pareti sottili, \"olpai\" e coppe in ceramica comune, pi\u00f9 rare anfore o reperti in ceramica invetriata) e in vetro (soprattutto balsamari ma anche \"olpai\" e rare coppe) oltre a reperti in metallo, osso lavorato e monete. Non si sono conservati resti di monumenti o recinti funerari, pertanto \u00e8 molto difficile riconoscere eventuali raggruppamenti fra tombe appartenenti a un medesimo nucleo famigliare, anche perch\u00e9 le sepolture sono venute alla luce in quattro aree adiacenti distinte fra loro divise dalle moderne abitazioni. Non sembrano inoltre esistere specifici criteri ordinatori che possono aver regolamentato la disposizione delle diverse deposizioni, che in alcuni casi vanno anche a sovrapporsi: l'unico elemento di rispetto all'interno della necropoli sembra infatti essere una strada acciottolata, parallela alla \"via Fulvia\" e quindi coerente con l'impianto urbano di \"Forum Fulvii\", sui cui margini furono realizzate alcune delle tombe senza invaderne la carreggiata, oggetto di vari interventi di manutenzione e ripristino nel tempo e usata almeno fino al IV secolo d.C.\nLungo strada Rosta, in posizione decisamente defilata verso sud-est rispetto tanto all'insediamento antico quanto alla frazione moderna, sono venuti in luce i resti di una fornace per la produzione di laterizi utilizzata fra I e II secolo d.C. e poi dismessa quando le strutture erano ancora in buono stato. Dotata di otto pilastrini di sostegno per il piano cottura all'interno della camera di combustione, essa si \u00e8 conservata solo nella parte che era gi\u00e0 naturalmente interrata (ovvero la camera e il \"praefurnium,\" la parte antistante che permetteva di alimentare la camera stessa), mentre l'elevato \u00e8 risultato collassato al suo interno, spoliato nel tempo e poi disperso a seguito dei moderni lavori agricoli. La fornace, testimonianza di specifiche attivit\u00e0 produttive che venivano svolte nel \"Forum\", doveva essere in stretta connessione con la strada concolare, il cui prolungamento in direzione sud-est a partire dal tratto localizzato in localit\u00e0 San Damiano cade proprio in coincidenza della moderna strada Rosta.\nXII secolo.\nFondazione di Alessandria.\n\"Foro\" fu uno degli otto insediamenti, chiamati \"statielli\", che contribuirono alla fondazione della citt\u00e0 di Alessandria nella seconda met\u00e0 del XII secolo.\nNata la citt\u00e0 di Alessandria essa si fond\u00f2 in un primo momento dall'unione demica di \"Gamondium\" (Gamondio), \"Marenghum\" (Marengo) e \"Bergolium\" (Bergoglio). Questo si evince nel testo dei reclami contro Cremona del 1184 dell'imperatore Federico ove indica i promotori ed autori della fondazione della nuova citt\u00e0: \"de tribus locis, Gamunde vicelicet et Meringin et Burgul\". Non \u00e8 descritto il nome del luogo dell'incontro, anche se pare gi\u00e0 indicato con una certa precisione nella specificazione del sito sul Tanaro dove il trasferimento fu pi\u00f9 breve: Bergoglio.\nAi tre luoghi citati si aggiunsero in seguito \"Roboretum\" (Rovereto), \"Solerium\" (Solero), \"Forum\" (Villa del Foro), \"Vuilije\" (Oviglio) e \"Quargnentum\" (Quargnento). In questo le popolazioni furono supportate, economicamente, dalla \"Superba\" e dai comuni della Lega Lombarda in contrasto con il marchesato del Monferrato, principale alleato di Federico Barbarossa.\nLa data ufficiale di fondazione di Alessandria \u00e8 il 3 maggio 1168, anche se in quel momento ha gi\u00e0 raggiunto una configurazione topografica, urbanistica ed amministrativa definita. Il nome \"Alessandria\", confermato in seguito, sar\u00e0 assunto in onore di Papa Alessandro III, ampio sostenitore delle azioni della Lega Lombarda contro il Sacro Romano Impero e che aveva scomunicato Federico Barbarossa.\nMonumenti.\nDei tempi pi\u00f9 recenti \u00e8 la chiesa nel centro del paese, in via Maestra, dedicata a Santa Varena e la scuola elementare in via Oviglio, ora in disuso ma parzialmente restaurata e adibita a museo archeologico.\nViene anche detto \"un paese con due Santi\": Santa Varena e San Baudolino; vi \u00e8 anche la piccola chiesetta di San Rocco in via Oviglio."}
{"id": "2035289", "revid": "729019", "url": "https://it.wikipedia.org/wiki?curid=2035289", "title": "Battaglia del fiume Axona", "text": "La battaglia del fiume Axona fu combattuta nel 57 a.C. tra l'esercito ed i Belgi, nell'ambito delle campagne galliche di Giulio Cesare.\nContesto storico.\nCessata la minaccia germanica di Ariovisto, le antiche inimicizie tra le trib\u00f9 galliche tornarono a galla ed allo stesso tempo cresceva l'insofferenza verso l'occupazione romana. In questa situazione, molti popoli cercarono alleanze anche con i vicini Germani della riva sinistra del Reno, per trovare il necessario aiuto contro il comune ed imminente pericolo delle legioni cesariane, che - molti sospettavano - si sarebbero dirette a breve contro i loro territori.\nCesare narra che, mentre si trovava in Gallia Cisalpina, fu informato di una congiura dei Belgi ai danni di Roma; un'ipotesi, questa, che sembra confermata anche da un carteggio di Tito Labieno, luogotenente del generale. I Belgi si scambiavano ostaggi perch\u00e9 temevano che, una volta sottomessa tutta la Gallia celtica, l'esercito romano sarebbe stato poi condotto nel loro Paese. A sobillare il loro proposito erano intervenute anche alcune popolazioni galliche, che mal sopportavano che le truppe romane svernassero nelle loro terre e vi si abituassero.\nGiunto in Gallia (probabilmente a Vesontio, capitale dei Sequani) con due nuove legioni (la XIII e XIIII), Cesare venne a sapere che tutte le trib\u00f9 della Gallia Belgica (a cui si erano unite alcune trib\u00f9 germaniche), con la sola esclusione dei Remi, si sarebbero riunite in un unico luogo con l'intero esercito, sotto la guida di un certo Galba, re dei Suessioni.\nForze in campo.\nCesare fornisce un elenco dettagliato dei popoli che presero parte all'alleanza, per un totale di 306.000 armati: essi appartenevano al popolo dei Bellovaci (con 60.000 armati), Suessioni (50.000 armati), Nervi (50.000), Atrebati (15.000), Ambiani (10.000), Morini (25.000), Menapi (7.000), Caleti (10.000), Veliocassi (10.000), Viromandui (10.000), Atuatuci (19.000), oltre a 40.000 Germani.\nPreludio alla battaglia.\nCesare, dopo 15 giorni di marcia ininterrotta e dopo avere rifocillato l'esercito nelle terre degli alleati Remi, si accamp\u00f2 a nord del fiume \"Axona\" (moderno Aisne, affluente dell'Oise). Pose un presidio a difesa del ponte che lo attraversava e lo affid\u00f2 al luogotenente Quinto Titurio Sabino con sei coorti. Mentre attendeva che i Belgi giungessero in prossimit\u00e0 del fiume, fece fortificare il campo.\nI Belgi, ancora intenti all'assalto del vicino \"oppidum\" di Bibrax (importante centro dei Remi), non si curarono della vicinanza delle legioni romane, tanto che Cesare fu costretto ad inviare truppe in aiuto della vicina citt\u00e0 (tra cui cavalieri numidi, arcieri cretesi e frombolieri delle Baleari) per provocarli a battaglia. Finalmente, fallito il tentativo di conquistare l\"oppidum\", i Belgi marciarono verso Cesare, ponendo il loro campo a meno di due miglia da quello romano. L'accampamento si estendeva in larghezza per circa otto miglia, tanto era grande. Dopo aver saggiato con alcune scaramucce le capacit\u00e0 del nemico, Cesare decise di provocare l'esercito dei Belgi in campo aperto:\nLa battaglia.\nI Belgi presero quindi la strada verso le loro terre prima della mezzanotte, e Cesare, dopo aver atteso fino all'alba poich\u00e9 voleva capire le reali intenzioni del nemico e temeva insidie in un territorio sconosciuto ed ostile, decise di inseguirlo con tutta la cavalleria (affidata a Quinto Pedio, e Lucio Arunculeio Cotta) e tre legioni (affidate a Tito Labieno). I Romani, una volta raggiunta la retroguardia dell'enorme massa di armati che si snodava disordinatamente lungo il fiume Aisne in direzione ovest, ne approfittarono per farne grande strage fino al tramonto.\nConseguenze.\nIl giorno seguente, Cesare, prima che i nemici si riprendessero dal terrore suscitato dalla recente strage, condusse l'esercito nelle terre dei Suessioni, giungendo dinanzi al loro principale \"oppidum\", Noviodunum (presso le odierne Soissons e Pommiers). La citt\u00e0 fu cinta d'assedio, ma il loro re Galba, spaventato dalla grandezza delle opere d'assedio che il generale romano era riuscito ad approntare in cos\u00ec poco tempo, offr\u00ec la resa del suo popolo. La capitolazione, favorita anche dall'intercessione dei vicini Remi, fu suggellata dalla consegna di ostaggi (tra cui due figli dello stesso re Galba) e di tutte le armi che tenevano nella loro capitale."}
{"id": "2035291", "revid": "486946", "url": "https://it.wikipedia.org/wiki?curid=2035291", "title": "Vesontio", "text": ""}
{"id": "2035293", "revid": "767487", "url": "https://it.wikipedia.org/wiki?curid=2035293", "title": "Brent Mydland", "text": "\u00c8 famoso principalmente per la sua carriera come musicista per la band californiana dei Grateful Dead.\nCarriera musicale.\nNato in Germania, a Monaco da padre americano si spost\u00f2 alla sola et\u00e0 di un anno in California. Qui, spronato dalla madre, inizia a studiare musica, iniziando con la tromba alle elementari per poi appropinquarsi alla fisarmonica e al piano negli anni successivi.\nNel 1975 Brent entra nella band di Batford &amp; Rodney, una coppia di cantautori americani. Alla fine dell'anno e per tutto l'anno successivo John Batford lo coinvolge nella sua band \"Silver\", con cui realizzer\u00e0 un disco, omonimo, e alcuni singoli.\nNel 1977 entra nella \"Bob Weir Band\", progetto parallelo del chitarrista dei Grateful Dead Bob Weir.\nCon i Grateful Dead.\nMydland si un\u00ec alla band californiana dei Grateful Dead nel 1979, sostituendo l'uscente Keith Godchaux e introducendo nella band i suoni del sintetizzatore e le sue doti canore e vi rester\u00e0 per 11 anni.\nCon la band, oltre agli innumerevoli dischi dal vivo, tra tutti ricordiamo \"Reckoning\" e \"Dead Set\", pubblic\u00f2 nel 1980 \"Go to Heaven\", \"In the Dark\" nel 1987 e l'ultimo disco in studio della band \"Built to last\", del 1989. Ha scritto per la band numerose canzoni e in pi\u00f9 ha fatto la voce solista in un gran numero di brani.\nAltri progetti.\nOltre gli anni con i Dead, Mydland ha preso parte ad altri progetti, molti dei quali insieme ad altri membri della band, specialmente i \"Bobby &amp; The Midnites\" di Bob Weir, nel biennio '80-'82. Nel 1982 forma la sua band solista Brent Mydland Band.\nMorte.\nIl 26 luglio 1990 Brent Mydland viene trovato morto nella sua casa a Lafayette, in California a causa di un'overdose da speedball. In seguito alla sua morte gli venne dedicato il disco live \"Without a Net\".\nIl ruolo di tastierista nella band venne ricoperto in seguito da Vince Welnick, fino alla scomparsa di Jerry Garcia nel 1995."}
{"id": "2035294", "revid": "827882", "url": "https://it.wikipedia.org/wiki?curid=2035294", "title": "Gary Player", "text": "Soprannominato il cavaliere nero per via dell'abbigliamento da gioco nero con cui era solito vestire, nel corso della sua carriera ha vinto complessivamente 163 tornei, ottenendo 9 vittorie nei 4 tornei \"Majors\" del circuito, che ha conquistato tutti almeno una volta.\n\u00c8 un celebre ideatore di percorsi e campi da golf: in tutto il mondo sono intorno a 400 i percorsi realizzati dietro suo progetto."}
{"id": "2035298", "revid": "17654", "url": "https://it.wikipedia.org/wiki?curid=2035298", "title": "Forum Fulvii", "text": ""}
{"id": "2035300", "revid": "339392", "url": "https://it.wikipedia.org/wiki?curid=2035300", "title": "Prati Vecchi di Aguscello", "text": ""}
{"id": "2035304", "revid": "287204", "url": "https://it.wikipedia.org/wiki?curid=2035304", "title": "North Barrackpur", "text": " \nNorth Barrackpur \u00e8 una suddivisione dell'India, classificata come \"municipality\", di 123.523 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 46' 37 N e 88\u00b0 20' 45 E.\nSociet\u00e0.\nEvoluzione demografica.\nAl censimento del 2001 la popolazione di North Barrackpur assommava a 123.523 persone, delle quali 63.827 maschi e 59.696 femmine. I bambini di et\u00e0 inferiore o uguale ai sei anni assommavano a 9.072, dei quali 4.568 maschi e 4.504 femmine. Infine, coloro che erano in grado di saper almeno leggere e scrivere erano 104.181, dei quali 55.697 maschi e 48.484 femmine."}
{"id": "2035305", "revid": "287204", "url": "https://it.wikipedia.org/wiki?curid=2035305", "title": "North Dumdum", "text": " \nNorth Dumdum \u00e8 una suddivisione dell'India, classificata come \"municipality\", di 220.032 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 39' 08 N e 88\u00b0 25' 09 E.\nSociet\u00e0.\nEvoluzione demografica.\nAl censimento del 2001 la popolazione di North Dumdum assommava a 220.032 persone, delle quali 112.868 maschi e 107.164 femmine. I bambini di et\u00e0 inferiore o uguale ai sei anni assommavano a 19.017, dei quali 9.602 maschi e 9.415 femmine. Infine, coloro che erano in grado di saper almeno leggere e scrivere erano 180.755, dei quali 96.522 maschi e 84.233 femmine."}
{"id": "2035307", "revid": "167080", "url": "https://it.wikipedia.org/wiki?curid=2035307", "title": "Cencree", "text": ""}
{"id": "2035309", "revid": "287204", "url": "https://it.wikipedia.org/wiki?curid=2035309", "title": "Old Maldah", "text": " \nOld Maldah \u00e8 una suddivisione dell'India, classificata come \"municipality\", di 62.944 abitanti, situata nel distretto di Malda, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 02' 31 N e 88\u00b0 08' 44 E.\nSociet\u00e0.\nEvoluzione demografica.\nAl censimento del 2001 la popolazione di Old Maldah assommava a 62.944 persone, delle quali 32.522 maschi e 30.422 femmine. I bambini di et\u00e0 inferiore o uguale ai sei anni assommavano a 9.313, dei quali 4.741 maschi e 4.572 femmine. Infine, coloro che erano in grado di saper almeno leggere e scrivere erano 38.163, dei quali 21.761 maschi e 16.402 femmine."}
{"id": "2035315", "revid": "287204", "url": "https://it.wikipedia.org/wiki?curid=2035315", "title": "Pattabong Tea Garden", "text": " \nPattabong Tea Garden \u00e8 una suddivisione dell'India, classificata come \"census town\", di 1.633 abitanti, situata nel distretto di Darjeeling, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 27\u00b0 04' 43 N e 88\u00b0 16' 03 E.\nSociet\u00e0.\nEvoluzione demografica.\nAl censimento del 2001 la popolazione di Pattabong Tea Garden assommava a 1.633 persone, delle quali 806 maschi e 827 femmine. I bambini di et\u00e0 inferiore o uguale ai sei anni assommavano a 125, dei quali 65 maschi e 60 femmine. Infine, coloro che erano in grado di saper almeno leggere e scrivere erano 1.220, dei quali 676 maschi e 544 femmine."}
{"id": "2035318", "revid": "287204", "url": "https://it.wikipedia.org/wiki?curid=2035318", "title": "South Dumdum", "text": " \nSouth Dumdum \u00e8 una suddivisione dell'India, classificata come \"municipality\", di 392.150 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 36' 39 N e 88\u00b0 24' 34 E.\nSociet\u00e0.\nEvoluzione demografica.\nAl censimento del 2001 la popolazione di South Dumdum assommava a 392.150 persone, delle quali 200.182 maschi e 191.968 femmine. I bambini di et\u00e0 inferiore o uguale ai sei anni assommavano a 31.270, dei quali 15.960 maschi e 15.310 femmine. Infine, coloro che erano in grado di saper almeno leggere e scrivere erano 326.063, dei quali 173.165 maschi e 152.898 femmine."}
{"id": "2035329", "revid": "167080", "url": "https://it.wikipedia.org/wiki?curid=2035329", "title": "Cyzicus", "text": ""}
{"id": "2035332", "revid": "339392", "url": "https://it.wikipedia.org/wiki?curid=2035332", "title": "Aeroporto Prati Vecchi di Aguscello", "text": ""}
{"id": "2035334", "revid": "251304", "url": "https://it.wikipedia.org/wiki?curid=2035334", "title": "Gran Premio d'Ungheria 2001", "text": "Il Gran Premio d'Ungheria 2001 \u00e8 stato un Gran Premio di Formula 1 disputato il 19 agosto 2001 sul circuito Hungaroring, a Budapest. La gara fu vinta da Michael Schumacher su Ferrari, davanti al compagno di squadra Rubens Barrichello e a David Coulthard su McLaren - Mercedes. Il pilota tedesco, oltre ad aggiudicarsi matematicamente il quarto Titolo Piloti in carriera con quattro gare di anticipo rispetto alla fine della stagione, eguagli\u00f2 anche il record di 51 vittorie in Formula 1 detenuto fino a quel momento da Alain Prost.\nVigilia.\nAspetti sportivi.\nLa Jordan ingaggi\u00f2 per le ultime cinque gare della stagione Jean Alesi, che aveva corso fino al Gran Premio precedente al volante della Prost. Il suo posto nella scuderia francese fu preso da Frentzen, che si accord\u00f2 con la squadra solo pochi giorni prima della gara ungherese. Il pilota tedesco avrebbe partecipato ai Gran Premi rimanenti senza percepire un compenso dalla Prost.\nCominciarono a circolare voci su un possibile accordo tra la McLaren e Kimi R\u00e4ikk\u00f6nen, con quest'ultimo indicato come successore di Mika H\u00e4kkinen nel team inglese gi\u00e0 dall'anno seguente.\nAspetti tecnici.\nDurante la pausa di tre settimane dal precedente Gran Premio di Germania le scuderie prepararono diverse novit\u00e0 tecniche per le proprie monoposto. Particolarmente attive furono Williams e Jordan: la prima introdusse un nuovo cofano motore, caratterizzato nella parte posteriore da un profilo alare aggiuntivo, mentre la seconda port\u00f2 in pista una versione profondamente rivista della propria vettura, con una carrozzeria pi\u00f9 rastremata nella parte posteriore e un nuovo alettone anteriore. La Benetton torn\u00f2 ad utilizzare un alettone anteriore pi\u00f9 tradizionale dopo aver disputato le gare precedenti con un musetto caratterizzato dai supporti dell'alettone a forma di V rovesciata, mentre la Ferrari mont\u00f2 sulle F2001 un nuovo alettone posteriore, modificato rispetto al precedente soprattutto nella zona di attacco al supporto.\nLa Minardi, infine, port\u00f2 in pista un nuovo cambio in fusione di titanio, soluzione adottata da entrambe le vetture in qualifica, ma mantenuta dal solo Marques in gara.\nProve libere.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nMichael Schumacher domin\u00f2 le qualifiche, battendo il record del tracciato, che apparteneva a Prost dal 1993, e infliggendo oltre otto decimi di distacco al secondo classificato, Coulthard. Barrichello fece segnare il terzo tempo, precedendo Ralf Schumacher, Trulli, ancora una volta capace, in qualifica, di inserirsi tra i piloti dei top team, H\u00e4kkinen, Heidfeld e Montoya. Nelle ultime file dello schieramento, Frentzen inflisse oltre un secondo di distacco al nuovo compagno di squadra Burti, mentre Alonso ripet\u00e9 gli exploit di inizio stagione piazzando la sua Minardi in diciottesima posizione, davanti a entrambe le Arrows.\nWarm up.\nNel warm up di domenica mattina i migliori tempi furono i seguenti:\nGara.\nResoconto.\nAl via scattarono bene le due Ferrari, con Michael Schumacher che mantenne la prima posizione e Barrichello che si inser\u00ec alle sue spalle sopravanzando Coulthard, seguito da Ralf Schumacher, Trulli, H\u00e4kkinen, Heidfeld e Montoya. Dietro ai primi la situazione rimase invariata, con l'unica eccezione del ritiro di Irvine, che usc\u00ec di pista nel tentativo di resistere ad un attacco portatogli da Fisichella. A causa delle caratteristiche del tracciato, sprovvisto di zone adatte a cercare un sorpasso, nella prima parte di gara non ci furono praticamente scambi di posizione, escludendo alcuni ritiri dovuti ad uscite di pista e il sorpasso di Alesi su de la Rosa per la dodicesima posizione. H\u00e4kkinen rimase bloccato dietro a Trulli fino alla prima serie di rifornimenti, quando l'italiano, rallentato da un inconveniente ai box, fu costretto a dargli strada. Sempre sfruttando i rifornimenti Coulthard ebbe la meglio su Barrichello: i due effettuarono il primo pit stop rispettivamente al trentaduesimo e al trentunesimo passaggio e il pilota scozzese sfrutt\u00f2 il giro a pista libera per rientrare sul tracciato davanti al rivale.\nNon ci furono avvenimenti di rilievo fino alla seconda serie di soste ai box, quando Barrichello riguadagn\u00f2 la seconda posizione ai danni di Coulthard. Il pilota scozzese rimase vicino al rivale fino al traguardo, senza per\u00f2 riuscire a sopravanzarlo. Nel tentativo di guadagnare la quarta posizione, la McLaren cambi\u00f2 la tattica prevista per H\u00e4kkinen, abbreviando il primo rifornimento e prevedendone un terzo a poche tornate dal termine. Il pilota finlandese fece segnare anche il giro pi\u00f9 veloce in gara, ma una volta raggiunto Ralf Schumacher non fu in grado di sorpassarlo, dovendosi accontentare del quinto posto. L'ultimo punto a disposizione fu conquistato da Heidfeld.\nGrazie a questa vittoria Michael Schumacher si aggiudic\u00f2 matematicamente il titolo mondiale piloti, il secondo consecutivo ed il quarto in carriera. Il pilota tedesco raggiunse Alain Prost al secondo posto nella graduatoria dei piloti pi\u00f9 titolati di sempre, eguagliando il record di 51 vittorie in carriera che apparteneva allo stesso Prost. Anche la Ferrari si laure\u00f2 con largo anticipo campione del mondo costruttori.\nFonti.\nTutti i dati statistici provengono da Autosprint n.34/2001"}
{"id": "2035337", "revid": "599013", "url": "https://it.wikipedia.org/wiki?curid=2035337", "title": "Eddy Curry", "text": "Curry \u00e8 stato selezionato con la quarta scelta assoluta nel Draft NBA 2001 dai Chicago Bulls, per i quali ha giocato fino al 2005. In seguito ha giocato per i New York Knicks dal 2005 al 2010. Curry ha giocato per i Miami Heat nella stagione 2011-12 con i quali ha vinto il titolo nel 2012. Curry ha giocato per i Dallas Mavericks per la prima parte della stagione 2012-2013 prima di proseguire la stagione con i Golden Bulls Zhejiang della Chinese Basketball Association. Nel 2018-19 ha giocato per i Zhuhai Wolf Warriors della ASEAN Basketball League (ABL)."}
{"id": "2035339", "revid": "339392", "url": "https://it.wikipedia.org/wiki?curid=2035339", "title": "Nibb\u0101na", "text": ""}
{"id": "2035342", "revid": "204012", "url": "https://it.wikipedia.org/wiki?curid=2035342", "title": "Malattia di M\u00e9n\u00e9trier", "text": ""}
{"id": "2035345", "revid": "339392", "url": "https://it.wikipedia.org/wiki?curid=2035345", "title": "Curry Man", "text": ""}
{"id": "2035348", "revid": "287204", "url": "https://it.wikipedia.org/wiki?curid=2035348", "title": "Sutta Pitaka", "text": ""}
{"id": "2035349", "revid": "162719", "url": "https://it.wikipedia.org/wiki?curid=2035349", "title": "Ratno vazduhoplovstvo i PVO Vojske Jugoslavije /Srbije i Crne Gore", "text": ""}
{"id": "2035352", "revid": "1318658", "url": "https://it.wikipedia.org/wiki?curid=2035352", "title": "Gregg Popovich", "text": "Carriera.\nNato da genitori jugoslavi - padre serbo, madre croata - Gregg Popovich inizia l'attivit\u00e0 di allenatore di basket gi\u00e0 da molto giovane; infatti all'et\u00e0 di 23 anni diventa il vice allenatore della Air Force Academy, fino al 1978. Successivamente riceve l'incarico di allenare il Pomona-Pitizer College, ma con risultati mediocri. Nonostante ci\u00f2 viene ingaggiato come vice allenatore da una squadra di NBA, i San Antonio Spurs.\nResta tale fino al 1992, dopo di che si trasferisce a Oakland, ad allenare i Golden State Warriors, ma, ancora una volta, da secondo.\nNel 1996 viene richiamato ai San Antonio Spurs, come general manager e vice presidente della franchigia. Durante la stagione 1996-97 licenzia l'allora allenatore della squadra, Bob Hill, e si nomina head coach. Dopo un anno di alti e bassi, nel 1997, sceglie Tim Duncan con la prima scelta assoluta. La scelta si scopre ben presto vincente, infatti gli Spurs vincono il titolo nel 1999, in finale contro i New York Knicks, e il duo di lunghi formato dallo stesso Duncan (eletto poi MVP della serie finale) e David Robinson si rivela immarcabile per gli avversari.\nMa Popovich non si ferma qua: infatti decide di prendere in squadra nel 2001 il francese Tony Parker e nel 2002 l'argentino Emanuel Gin\u00f3bili. Anche queste scelte si rivelano quanto mai azzeccate, con la vittoria del secondo titolo nel 2003 e del terzo nel 2005, battendo in finale rispettivamente i New Jersey Nets (di Jason Kidd) all'ultima stagione di David Robinson, e i Detroit Pistons (campioni dell'anno precedente). Popovich non ottiene poi gli stessi risultati ottenuti precedentemente fino al 2007, quando vince il suo quarto titolo NBA, grazie ai \"big three\" (Duncan, Parker e Gin\u00f3bili), che battono in finale i Cleveland Cavaliers della giovane stella LeBron James.\nVince la \"regular season\" della stagione 2011-12, ma dopo aver affondato gli Utah Jazz e i Los Angeles Clippers, escono dai play-off, in finale di Conference battuti per 4-2 dagli Oklahoma City Thunder.\nDopo essere stati dati per l'ennesima volta per spacciati, durante la stagione 2012-13, si guadagnano la testa di serie numero 2 della conference e fanno ancora vittime nei play-off: eliminati i Los Angeles Lakers al primo turno e i Golden State Warriors al secondo, eliminano con un secco 4-0 i Memphis Grizzlies nelle finali della Western Conference, accedendo per la quinta volta nella loro storia alle NBA Finals. Alle Finals incontrano i Miami Heat, reduci da una vittoria in gara 7 contro gli Indiana Pacers. La serie \u00e8 molto bella e combattuta con gli Spurs che vincono gara-1, gara-3 e gara-5 arrivando sul 3-2 in gara-6 a Miami. In gara-6 mentre stanno vincendo 94-89 a 28 secondi dalla fine si fanno rimontare con due triple di LeBron James e Ray Allen che costringono a giocare i tempi supplementari, dove gli Spurs perdono 100-103. In gara-7 sotto 88-90 nell'ultimo minuto, Tim Duncan sbaglia 2 punti facili, permettendo ai Miami Heat di allungare fino a +7 e vincere il loro 3\u00ba titolo.\nNel 2013-14 con un record di 62-20 vince ancora la regular season e viene nominato per la terza volta Allenatore dell'anno. Nei play-off gli Spurs eliminano i Dallas Mavericks per 4-3, i Portland Trail Blazers per 4-1 e gli Oklahoma City Thunder per 4-2, accedendo cos\u00ec alle NBA Finals per la seconda stagione consecutiva (sesta Finals in assoluto per gli Spurs). Il 15 giugno 2014 gli Spurs sconfiggono i favoriti Miami Heat dei big three James, Wade e Bosh con uno schiacciante e inaspettato 4-1, e Popovich vince il suo 5\u00ba titolo NBA. Kawhi Leonard sar\u00e0 nominato MVP delle finals.\nDurante la stagione 2014-15 contro gli Indiana Pacers raggiunge quota 1.000 vittorie da allenatore.\nIl 4 febbraio 2017 stabilisce il nuovo record NBA come allenatore pi\u00f9 vincente con la stessa franchigia, arrivando a 1.128 partite vinte e superando Jerry Sloan.\nIl 4 aprile 2019 diventa l'allenatore espulso pi\u00f9 velocemente nella storia dell'NBA in quanto \u00e8 stato espulso dopo 63 secondi contro i Denver Nuggets.\nNella partita contro i Denver Nuggets ai playoff 2018/19, diventa l'allenatore con pi\u00f9 partite vinte tra regular season e playoff, con 1413 partite, superando Lenny Wilkens."}
{"id": "2035354", "revid": "648716", "url": "https://it.wikipedia.org/wiki?curid=2035354", "title": "Giorno di Cassinga", "text": "Il Giorno di Cassinga (in inglese Cassinga Day, in afrikaans Cassinga Dag e in tedesco Cassinga Tag) \u00e8 una festa nazionale che si svolge in Namibia per ricordare la Battaglia di Cassinga del 4 maggio 1978 avvenuta nel villaggio angolano di Cassinga tra l'esercito sudafricano contro la SWAPO e l'esercito cubano, i morti nella SWAPO furono 600. La commemorazione dei morti avviene all'Heroes Acre, appena fuori Windhoek. La festivit\u00e0 si svolge ogni 4 maggio a partire dal 1990."}
{"id": "2035358", "revid": "113757", "url": "https://it.wikipedia.org/wiki?curid=2035358", "title": "Cassinga Day", "text": ""}
{"id": "2035367", "revid": "767487", "url": "https://it.wikipedia.org/wiki?curid=2035367", "title": "Lady Pank", "text": "Lady Pank \u00e8 un gruppo musicale rock e pop rock polacco, nato nel 1981 a Varsavia da Jan Borysewicz e Andrzej Mogielnicki.\nIl gruppo.\nIl suo primo successo \u00e8 stato \"Ma\u0142a Lady Punk\" (\"Piccola Lady Punk\"). Insieme a Budka Suflera e D\u017cem \u00e8 una delle band pi\u00f9 note, oltre che pi\u00f9 longeve, nel panorama musicale polacco. Il chitarrista e leader Borysiewicz aveva da poco lasciato i Budka Suflera che avevano delle sonorit\u00e0 simili, per dare vita a qualcosa di diverso.\nI Lady Pank acquisirono una certa notoriet\u00e0 negli Stati Uniti nel 1986 quando MTV fece passare il video del loro singolo \"Minus Zero\" (\"Meno zero\"), il cui titolo era una diversa traduzione del titolo della canzone originale \"Meno di zero\" (\"Mniej ni\u017c zero\"), e pubblicarono un album, \"Drop everything\", con traduzioni in inglese di testi delle loro prime produzioni.\nGrazie ad una attenta campagna promozionale, il gruppo guadagn\u00f2 notoriet\u00e0 in Polonia ben prima del suo debutto ufficiale, quando ancora il nome programmato era \"\u017bu\u017cel\" (\"clinker\", ma anche \"pista da velocit\u00e0\").\nIl video per uno dei loro pezzi pi\u00f9 famosi, \"Zawsze Tam Gdzie Ty\", \u00e8 stato ambientato nella stazione Quincy della metropolitana di Chicago.\nFormazione e musicisti.\nL'organico della band \u00e8 cambiato molte volte nel corso degli anni, ma il nucleo di Jan Borysewicz e Janusz Panasewicz ha mantenuto un sound specifico e riconoscibile per il quintetto. Il ruolo del frontman \u00e8 ricoperto dalla voce principale, Panasewicz, con aiuti occasionali dal chitarrista Borysewicz (che ha anche cantato da solista in alcuni pezzi).\nI membri originali della band erano:\nL'attuale formazione \u00e8 composta da:\nLe canzoni pi\u00f9 famose sono: \"Ta\u0144cz g\u0142upia, ta\u0144cz\" (\"Balla, stupida, balla\"), \"Mniej ni\u017c zero\" (\"Meno di zero\"), \"Wci\u0105\u017c bardziej obcy\" (\"Sempre pi\u00f9 estraneo\"), \"Kryzysowa narzeczona\" (\"Fidanzata della crisi\"), \"Zamki na piasku\" (\"Castelli sulla sabbia\"), \"Tacy sami\" (\"Cos\u00ec identici/uguali\"), \"Zostawcie Titanica\" (\"Lasciate stare il Titanic\"), \"Ma\u0142a wojna\" (\"Piccola guerra\"), \"Zawsze tam gdzie ty\" (\"Sempre dove stai tu\"), \"Znowu pada deszcz\" (\"Piove di nuovo\"), \"Na granicy\" (\"Al confine\"), \"Stacja Warszawa\" (\"Stazione di Varsavia\").\nDiscografia.\nLa discografia dei Lady Pank consiste di circa 20 album ed oltre 200 pezzi, molti dei quali esistono in pi\u00f9 versioni (studio, live, in Inglese, acustica, techno). Il loro ultimo album \"Maraton\" \u00e8 uscito il 20 giugno 2007.\nEsibizioni dal vivo.\nNel solo 1983, il gruppo si \u00e8 esibito dal vivo per ben 369 volte. Dopo altri tre anni, il numero degli spettacoli era salito ad 800, un record in Polonia per l'epoca. Il 30 novembre 2000, i Lady Pank suonarono un concerto di giubileo per celebrare il loro diciottesimo compleanno.\nStrumenti.\nSia Jan Borysewicz che gli altri chitarristi del gruppo hanno una predilezione per le chitarre Fender Stratocaster e gli amplificatori Marshall, bench\u00e9 recentemente abbiano sperimentato gli amplificatori Orange."}
{"id": "2035369", "revid": "200568", "url": "https://it.wikipedia.org/wiki?curid=2035369", "title": "Fitness (sport)", "text": "Il termine fitness deriva dall'aggettivo inglese \"fit\" (\u00abadatto\u00bb) e viene tradotto in lingua italiana con il termini \"idoneit\u00e0\", nel senso di preparazione fisica e stato di forma fisica.\nPrima della rivoluzione industriale, il fitness era definito come la capacit\u00e0 di svolgere le attivit\u00e0 della giornata senza eccessivo affaticamento o letargia. Tuttavia, con l'automazione e i cambiamenti negli stili di vita, la forma fisica \u00e8 ora considerata una misura della capacit\u00e0 del corpo di funzionare in modo efficiente ed efficace nelle attivit\u00e0 lavorative e ricreative, di essere in buona salute, di resistere alle malattie ipocinetiche e di far fronte a situazioni di emergenza.\nPanoramica.\nLa forma fisica \u00e8 definita come la qualit\u00e0 o lo stato di essere in forma e in salute. Intorno al 1950, forse coerentemente con la rivoluzione industriale e il trattato della seconda guerra mondiale, il termine \"fitness\" aument\u00f2 nel vernacolo occidentale di un fattore dieci. La moderna definizione di fitness descrive la capacit\u00e0 di una persona o di una macchina di svolgere una funzione specifica o una definizione olistica dell'adattabilit\u00e0 umana per far fronte a varie situazioni. Ci\u00f2 ha portato a un'interrelazione tra idoneit\u00e0 umana e attrattiva fisica che ha mobilitato le industrie globali di fitness e attrezzature per il fitness. Per quanto riguarda la funzione specifica, la forma fisica \u00e8 attribuita a persone che possiedono una significativa capacit\u00e0 aerobicao capacit\u00e0 anaerobica (cio\u00e8, resistenza o forza). Un programma di fitness a tutto tondo migliora una persona in tutti gli aspetti del fitness rispetto a praticarne uno solo, come solo la resistenza cardio/respiratoria o solo l'allenamento con i pesi.\nUn programma di fitness completo su misura per un individuo in genere si concentra su una o pi\u00f9 abilit\u00e0 specifiche, e sull'et\u00e0 o sui bisogni legati alla salute come la salute delle ossa. Molte fonti citano anche la salute mentale, sociale ed emotiva come una parte importante della forma fisica generale. Questo \u00e8 spesso presentato nei libri di testo come un triangolo composto da tre punti, che rappresentano la forma fisica, emotiva e mentale. L'idoneit\u00e0 fisica pu\u00f2 anche prevenire o curare molte condizioni di salute croniche causate da uno stile di vita malsano o dall'invecchiamento. L'allenamento pu\u00f2 anche aiutare alcune persone a dormire meglio aumentando la pressione del sonno e possibilmente alleviare alcuni disturbi dell'umore in alcuni individui. \nLa ricerca in via di sviluppo ha dimostrato che molti dei benefici dell'esercizio sono mediati dal ruolo del muscolo scheletrico come organo endocrino. Cio\u00e8, i muscoli in contrazione rilasciano pi\u00f9 sostanze note come miochine, che promuovono la crescita di nuovi tessuti, la riparazione dei tessuti e varie funzioni antinfiammatorie, che a loro volta riducono il rischio di sviluppare varie malattie infiammatorie.\nCaratteristiche.\nIl fitness pu\u00f2 essere inteso come:\nL'attivit\u00e0 di fitness pu\u00f2 essere praticata nelle palestre o all'aria aperta. Qualsiasi attivit\u00e0 motoria, adattata alle caratteristiche della persona, pu\u00f2 essere un mezzo per fare del fitness.\nNella maggior parte dei casi la persona che pratica del fitness ha obiettivi salutistici/estetici e non di \"performance\". La propria condizione fisica pu\u00f2 per\u00f2 essere verificata anche con prove obiettive standardizzate in relazione alla propria et\u00e0 ed al proprio genere.\nEsercizi.\nEsercizio aerobico.\nLa cardiorespiratoria pu\u00f2 essere misurata con VO2 max, una misura della quantit\u00e0 di ossigeno che il corpo pu\u00f2 assorbimento e utilizzare. L'esercizio aerobico, che migliora la forma cardiorespiratoria e aumenta la resistenza, comporta un movimento che aumenta la frequenza cardiaca per migliorare il consumo di ossigeno del corpo. Questa forma di esercizio \u00e8 una parte importante di tutti i reggimenti di allenamento che vanno dagli atleti professionisti alla persona comune.\nEsempi importanti di esercizi aerobici includono:\nEsercizio anaerobico.\nL'esercizio anaerobico prevede movimenti ad alta intensit\u00e0 eseguiti in un breve periodo di tempo. \u00c8 un esercizio veloce e ad alta intensit\u00e0 che non richiede al corpo di utilizzare l'ossigeno per produrre energia. Aiuta a promuovere forza, resistenza, velocit\u00e0 e potenza; ed \u00e8 utilizzato dai bodybuilder per aumentare l'intensit\u00e0 dell'allenamento. Si pensa che gli esercizi anaerobici aumentino il tasso metabolico, consentendo cos\u00ec di bruciare calorie aggiuntive mentre il corpo si riprende dall'esercizio a causa di un aumento della temperatura corporea e dell'eccesso di consumo di ossigeno post-esercizio (EPOC) dopo la fine dell'esercizio.\nEsempi importanti di esercizi anaerobici includono:\nAllenamento a intervalli ad alta intensit\u00e0.\nL'allenamento ad intervalli ad alta intensit\u00e0 (HIIT) consiste in ripetute, brevi raffiche di esercizi, completate ad un alto livello di intensit\u00e0. Queste serie di attivit\u00e0 intensa sono seguite da un tempo predeterminato di riposo o attivit\u00e0 a bassa intensit\u00e0. Gli studi hanno dimostrato che l'esercizio a un'intensit\u00e0 pi\u00f9 elevata ha maggiori benefici cardiaci per gli esseri umani, rispetto a quando si esercita a un livello basso o moderato. Quando il proprio allenamento consiste in una sessione HIIT, il corpo deve lavorare di pi\u00f9 per sostituire l'ossigeno perso. La ricerca sui benefici dell'HIIT ha dimostrato che pu\u00f2 essere molto efficace per ridurre il grasso, specialmente intorno alla regione addominale. Inoltre, rispetto all'esercizio moderato continuo, l'HIIT dimostra di bruciare pi\u00f9 calorie e aumentare la quantit\u00e0 di grassi bruciati dopo la sessione HIIT. La mancanza di tempo \u00e8 uno dei principali motivi addotti per non fare gli esercizi; HIIT \u00e8 un'ottima alternativa per quelle persone perch\u00e9 la durata di una sessione pu\u00f2 essere di soli 10 minuti, rendendola molto pi\u00f9 veloce degli allenamenti convenzionali.\nEffetti.\nControllo della pressione sanguigna.\nL'idoneit\u00e0 fisica ha dimostrato di supportare la pressione sanguigna del corpo. Rimanere attivi e fare esercizio regolarmente rafforza il cuore. Il cuore \u00e8 l'organo principale responsabile della pressione sanguigna sistolica e diastolica. Impegnarsi in un'attivit\u00e0 fisica aumenta la pressione sanguigna. Una volta che il soggetto interrompe l'attivit\u00e0, la pressione sanguigna torna alla normalit\u00e0. Maggiore \u00e8 l'attivit\u00e0 fisica, pi\u00f9 facile diventa questo processo, con conseguente profilo cardiovascolare pi\u00f9 in forma. Attraverso una regolare forma fisica, diventa pi\u00f9 facile creare un aumento della pressione sanguigna. Questo riduce la forza sulle arterie e abbassa la pressione sanguigna complessiva.\nPrevenzione dal cancro.\nI centri per il controllo e la prevenzione delle malattie forniscono linee guida sullo stile di vita per mantenere una dieta equilibrata e praticare attivit\u00e0 fisica per ridurre il rischio di malattia. Il WCRF/American Institute for Cancer Research (AICR) ha pubblicato un elenco di raccomandazioni che riflettono le prove che hanno trovato attraverso la coerenza dei fattori di fitness e dietetici che si riferiscono direttamente alla prevenzione del cancro.\nLe raccomandazioni WCRF/AICR includono quanto segue:\nInfiammazione.\nGli studi hanno dimostrato un'associazione tra aumento dell'attivit\u00e0 fisica e riduzione dell'infiammazione. Produce sia una risposta infiammatoria a breve termine che un effetto antinfiammatorio a lungo termine. L'attivit\u00e0 fisica riduce l'infiammazione in concomitanza o indipendentemente dalle variazioni del peso corporeo. Tuttavia, i meccanismi che collegano l'attivit\u00e0 fisica all'infiammazione sono sconosciuti.\nSistema immunitario.\nL'attivit\u00e0 fisica rafforza il sistema immunitario. Questo dipende dalla concentrazione di fattori endogeni (come ormoni sessuali, ormoni metabolici e ormoni della crescita), temperatura corporea, flusso sanguigno, stato di idratazione e posizione del corpo. \u00c8 stato dimostrato che l'attivit\u00e0 fisica aumenta i livelli di cellule natural killer (NK), cellule T NK, macrofagi, neutrofili ed eosinofili, complementi, citochine, anticorpi e cellule T citotossiche. Tuttavia, il meccanismo che collega l'attivit\u00e0 fisica al sistema immunitario non \u00e8 completamente compreso.\nControllo del peso.\nRaggiungere la resilienza attraverso la forma fisica promuove una vasta e complessa gamma di benefici relativi alla salute. Gli individui che mantengono livelli di forma fisica generalmente regolano la distribuzione del grasso corporeo e prevengono l'obesit\u00e0. Il grasso addominale, in particolare il grasso viscerale, \u00e8 pi\u00f9 direttamente influenzato dall'esercizio aerobico. \u00c8 noto che l'allenamento della forza aumenta la quantit\u00e0 di muscoli nel corpo, tuttavia pu\u00f2 anche ridurre il grasso corporeo. Gli ormoni steroidei sessuali, l'insulina e le risposte immunitarie appropriate sono fattori che mediano il metabolismo in relazione al grasso addominale. Pertanto, la forma fisica fornisce il controllo del peso attraverso la regolazione di queste funzioni corporee.\nSalute mentale.\nGli studi hanno dimostrato che l'attivit\u00e0 fisica pu\u00f2 migliorare la salute mentale e il benessere. Questo miglioramento \u00e8 dovuto a un aumento del flusso sanguigno al cervello, che consente il rilascio di ormoni e una diminuzione degli ormoni dello stress nel corpo (ad es. cortisolo, adrenalina) e allo stesso tempo stimola l'umore del corpo umano booster e antidolorifici naturali. L'esercizio non solo rilascia questi ormoni del benessere, ma pu\u00f2 anche rimuovere le proprie preoccupazioni e aiutare a costruire la fiducia. Queste tendenze migliorano man mano che l'attivit\u00e0 fisica viene eseguita su una base coerente, il che rende l'esercizio efficace nell'alleviare i sintomi di depressione e ansia, incidendo positivamente sulla salute mentale e apportando molti altri benefici. Ad esempio: \nPer ottenere alcuni di questi benefici, i centri per il controllo e la prevenzione delle malattie suggeriscono almeno 30-60 minuti di esercizio 3-5 volte a settimana."}
