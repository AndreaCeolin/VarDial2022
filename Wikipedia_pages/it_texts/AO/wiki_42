{"id": "2067963", "revid": "827882", "url": "https://it.wikipedia.org/wiki?curid=2067963", "title": "Techno hardcore", "text": "La techno hardcore \u00e8 un genere musicale derivato dalla techno/new beat, nato in Germania intorno ai primi anni novanta. La sua caratteristica principale di questo periodo \u00e8 l'uso di una drum machine con un distorsore in modo tale da generare un'onda quadra con pitch decrescente. L'hardcore dell'inizio e della prima met\u00e0 degli anni novanta (adesso definita old-school) aveva poco pi\u00f9 di 130 bpm ed era molto pi\u00f9 morbida di quella attuale. Il ritmo della tipica musica techno-hardcore moderna parte da circa 160 bpm in avanti (salvo alcune eccezioni in cui \u00e8 un po' pi\u00f9 lenta).\nNascita e luoghi comuni.\nAl contrario di quanto si possa pensare, a causa di una forte diffusione di notizie errate, la musica hardcore non nasce nei Paesi Bassi, bens\u00ec in Germania; non va confusa con la Gabber (o mainstream hardcore), un sottogenere della techno hardcore che ha avuto origine nei primi anni 1990 nei Paesi Bassi.\nGli inizi del genere vengono rintracciati alla fine degli 1980 in Belgio, all'interno della scena new beat con i titoli Doughnut Dollies di HNO3 usciti nel 1988, Action In Paradise da Export pubblicato nel 1988, Acid Rock da Rhythm Device pubblicato nel 1989, Do That Dance da The Project pubblicato nel 1990 o M\u00f6rder da ZAG pubblicato nel 1989, il primo brano hardcore caratteristico \u00e8 inciso nel 1989 e pubblicato nel 1990. La traccia si chiama \"We Have Arrived\" e usc\u00ec nel vinile Reflections Of 2017. L'autore \u00e8 Marc Trauner, il cui nome d'arte era Mescalinum United, mentre il disco usc\u00ec nella label \"Planet Core Productions\" nel 1991. Mescalinum United, insieme a The Mover, pubblic\u00f2 una nuova versione del disco, nel quale nel primo lato si trova la traccia \"We Have Arrived\" e nel secondo lato \"Nightflight (Non-Stop To Kaos)\" di The Mover della label \"Industrial Strength Records\". \"We have arrived\" \u00e8 sicuramente la traccia pi\u00f9 significativa per lo sviluppo della musica hardcore in tutto il mondo.\nNei Paesi Bassi (e in Belgio) nei primi anni l'hardcore era diffusa da piccole radio pirata che trasmettevano i pochi dischi in commercio. Il primo disco hardcore olandese fu pubblicato dalla Rotterdam Records nel 1992. Il disco si chiamava \"Amsterdam Waar Lech Dat Dan?\" degli Euromasters; questo gruppo era composto da due volti importanti della scena hardcore dutch: Paul Elstak e Rob Fabrie. In particolare, il dj Paul Elstak \u00e8 considerato uno dei padri della hardcore e tuttora attivo nell'ambiente. \nQuesto disco \u00e8 la prova della contrapposizione che c'era e c'\u00e8 tuttora tra Rotterdam e Amsterdam. Nella copertina del vinile \u00e8 illustrata a destra \"strega Euromast\", l'alta torre di Rotterdam, che urina su Amsterdam. Questo simbolo \u00e8 stato utilizzato come logo del Parkzicht (il famoso club di Rotterdam dove \u00e8 stata proposta per la prima volta la musica hardcore nei Paesi Bassi). Nel 1992 dalla Rotterdam Records fu anche pubblicato il disco \"Poing\" dei Rotterdam Termination Source, una delle prime hit-hardcore a livello europeo, caratterizzata da un effetto digitale di rimbalzo del tipo \"boing\".\nIl negozio di dischi Midtown, nel quartiere Nieuwe Binnenweg di Rotterdam, \u00e8 stato uno dei primi negozi di dischi della musica hardcore.\nDa qui in poi il suono olandese si \u00e8 sviluppato ed evoluto in diversi generi e sottogeneri.\nRotterdam \u00e8 stata per quasi tutto il decennio la citt\u00e0 simbolo dell'hardcore (tanto che in Italia questo genere veniva chiamato appunto \"Rotterdam\").\nRotterdam era in contrapposizione alla scena house-acid-mellow di Amsterdam.\nSuccessivamente anche Amsterdam e un po' tutta i Paesi Bassi vengono invasi dall'hardcore; riprendendo l'estetica degli hooligan del Feyenoord, nasce un vero e proprio movimento raver classificato come \"gabber\" (che in olandese-yiddish significa \"amico\").\nL'organizzazione commerciale ID&amp;T aiut\u00f2 molto a rendere questo genere di musica popolare, organizzando party e vendendo merchandising.\nIl movimento gabber e la musica hardcore nei Paesi Bassi hanno il maggior sviluppo nel 1996: all'epoca c'erano diverse fanzine (\"thunder-magazine\", \"strobe\"...) e diversi programmi televisivi (\"hakkkkke tv\", presentato da mc Drokz, \"BOUNZE\", presentato da Charly Lownoise e Mental Theo, eccetera).\nStili e derivazioni della musica hardcore.\nL'hardcore fin dalla sua nascita \u00e8 stato l'unico genere musicale di origine elettronica a creare un vero e proprio movimento culturale, al pari del punk o del metal. Si distingue soprattutto nel panorama musicale elettronico per la presenza di numerosissimi sottogeneri, che caratterizzano altrettanti segmenti di mercato dell'industria musicale dedicata.\nDi seguito sono elencati i generi cosiddetti \"maggiori\" del panorama hardcore mondiale.\nMain style.\nIl main style \u00e8 quel genere che comunemente viene definito hardcore. \u00c8 caratterizzato dalla grande durezza dei suoni, con estesi pezzi di cassa molto distorta e intermezzi melodici molto curati che la rendono pi\u00f9 simile alla hardstyle. \u00c8 uno stile spesso criticato dai puristi del genere perch\u00e9 ritenuto la rovina della hardcore storica. Il genere pi\u00f9 famoso e maggiormente ascoltato con artisti di notevole spessore e bravura. Anche se il genere \u00e8 ascoltato e prodotto in tutto il mondo i pi\u00f9 grossi centri di produzione sono l'Olanda e L'italia. Il genere si distacca molto dagli altri generi per il suo \"sound\" tipico, caratterizzato da casse molto distorte con melodie ritmate e spesso parti rappate dagli MC. \nUptempo.\nGenere sviluppatosi nei primi anni 2010 ma venuto alla ribalta a met\u00e0 del medesimo decennio. Il sound \u00e8 caratterizzato dalle sonorit\u00e0 pi\u00f9 dure della mainstyle, bpm maggiori tra i 190 e i 220 bpm con basso in levare pi\u00f9 graffiante a differenza della Frenchcore. Alcuni Dj/ producer Italiani come Andy The Core e F.Noize sono molto famosi a livello globale.\nFrenchcore.\nLa Frenchcore \u00e8 un sottogenere piuttosto veloce e ritmato nato in Francia, e di cui si d\u00e0 la paternit\u00e0 ai Radium (prima nel duo Micropoint e poi da solo) e alle etichette della famiglia Audiogenic. \u00c8 un genere caratterizzato da sonorit\u00e0 rave basate particolarmente su una cassa 'dritta' e un basso in levare. Data l'origine comune, in alcuni casi risulta avere influenze industrial hardcore. Questo sottogenere \u00e8 molto veloce e corre dai 180 ai 240 bpm con pochi accenni melodici e con ritmi simili alla Tekno da rave, nella sua versione vecchia scuola. Negli anni 10 il successo della Frenchcore nei dancefloor ha inevitabilmente ammorbidito gli spigoli e adesso \u00e8 molto pi\u00f9 melodica e ispirata alla mainstyle. .\nHappy hardcore.\nL'happy hardcore \u00e8 l'utilizzo di campioni di musica pop con stesure e distorsioni hardcore. Nasce nel 1993 in Inghilterra in poco tempo si diffuse in tutta Europa, soprattutto nei Paesi Bassi e Germania. In questo caso il genere \u00e8 abbastanza veloce, variando all'incirca tra 170 e 180 bpm. Da qui si \u00e8 formato un sotto genere, l'happycore, che \u00e8 la combinazione tra hardcore dutch e happy hardcore.\nMakina.\nNata in Spagna negli anni 90 e molto popolare in Giappone, la makina parte da 150 fino ai 190 BPM. Simile all'early happy hardcore, definita da un battito pi\u00f9 leggero e sonorit\u00e0 rave. \nNightcore.\nUn nightcore edit \u00e8 una cover che accelera il tono e il tempo del materiale sorgente del 10-30%. Il nome deriva da Nightcore, un duo norvegese che ha pubblicato versioni con pitch shift di canzoni Trance e Eurodance. Ha sonorit\u00e0 che richiamano l'happy hardcore.\nIndustrial hardcore.\nL'industrial hardcore inizialmente si form\u00f2 in Francia nel 1993 come genere sperimentale da Laurent H\u00f4. Altraverso i Micropoint e Manu Le Malin si form\u00f2 un genere pi\u00f9 definito. Il genere ha pochissimi accenni melodici e le sonorit\u00e0 sono molto ricercate, particolarmente basate soprattutto su \"giochi di cassa\" a 170/190 BPM.\nA fine anni 90 l'industrial ha preso due strate differenti: da una parte si \u00e8 semplificato e velocizzato diventando frenchcore, da un'altra \u00e8 stato adottato in massa dagli olandesi che non gradivano la Nu Style, rallentando i bpm e aumentando la violenza delle casse.\nJumpstyle.\nLa jumpstyle, anche semplicemente conosciuta come \"jump\", \u00e8 un genere ballato basato su veloci movimenti delle gambe alternati a grandi movimenti delle braccia.\nPi\u00f9 che nell'hardcore, la jumpstyle \u00e8 anche riconosciuta come un sottogenere della hardstyle, dove talvolta viene usato questo tipo di ballo.\nOld school techno hardcore.\nCon il termine \"old school\" si fa riferimento al sotto genere techno-hardcore che ha portato allo sviluppo nel 1993 del genere hardcore il periodo old school parte dal 1990 al 93.\nLe sonorit\u00e0 erano \"povere\" anche se tuttavia i vari stili e generi moderni hardcore sono derivati da questo tipo di musica.\nI ritmi si attestano sui 130/140 BPM al massimo.\nEarly hardcore.\nCon questo termine si fa riferimento alla musica hardcore (principalmente olandese) prodotta dal '93 al '97. All'interno di questa troviamo i sotto generi: classixx, happycore, artcore.\nNu-style hardcore.\nGenere prodotto soprattutto nella fine negli anni novanta, che sostitu\u00ec l'early hardcore. \u00c8 un genere pi\u00f9 duro rispetto all'hardcore \"happy\", pi\u00f9 veloce e ritmata. La nu-style \u00e8 caratterizzata da melodie, sonorit\u00e0 semplici, e bassi bpm I BPM variano dai 140 ai 180.\nMillennium.\nCon questo termine si fa riferimento alla musica hardcore - soprattutto olandese e italiana prodotta a cavallo dell'anno 2000 (dal '99 al '2006). Si sovrappone in parte alla new style. I principali produttori sono stati italiani: Stunned Guys, Tommy Knocker, Art of Fighters.\nSpeedcore.\nLa speedcore \u00e8 uno dei sottogeneri pi\u00f9 estremi, nata negli USA a met\u00e0 anni 90, ma adottata in Germania, Svizzera con il nome di Gabber (vedi pi\u00f9 sotto) \u00e8 dotata di una grande durezza e di una velocit\u00e0 estrema, con sonorit\u00e0 semplici ma molto veloci la speedcore ha velocit\u00e0 comprese tra i 250 e gli 800 BPM. In Italia il collettivo MSP (Milan Speedcore Project) ha lanciato il genere a fine anni 90. Genere quasi estinto da met\u00e0 anni 2000 a met\u00e0 anni 10, sta avendo una rinascita, sul successo dell'uptempo / terror.\nTerrorcore.\nLa terrorcore \u00e8 il termine olandese per la categoria di sottostili che siano pi\u00f9 duri dell'hardcore. Quindi \u00e8 un termine che copre tanto la Speedcore, quanto l'industrial, quanto l'hardcore pi\u00f9 dura. La velocit\u00e0 varia dai 200 ai 250 BPM. Con l'affermazione dell'uptempo e di alcune varianti pi\u00f9 veloci, molti chiamano terrorcore anche questo genere. Negli stati uniti questo genere viene definito terrorcore. HCM (ex collettivo Milan Speedcore Project) \u00e8 uno dei pi\u00f9 rispettati dj che suonano puro suono \"Terror\" vecchio stile; The Destroyer, Noisekick, The Untitled, SRB\nGabba.\nCon il termine Gabba (che evidentemente deriva da Gabber, quando questo era considerato anche un genere musicale) \u00e8 il modo con cui i tedeschi definiscono ogni stile che non sia Hardcore Olandese. Quindi Terror, industrial, speedcore vengono tutti definiti Gabba. Termine andato in disuso con la progressiva scomparsa della scena tedesca, ma ancora utilizzato nella zona di Berlino e della Sassonia. Alcuni dj portano ancora il termine gabba nel loro nome: GabbaNation, Gabba Front Berlin.\nSplittercore / Extratone.\nLa noise hardcore, meglio conosciuta come \"splittercore\", \u00e8 il sottogenere pi\u00f9 estremo dell'hardcore. Ha una sonorit\u00e0 molto violenta, con vere lacerate all'orecchio, con ritmi che partono da 600/700 BPM per arrivare anche fino a 5000 BPM. Data l'estrema velocit\u00e0 queste tracce sono solitamente prive di frequenze basse (in quanto non hanno il tempo materiale di espandersi) e particolarmente spinte sulle frequenze alte. I suoni sono solitamente caratterizzati da lunghe e ripetitive onde di tipo white noise e suoni industriali pesantemente distorti. Genere ascoltato pochissimo per via del sound estremo.\nDarkcore.\nLa darkcore, sottogenere del \"mainstyle hardcore\", \u00e8 ora un sottogenere sempre pi\u00f9 in crescita grazie al massimo esponente DJ Nosferatu. La musica unisce il sound main con sonorit\u00e0 dark ambient con costruzioni industrial. Genere che viene suonato spesso insieme a Main viste le numerose somiglianze. \u00c8 un genere molto duro con melodie ritmate.\nCrossbreed.\nSottogenere sviluppatosi sul finire degli anni 2000, che unisce sonorit\u00e1 industrial hardcore con la drum n bass. Le produzioni Crossbreed generalmente si mantengono sui 175BPM, ma in alcuni casi possono spingersi anche sui 190BPM, usando principalmente lo snare come cassa. Ha cominciato a guadagnare consensi a met\u00e0 degli anni 2010, soprattutto in paesi come Portogallo e Repubblica Ceca.\nDoomcore.\nLa doomcore \u00e8 un sottogenere derivato dall'industrial hardcore, caratterizzato da ritmi pi\u00f9 lenti rispetto al resto del panorama hardcore (si va dai 125 fino a un massimo di 140 BPM), melodie cupe e dark, e kick molto distorti.\nUK hardcore.\nCaratterizzata da produzioni che possono variare dai 160 ai 180 BPM, con un ritmo irregolare, influenze breakbeat piuttosto che drum and bass, e talvolta delle forti presenze di sampling da parte degli artisti al interno delle tracce, e viene chiamato UK hardcore proprio perch\u00e9 \u00e8 un sottogenere prodotto tipicamente da artisti inglesi, nonch\u00e9 le sonorit\u00e0 che agli inizi degli anni 90 contribuirono a tentare di sviluppare un movimento hardcore anche in Inghilterra, a partire dalle scene rave locali, per poi essere successivamente esportate anche nei Paesi Bassi riscuotendo, per quanto riguarda alcuni artisti in particolare, un discreto successo.\nJ-core.\nStile ispirato al mondo dell'animazione e alla cultura pop giapponese, e inventato presumibilmente da DJ Sharpnel.\nAltri generi.\nNell'infinito panorama dei sottogeneri hardcore, per il pi\u00f9 delle volte divisi da piccolezze artistiche troviamo l'artcore, sottogenere dell'early hardcore ideato da Patrick van Kerckhoven, in arte Ruffneck, nel 1993, ed \u00e8 la combinazione tra hardcore Dutch e brekbeat. La Trancecore e la psycore due sottogeneri dell'early hardcore il secondo, ideato da Michel Klaassen nel 1996 ed \u00e8 la combinazione tra hardcore Dutch ed elementi psichedelici.\nEsistono inoltre due sottogeneri risultato di unioni tra i vari generi: la trashcore, a met\u00e0 tra speedcore e old-school, presenta casse meno dominanti, piatti e clapper molto accentuati, e rumori particolarmente distorti e fastidiosi, dando un effetto generico di \"scarsa qualit\u00e0\";la neurocore \u00e8 il risultato della fusione tra breakcore industriale e speedcore."}
{"id": "2067964", "revid": "39884", "url": "https://it.wikipedia.org/wiki?curid=2067964", "title": "The Good Soldier", "text": ""}
{"id": "2067972", "revid": "287204", "url": "https://it.wikipedia.org/wiki?curid=2067972", "title": "En concert", "text": ""}
{"id": "2067975", "revid": "287204", "url": "https://it.wikipedia.org/wiki?curid=2067975", "title": "Altos de Chipion", "text": ""}
{"id": "2067978", "revid": "1305772", "url": "https://it.wikipedia.org/wiki?curid=2067978", "title": "Girasoli", "text": ""}
{"id": "2067980", "revid": "287204", "url": "https://it.wikipedia.org/wiki?curid=2067980", "title": "Incoronazione di spine (Bosch Londra)", "text": "L'Incoronazione di spine, o Cristo deriso, \u00e8 un dipinto a olio su tavola (73,7x58,7\u00a0cm) di Hieronymus Bosch, databile al 1485 circa e conservato nella National Gallery di Londra.\nStoria.\nIl dipinto si trovava nella collezione Magniac di Colworth nel 1892, poi pass\u00f2 nella collezione Barberini fino al 1934, quando fu venduta alla National Gallery di Londra.\nCome per la maggior parte delle opere di Bosch, la datazione non \u00e8 unanimente accettata. Vermet, a partire dalle analisi dendrocronologiche, la dat\u00f2 intorno al 1479-1485; Larsen la considera del 1475-1480; Cinotti propose gli anni 1508-1509.\nDescrizione e stile.\nL'opera non \u00e8 in un buon stato di conservazione, a causa dei numerosi restauri e ridipinture. Mostra, con un campo particolarmente stretto, la figura di Cristo in piedi, tagliata poco sotto il bacino e circondata da quattro aguzzini dai volti grotteschi e maligni: un uomo, forse un soldato romano, con una freccia-spatola infilzata nel turbante verde che, con l'armatura al braccio, pone la corona di spine; uno con un enorme cappello di laniccio con un rametto di quercia appuntato, che indossa un singolare collare chiodato (simbolo di bestialit\u00e0), un disco paraspalla metallico e tiene in mano un bastone, guardando Cristo in cagnesco e poggiandogli una mano sulla spalla; un vecchio con una veste blu e un velo rosso in testa, con la mezzaluna musulmana e la stemma dell'ebraismo sul riverso (simboli dei nemici del Cristianesimo), che regge un bastone e tocca le mani di Cristo, guardandolo con un'espressione di insana fissit\u00e0; un ultimo uomo di mezza et\u00e0 in basso a destra con un capperone nero e una veste rossa, che sta allungando le braccia per chiudere il sudario che avvolge Cristo.\nIn mezzo a tanta enfasi di sguardi e gesti (che seguono un ritmo centrifugo, accuratamente calibrato) Cristo appare impassibile nel suo candore e rivolge uno sguardo, dolce e rassegnato, verso lo spettatore, che \u00e8 portato ad immedesimarsi nelle sue pene, secondo le direttive della \"devotio moderna\". Ci\u00f2 \u00e8 evidenziato dalla vicinanza dei protagonisti, secondo un'iconografia gi\u00e0 usata da Hugo van der Goes e Hans Memling.\nLe figure, di profilo e tre quarti per gli aguzzini, frontale per Cristo, hanno una notevole monumentalit\u00e0 e sono rappresentate con ampi campi di colore, in cui sono esplorati i diversi riflessi della materia, dal metallo lucido, all'opacit\u00e0 delle stoffe."}
{"id": "2067984", "revid": "287204", "url": "https://it.wikipedia.org/wiki?curid=2067984", "title": "Komlavi Loglo", "text": "Carriera.\nLoglo ha disputato in carriera prevalentemente tornei \"Futures\", sebbene abbia preso parte anche a qualche torneo Challenger. \u00c8 il primo tennista togolese nel \"ranking\" ATP.\nIl 31 marzo 2008 venne invitato a partecipare al torneo singolare dei Giochi olimpici di Pechino. Fu il primo tennista togolese a rappresentare il suo paese nei Giochi olimpici. Perse al primo turno contro il sudafricano Kevin Anderson in due set.\nSponsor ed equipaggiamento.\nLoglo utilizza una racchetta Babolat \"Pure Drive Plus\". Ha come sponsor TTK - Tennis Teknology per l'abbigliamento e Babolat per scarpe e racchette."}
{"id": "2067985", "revid": "124123", "url": "https://it.wikipedia.org/wiki?curid=2067985", "title": "Muhammad Rashid Rida", "text": "Come i suoi predecessori, egli si concentr\u00f2 sul problema della relativa debolezza delle societ\u00e0 islamiche e della loro incapacit\u00e0, non solo militare, di rispondere adeguatamente alle molteplici sfide portate loro dall'Occidente e s'interrog\u00f2 sulla natura del colonialismo che i Paesi islamici subivano ma al quale avevano anch'esse fatto ricorso nei secoli aurei dell'espansione della \"Umma\".\nDenunci\u00f2 gli eccessi del Sufismo, la stagnazione intellettuale di cui erano visibilmente preda gli \"\u02bfulam\u0101\u02be\" e il ritardo cumulato dalle societ\u00e0 islamiche nel campo delle scienze e della tecnologia.\nBiografia.\nRi\u1e0d\u0101 nacque da una famiglia che vantava una discendenza dal profeta Maometto. Fu in questa citt\u00e0 che egli studi\u00f2 ed ebbe come maestro \u1e24usayn al-Jisr. A causa delle sue accese critiche al governo ottomano, fu costretto nel 1897 all'autoesilio in Egitto.\nFu in questo Paese che fond\u00f2 nel 1899, la rivista \"al-Man\u00e2r\" (Il minareto\", \"Il faro\"), un mensile che s'ispirava alla rivista \"al-\u02bfUrwa al-Wuthq\u00e0\" di al-Afghani. \u00c8 su questa rivista che Rida si propone di proseguire nell'opera riformista di Mu\u1e25ammad \u02bfAbduh. Dirige \"al-Man\u0101r\" per oltre quaranta anni, emana fatw\u0101, e arricchisce un gi\u00e0 noto commentario (\"tafs\u012br\" ) del Corano redatto da \u02bfAbduh. \u00c8 intellettualmente, giuridicamente e teologicamente vicino a quel hanbalismo che Henri Laoust ha ben dimostrato essere influenzato dal movimento del Salafismo.\nDopo la rivoluzione dei Giovani Turchi del 1908, divenne un fervente sostenitore del Nazionalismo arabo-islamico, di cui il siriano \u02bfAbd al-Ra\u1e25m\u0101n al-Kaw\u0101kib\u012b aveva gettato le basi. S'impegn\u00f2 quindi a coniugare l'identit\u00e0 araba all'identit\u00e0 musulmana e ad avvicinare i punti di vista del Nazionalismo arabo a quelli dei riformisti musulmani. Associ\u00f2 fin dal 1916, il Panarabismo al Riformismo islamico.\nDopo aver sostenuto i movimenti arabi nel corso degli eventi determinati dall'attivit\u00e0 dei Giovani Turchi, egli si oppose alle mire francesi sulla Siria e partecip\u00f2 al Congresso siriano del 1919 e ne divenne presto presidente. Sperava di veder emergere una nazione araba islamica, col suo ritorno al Califfato malgrado il \"tradimento turco dell'Islam\". Afferm\u00f2 che il solo modello islamico puro era il modello islamico arabo, e si dichiar\u00f2 partigiano di un contro-califfato arabo. Dopo l'abolizione del Califfato da parte di Atat\u00fcrk nel 1924, Ri\u1e0d\u0101 insist\u00e9 allora sul carattere arabo della funzione califfale.\nCondivideva con al-Kaw\u0101kib\u012b la certezza della superiorit\u00e0 religiosa degli arabi rispetto agli altri popoli della comunit\u00e0 islamica, ed era persuaso che la rinascita musulmana (\"Nah\u1e0da\" ) sarebbe passata attraverso gli arabi. Dopo la conquista di Mecca da parte dei sauditi, egli divenne il difensore di questa monarchia, che instaur\u00f2 uno Stato decisamente allineato coi valori formali dell'Islam, in cui Rida vedeva in fattore di speranza per l'intero mondo musulmano. Alla sua morte, nel 1935, la sua rivista \"al-Man\u0101r\" fu ripresa dai Fratelli Musulmani, che per\u00f2 in breve tempo la misero a tacere, favorendo loro proprie pubblicazioni."}
{"id": "2067993", "revid": "486946", "url": "https://it.wikipedia.org/wiki?curid=2067993", "title": "Les Mots (Myl\u00e8ne Farmer)", "text": ""}
{"id": "2067994", "revid": "1833487", "url": "https://it.wikipedia.org/wiki?curid=2067994", "title": "Angela Goethals", "text": "Sorella di Sara, anche ella attrice, suo padre abbandon\u00f2 la famiglia quando aveva 2 anni e perci\u00f2 Angela \u00e8 cresciuta con la madre.\nDal 2005 \u00e8 sposata con l'attore Russell Soder, da cui ha avuto un figlio."}
{"id": "2067995", "revid": "123487857", "url": "https://it.wikipedia.org/wiki?curid=2067995", "title": "Fondina (stoviglia)", "text": "La fondina o piatto fondo \u00e8 un tipo di stoviglia usata per servire il cibo, in particolare i primi piatti sia in brodo che asciutti. \nCome un piatto \u00e8 di forma solitamente tondeggiante, raramente quadrata o lobata, ma risulta pi\u00f9 profonda, pu\u00f2 avere il bordo netto, come una ciotola schiacciata, o finito con uno sporto di forma appiattita che si chiama \"ala\". Se fa parte di un \"servizio da tavola\" ha le stesse forme, colori e decorazioni degli altri pezzi. Il suo diametro va da 20 a 23 cm.\nIn una apparecchiatura formale fa parte del coperto, cio\u00e8 si trova gi\u00e0 in tavola sopra il piatto piano e viene riempita al momento dalla zuppiera.\nIl piatto fondo di dimensioni maggiori (anche usata come zuppiera o comunque come contenitore intermedio dal quale prelevare il cibo per servirlo ai commensali) corrisponde ad una ciotola."}
{"id": "2067999", "revid": "322321", "url": "https://it.wikipedia.org/wiki?curid=2067999", "title": "Le parole", "text": ""}
{"id": "2068011", "revid": "1305772", "url": "https://it.wikipedia.org/wiki?curid=2068011", "title": "Les mots", "text": "Les mots (\"le parole\" in lingua francese) pu\u00f2 riferirsi a:"}
{"id": "2068012", "revid": "287204", "url": "https://it.wikipedia.org/wiki?curid=2068012", "title": "Parasia", "text": " \nParasia \u00e8 una suddivisione dell'India, classificata come \"census town\", di 8.684 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 38' 49 N e 87\u00b0 09' 33 E.\nSociet\u00e0.\nEvoluzione demografica.\nAl censimento del 2001 la popolazione di Parasia assommava a 8.684 persone, delle quali 4.859 maschi e 3.825 femmine. I bambini di et\u00e0 inferiore o uguale ai sei anni assommavano a 1.221, dei quali 668 maschi e 553 femmine. Infine, coloro che erano in grado di saper almeno leggere e scrivere erano 4.749, dei quali 3.141 maschi e 1.608 femmine."}
{"id": "2068017", "revid": "152584", "url": "https://it.wikipedia.org/wiki?curid=2068017", "title": "Ol'ga F\u00ebdorovna (Cecilia di Baden)", "text": ""}
{"id": "2068019", "revid": "110157", "url": "https://it.wikipedia.org/wiki?curid=2068019", "title": "Campionato italiano di hockey su slitta su ghiaccio 2005-2006", "text": "Il Campionato italiano di hockey su slitta su ghiaccio 2005-2006 \u00e8 stata la seconda edizione di questo torneo, organizzato dal Comitato Italiano Paralimpico. Le compagini iscritte sono ancora una volta le tre rappresentative regionali di Piemonte (, campioni in carica), Lombardia () e Alto Adige ().\nLa formula prevedeva che ogni squadra affrontasse le altre due per cinque volte: due in casa, due in trasferta e una in campo neutro, sul campo della terza squadra.\nPer il secondo anno consecutivo, ha vinto la rappresentativa del Piemonte."}
{"id": "2068023", "revid": "299089", "url": "https://it.wikipedia.org/wiki?curid=2068023", "title": "Mah\u0101sa\u1e45ghika", "text": ""}
{"id": "2068024", "revid": "729019", "url": "https://it.wikipedia.org/wiki?curid=2068024", "title": "Diego Scaglia", "text": "Biografia.\nProveniente, come il suo conterraneo Diego Dom\u00ednguez, dal La Tablada (club della provincia di Buenos Aires), fu ingaggiato nel 1989 in Italia dal compagine trevigiana; dopo 6 anni, nella stagione 1995-196 pass\u00f2 all'altro club cittadino, il pi\u00f9 titolato Benetton, con il quale vinse quattro titoli di campione d'Italia.\nGrazie all'origine familiare, pot\u00e9 essere schierato per la Nazionale italiana, nella quale esord\u00ec nel 1995 sotto la gestione di Georges Coste; fu anche convocato nella selezione azzurra che prese parte alla in Sudafrica.\nDopo l'esperienza trevigiana (conclusasi con 120 incontri, di cui 100 in campionato e 20 nelle competizioni europee pass\u00f2 al Silea prima di chiudere la carriera di giocatore e diventare allenatore.\nDopo avere allenato il ed essere stato allenatore in 2\u00aa della Nazionale italiana Under-18 fino al 2009, \u00e8 stato designato dalla Federazione Italiana Rugby nello staff tecnico della zona Nord-Est dell'Accademia federale."}
{"id": "2068025", "revid": "112616166", "url": "https://it.wikipedia.org/wiki?curid=2068025", "title": "Limitone dei greci", "text": "Limitone dei greci o Paretone dei greci \u00e8 stata un'opera bizantina costruita sul finire del VII secolo. La muraglia, sulla cui esistenza non ci sono prove, sarebbe stata costruita dai bizantini e avrebbe dovuto costituire un limes tra i domini bizantini dell'attuale Salento (allora chiamato Calabria e facente parte del ducato omonimo) a sud e quelli longobardi a nord. Se cos\u00ec fosse per\u00f2, la struttura sarebbe seconda solo alla Grande Muraglia Cinese ed al Vallo di Adriano. Quest'ultimo ha infatti una lunghezza di ca. 120\u00a0km.\nCaratteristiche.\nIl percorso del vallo partiva da \u00abOtranto, citt\u00e0 eminentemente bizantina e, costeggiando la via Appia Traiana, si protraeva sino alle vicinanze della distrutta Valesio, solcando il territorio di Mesagne e di Oria: prima di toccare l'antico caseggiato di Agliano, continuava verso quello di Pasano ed il feudo di Magalastro, ove se ne riscontrano tuttora non pochi avanzi, e finiva in riva al mare\u00bb, lasciando a est il centro abitato di Sava. Questa lunga muraglia era costruita a secco con pietre calcaree di modeste dimensioni. Presentava dei \"castra\" per acquartierare le truppe e un \"vallum\" dietro il quale era presente una strada utilizzata anche per lo spostamento veloce delle stesse.\nProve della sua esistenza.\nLe prove dell'esistenza del Limitone sono molto vaghe per quanto esso sia spesso riportato negli studi storiografici. Vi sono state numerose ricerche storiche ed archeologiche mirate alla sua ricerca ma non vi \u00e8 stato ancora alcun risultato apprezzabile in merito. Le difficolt\u00e0 sono da ricercare nel fatto che i confini tra i possedimenti Longobardi e quelli Bizantini furono sempre instabili. Inoltre, \u00e8 molto probabile che si trattasse in realt\u00e0 di un fossato con retrostante terrapieno, piuttosto che di un vero e proprio muraglione; una frontiera formale, fortificata dove necessario, e dove nei periodi di pace si potevano avere scambi tra Longobardi e Bizantini.\nIl \u201cLimitone dei greci\u201d viene per la prima volta menzionato nell'opera del 1875 \"Messapografia ovvero memorie istoriche di Mesagne\" di Antonio Profilo, successivamente da Cosimo De Giorgi nel 1915 in \"Le Anticaglie, Muro Maurizio ed il Limitone dei Greci presso Mesagne\", e ancora da Giovanni Antonucci in \"Il Limitone dei Greci\", ma nessuna fonte medievale, n\u00e9 bizantina n\u00e9 di altra provenienza, fa menzione esplicita della sua costruzione o della sua esistenza, \u00e8 perci\u00f2 possibile che i resti di muraglioni oggi presenti nelle campagne del Salento siano dovute ad opere di delimitazione terriera risalenti ad un periodo posteriore alla conquista normanna; infatti il primo documento che fa menzione di un \"paries\" nel Salento \u00e8 del 1092 e si tratta di una donazione fatta da Ruggero Borsa ai Benedettini di san Lorenzo di Aversa. Una zona di particolare interesse potrebbe essere quella che corre lungo la direttrice Oria-Sava, dove recenti studi hanno anche messo in evidenza alcuni resti di tale muraglione.\nAncora, un'altra zona in cui la storiografia nonch\u00e9 la cultura popolare hanno spesso localizzato la presenza del Limitone \u00e8 lungo la Strada Provinciale 51 in provincia di Brindisi, antica via che collega Oria a Cellino San Marco. Su questa direttrice si ritrovano importanti testimonianze di et\u00e0 romana e medievale (la chiesa altomedievale di San Pietro a Crepacore in agro di Torre Santa Susanna, le Terme di Malvindi in agro di Mesagne, il Tempietto di San Miserino, di et\u00e0 romana-imperiale e poi utilizzato come chiesa paleocristiana, in agro di San Donaci, i reperti archeologici presso la Masseria La Mea in agro di Cellino San Marco, la chiesa di Santa Maria dell'Alto a Campi Salentina. Si ritiene che tale via, peraltro posta lungo il costone da cui ci si affaccia sulla grande Valle della Cupa, coincida con la strada che da Oria, staccandosi dalla via Appia, deviava verso Lecce e poi Otranto, senza dover passare da Brindisi. Tale direttrice fu sicuramente molto valorizzata in epoca medievale, quando il porto di Otranto surclass\u00f2 quello di Brindisi come piazzaforte militare e commerciale dell'impero bizantino in Puglia.\nNon vi sono in conclusione evidenze che il Limitone dei greci sia mai esistito in forma di un'opera difensiva continua, sul modello del Vallo di Adriano, cosa che contrasterebbe comunque con la tattica bizantina di \"difesa in profondit\u00e0\" del territorio; \u00e8 invece possibile che siano esistite opere isolate disseminate lungo la mutevole \u00ablinea di delimitazione o di dissuasione\u00bb esistente tra Longobardi e Bizantini in Puglia., e spesso poste lungo importanti direttrici di comunicazione o anche delimitazioni geologiche (come quelle della Valle della Cupa) nell'area del Salento settentrionale.\nNote.\nI numeri di pagina di \"Un limes bizantino nel Salento?\" fanno riferimento all'edizione pdf."}
{"id": "2068028", "revid": "20047272", "url": "https://it.wikipedia.org/wiki?curid=2068028", "title": "Lambertino Buvalelli", "text": ""}
{"id": "2068030", "revid": "1543377", "url": "https://it.wikipedia.org/wiki?curid=2068030", "title": "Aldo Grimaldi (armatore)", "text": "Proveniente da una famiglia di armatori (Achille Lauro era suo zio), gi\u00e0 ufficiale della Regia Marina durante la seconda guerra mondiale, ha guidato con i fratelli Mario, Luigi, Ugo e Guido per decenni flotte passeggeri e mercantili dopo aver fondato nel 1947 la Grimaldi Armatori. \nIn seguito ha costituito la societ\u00e0 Grimaldi Holding con sede a Genova e nel 1992 ha creato la societ\u00e0 di navigazione Grandi Navi Veloci, da cui \u00e8 uscito definitivamente nel 2009.\nBiografia.\nNato in provincia di Avellino il 30 luglio 1922, fa la gavetta, come era abitudine nelle famiglie di armatori (la madre Amelia era la sorella di Achille Lauro), sulle navi dello zio, imbarcandosi da giovanissimo durante le vacanze estive. Si diploma a Napoli capitano di lungo corso, quindi si laurea in scienze economiche e marittime. Gli piace progettare. Gi\u00e0 a Napoli escono dalla sua matita i primi adattamenti delle navi Liberty, quindi le unit\u00e0 di crociera (\"Caribia\", \"Irpinia\", \"Ascania\"), in seguito i primi traghetti e le navi multipurpose.\nRiconoscimenti.\nNel 2011 ha ricevuto il \"Cristoforo Colombo Award\", premio dello shipping internazionale che il Lloyd's List assegna ogni anno alla carriera di personaggi del settore e a chi opera con innovazione."}
{"id": "2068031", "revid": "834", "url": "https://it.wikipedia.org/wiki?curid=2068031", "title": "Myl\u00e8nium Tour", "text": ""}
{"id": "2068032", "revid": "15756", "url": "https://it.wikipedia.org/wiki?curid=2068032", "title": "Trentino Volley 2007-2008", "text": "Storia.\nDopo una stagione conclusasi con l'ottavo posto e l'eliminazione nei playoff ai quarti di finale, la Trentino Volley decise di cambiare strategia, cercando di puntare su una squadra giovane e con giocatori di talento, in grado in pochi anni di lottare per lo scudetto.\nOltre al cambio di allenatore e l'acquisto di Matej Kazijski, la squadra vide l'arrivo di altri nomi importanti, tra i quali l'opposto bulgaro Vladimir Nikolov, il palleggiatore serbo Nikola Grbi\u0107 e la sorpresa della pallavolo italiana, il marchigiano Emanuele Birarelli.\nLa stagione regolare si concluse con il primo posto; 59 punti frutto di 21 vittorie e 5 sconfitte. Tra le mura amiche la squadra vinse 12 delle 13 partite giocate durante la stagione regolare: solo la Sisley Treviso riusc\u00ec a violare il PalaTrento, dopo averla estromessa anche dalla Coppa Italia.\nIl cammino nei playoff (che in questa stagione si giocarono al meglio delle 3 partite) della compagine trentina inizi\u00f2 contro il Cimone Modena, che venne battuta sia in casa sia in trasferta al PalaPanini.\nIn semifinale la squadra trentina affront\u00f2 la M. Roma Volley, squadra con cui Trento aveva sempre vinto; anche in questa fase la tradizione venne confermata, ed entrambe le partite videro la vittoria della compagine trentina per 3 a 0. La squadra si qualific\u00f2 cos\u00ec per la prima finale della sua storia, dove l'avversaria a cui contendere lo scudetto fu la Copra Nordmeccanica Piacenza.\nIl 1\u00ba maggio, in un PalaTrento tutto esaurito (si fece fatica infatti ad accontentare le numerosissime richieste dei tifosi trentini, di gran lunga superiori alla capienza dell'impianto sportivo), l'Itas Diatec mand\u00f2 in delirio i suoi tifosi aggiudicandosi \"gara 1\" per 3-0. Il 4 maggio si gioc\u00f2 la seconda gara: i primi due set furono giocati in maniera impeccabile dalla squadra emiliana, salvo poi subire la rimonta dei trentini, che riuscirono a riportarsi in parit\u00e0. Il tie-break, giocato punto a punto, se lo aggiudic\u00f2 Piacenza, portando la serie sul 1-1 e rendendo in questo modo necessaria per l'assegnazione dello scudetto la terza gara.\nIl 7 maggio 2008 la Trentino Volley batt\u00e9 Piacenza 3-0 davanti a 4.200 spettatori e si aggiudic\u00f2 il titolo di Campione d'Italia; si garant\u00ec in questo modo, per la stagione 2008-2009, la partecipazione in Champions League.\nLo scudetto dell'Itas Diatec costituisce un record per la citt\u00e0 di Trento: in nessun altro sport una squadra del capoluogo trentino era riuscita ad imporsi come Campione d'Italia. Si assistette a numerosi festeggiamenti, che per due giorni riempirono la citt\u00e0 di bandiere e sciarpe gialloblu.\nVoci correlate.\nSerie A1 2007-2008 (pallavolo maschile)"}
{"id": "2068043", "revid": "422409", "url": "https://it.wikipedia.org/wiki?curid=2068043", "title": "Esercito XXI", "text": ""}
{"id": "2068044", "revid": "307634", "url": "https://it.wikipedia.org/wiki?curid=2068044", "title": "Clethrionomys glareolus", "text": ""}
{"id": "2068047", "revid": "122760298", "url": "https://it.wikipedia.org/wiki?curid=2068047", "title": "Andy Tomlinson", "text": "Psicoterapeuta, autore, insegnante ed \u00e8 considerato uno dei maggiori esperti di ipnosi regressiva in Gran Bretagna .\nSi \u00e8 laureato con il massimo dei voti in Psicologia presso la Open University e in seguito si \u00e8 specializzato in psicoterapia e ipnositerapia. Ha iniziato la sua attivit\u00e0 come psicoterapeuta ma successivamente ha scoperto il valore terapeutico della regressione e dell'esplorazione delle scene che sembravano provenire dalle vite passate dei clienti. Da allora ha iniziato a collaborare con molti dei maggiori esperti internazionali in terapia della regressione e nell'ultima decade ha scelto di svolgere la propria attivit\u00e0 in questo settore.\nIl suo libro \"Healing the Eternal Soul\" (tradotto in italiano: \"Di vita in vita\") \u00e8 considerato un contributo molto importante nell'ambito della terapia della regressione . Il suo secondo libro, \"Exploring the Eternal Soul\" (\"Esplorare l'anima eterna\") rappresenta un approfondimento di questi temi ed \u00e8 considerato un importante contributo nel nuovo campo della regressione tra una vita e l'altra.\nScrive articoli e tiene svariate conferenze e seminari. Tra i suoi scritti, un articolo pubblicato nell'\"European Journal of Clinical Hypnosis\" e un articolo redatto insieme a Roger Woolger nel \"Scientific and Medical Network\" . Ha partecipato come oratore nell'ambito del primo convegno mondiale sulla terapia della regressione nei Paesi Bassi nel 2003. Inoltre, \u00e8 cofondatore dell'associazione europea di terapia della regressione.\nTiene corsi di formazione in Gran Bretagna, Norvegia, Svezia, Turchia, Italia e Singapore."}
{"id": "2068049", "revid": "1543377", "url": "https://it.wikipedia.org/wiki?curid=2068049", "title": "Casina di Pio IV", "text": "La casina di Pio IV, nota anche come casino o villa Pia, \u00e8 un edificio che si erge all'interno dei giardini Vaticani della Citt\u00e0 del Vaticano. \u00c8 sede della Pontificia Accademia delle Scienze e della Pontificia Accademia delle Scienze Sociali.\nStoria e descrizione.\nLa Casina fu costruita nel 1558 per papa Paolo IV, su progetto di Pirro Ligorio coadiuvato da Giovanni Sallustio Peruzzi (figlio del pi\u00f9 noto Baldassarre). Alla morte del pontefice, l'edificio fu portato a termine nel 1561 sotto Pio IV, che ne fece un ambiente di ricreazione e rappresentanza.\nPer questo, l'architetto dovette tener conto dei molteplici caratteri della palazzina, che avrebbe dovuto conciliare gli aspetti bucolici del luogo al rigore consono al ruolo del pontefice. Il risultato fu un edificio di gusto manierista, estremamente decorato mediante statue moderne e antiche, sculture e pitture.\n\u00c8 formato da due edifici anteposti e distinti, il primo dei quali, rivolto ai palazzi Vaticani, \u00e8 una sorta di ninfeo fronteggiato da una fontana, ornato da mosaici e nicchie con statue e rilievi antichi, oltre che da una loggia dorica aperta nella parte superiore. L'edificio maggiore, raccordato all'altro da una piazzetta ovale, murata e decorata da una fontana, mosaici pavimentali e due padiglioncini laterali coi portali d'ingresso, presenta una facciata decorata da stucchi ornamentali e figurati tra il moderno e l'antico, secondo un gusto ripreso qualche tempo dopo dalla facciata interna di villa Medici. All'interno sono conservati affreschi di Federico Barocci, Santi di Tito, Federico Zuccari, Marco da Faenza e altri."}
{"id": "2068059", "revid": "110157", "url": "https://it.wikipedia.org/wiki?curid=2068059", "title": "Gara (Ungheria)", "text": "Gara \u00e8 un comune dell'Ungheria di 2.686 abitanti (dati 2005). \u00c8 situato nella provincia di B\u00e1cs-Kiskun.\nStoria.\nIl comune \u00e8 menzionato per la prima volta nel 1290. Il nome deriva da una parola slava che significa \"collina\" (il sito originale \u00e8 su una collina che dista 4\u00a0km dal comune attuale).\nDurante l'occupazione ottomana risultano 25 case e Gara fu in seguito distrutto e ricostruito durante il regno d'Ungheria. Nel 1734 si insediarono anche un gruppo di tedeschi."}
{"id": "2068068", "revid": "599013", "url": "https://it.wikipedia.org/wiki?curid=2068068", "title": "Henri Duvillard (sciatore)", "text": "\u00c8 fratello di Adrien \"senior\", zio di Adrien \"junior\", marito di Britt Lafforgue e padre di Julie e Kristina, tutti a loro volta sciatori alpini di alto livello.\nBiografia.\nSciatore completo, fu il secondo nella storia dopo Jean-Claude Killy a vincere in tutte le specialit\u00e0 dello sci alpino dell'epoca, Henri Duvillard ottenne il suo primo risultato di rilievo in Coppa del Mondo il 29 gennaio 1967 sulle nevi di casa di Meg\u00e8ve piazzandosi decimo in slalom speciale. Nel dicembre dell'anno seguente a Val-d'Is\u00e8re sal\u00ec per la prima volta sul podio, giungendo terzo in slalom gigante dietro al fuoriclasse austriaco Karl Schranz e al compagno di squadra Bernard Orcel. Il 24 gennaio 1969 ancora a Meg\u00e8ve conquist\u00f2 il primo successo di carriera, che replic\u00f2 altre cinque volte, in discesa libera.\nVenne convocato per gli XI Giochi olimpici invernali di , in Giappone, dove si classific\u00f2 19\u00ba nella discesa libera, 4\u00ba nello slalom speciale e non concluse lo slalom gigante. Il 4 febbraio 1973 giunse per l'ultima volta tra i primi tre in Coppa a Sankt Anton alle spalle dell'italiano Gustav Th\u00f6ni e del tedesco occidentale Christian Neureuther. Il 23 marzo seguente chiuse la carriera agonistica a Heavenly Valley negli Stati Uniti con un settimo posto in slalom.\nCoppa del Mondo.\nCoppa del Mondo - vittorie.\nLegenda:\nDH = discesa libera\nGS = slalom gigante\nSL = slalom speciale"}
{"id": "2068077", "revid": "122871", "url": "https://it.wikipedia.org/wiki?curid=2068077", "title": "Schedulazione della chiave", "text": ""}
{"id": "2068079", "revid": "122871", "url": "https://it.wikipedia.org/wiki?curid=2068079", "title": "Key schedule", "text": ""}
{"id": "2068081", "revid": "1776051", "url": "https://it.wikipedia.org/wiki?curid=2068081", "title": "Guiberto II (vescovo di Torino)", "text": "Biografia.\nGuiberto II (anche Uberto o Umberto), fu vescovo di Torino dal 1118 al 1120. Prima di essere eletto alla sede episcopale, era prevosto della Cattedrale del Santissimo Salvatore.\nOttenuta la nomina di vescovo, resse la diocesi torinese per breve periodo essendo stato eletto alla fine del 1118 ed essendo gi\u00e0 morto al principio dell'anno 1120."}
{"id": "2068086", "revid": "110157", "url": "https://it.wikipedia.org/wiki?curid=2068086", "title": "G\u00e1t\u00e9r", "text": "G\u00e1t\u00e9r \u00e8 un comune dell'Ungheria di 1.061 abitanti (dati 2005). \u00c8 situato nella provincia di B\u00e1cs-Kiskun."}
{"id": "2068095", "revid": "110157", "url": "https://it.wikipedia.org/wiki?curid=2068095", "title": "G\u00e9derlak", "text": "G\u00e9derlak (in croato: \"Gider\") \u00e8 un comune dell'Ungheria di 1.085 abitanti (dati 2005). \u00c8 situato nella provincia di B\u00e1cs-Kiskun."}
{"id": "2068096", "revid": "974994", "url": "https://it.wikipedia.org/wiki?curid=2068096", "title": "Ritratto di Gaio Ottavio", "text": "Il ritratto di Gaio Ottavio \u00e8 un'opera scultorea del I secolo a.C. che raffigura probabilmente Gaio Ottavio, padre naturale dell'imperatore Augusto. Realizzato in marmo bianco, il ritratto misura 30 cm in altezza, 22 cm in larghezza e 24 in profondit\u00e0, ed \u00e8 attualmente conservato nel Museo Nazionale Romano di Palazzo Massimo, a Roma.\nStoria e descrizione.\nLa statua rappresenta il volto di un uomo di et\u00e0 adulta, dai connotati vigorosi, virili e decisi; in un primo momento si pens\u00f2 che raffigurasse l'imperatore Traiano, successivamente che fosse invece il ritratto di un privato cittadino vissuto nel periodo del principato adottivo.\nIl particolare realismo che denota la figura, sottolineato dalla precisione con cui sono rappresentate rughe, asimmetrie, muscolatura e capigliatura, permette invece di ricondurre il ritratto allo stile scultoreo della bassa repubblica: in base al confronto dell'opera con altre raffigurazioni similari, si \u00e8 arrivati a collocare la realizzazione della statua nel I secolo a.C., con grande probabilit\u00e0 tra il 30 e il 25 a.C. La forma e il modo in cui sono rappresentati gli occhi e il volto riconducono infatti ad una serie di ritratti giovanili di Augusto realizzati negli anni immediatamente successivi alla battaglia di Azio. Risulta dunque probabile che Augusto abbia ordinato anche la realizzazione di questa statua per celebrare il padre defunto.\nNello stesso periodo, inoltre, fu realizzato presso il tempio di Apollo sul colle palatino un arco dedicato dallo stesso Augusto al padre Gaio Ottavio. \u00c8 dunque probabile che il ritratto di Gaio Ottavio fu realizzato in concomitanza con l'arco, sebbene dalle fonti sembri che il ritratto non fosse posizionato presso l'arco stesso; non \u00e8 tuttavia impossibile che il ritratto giunto fino a noi, o l'originale di cui esso pu\u00f2 essere la copia, fosse esposto nelle vicinanze dell'arco."}
{"id": "2068099", "revid": "155613", "url": "https://it.wikipedia.org/wiki?curid=2068099", "title": "Torre gregoriana", "text": ""}
{"id": "2068115", "revid": "287204", "url": "https://it.wikipedia.org/wiki?curid=2068115", "title": "Gestore della chiave", "text": "In crittografia il gestore della chiave (key schedule in inglese) indica una particolare funzione dei cifrari a blocchi che serve a generare, partendo dalla chiave segreta, delle \"sotto-chiavi\" utilizzate da altre funzioni dell'algoritmo crittografico.\nNote.\nLars Knudsen e John Erick Mathiassen (2004) hanno condotto studi che dimostrano come i gestori delle chiavi giochino un ruolo importante nel rendere un cifrario resistente alla crittanalisi differenziale e lineare. \u00c8 stato anche osservato che i cifrari di Feistel con gestori ben disegnati e complessi permettono di arrivare rapidamente all'assenza di distorsioni statistiche potenzialmente sfruttabili da un crittoanalista."}
{"id": "2068122", "revid": "529641", "url": "https://it.wikipedia.org/wiki?curid=2068122", "title": "Dana o'Shee", "text": "La leggenda dei Dana o'Shee nacque in Irlanda e fa parte di una serie di racconti riguardanti creature fantastiche e mitologiche presenti nel folklore di ogni paese.\nI Dana o'Shee vengono descritti come creature piccole e graziose, che vivono in un regno di eterna bellezza dove rimangono eternamente giovani; tuttavia, questi esseri minuti sanno essere malvagi e non esitano a mettere in atto terribili vendette nei confronti dei malcapitati che li abbiano involontariamente offesi.\nAmano la caccia e la danza e, di solito, indossano abiti pregiati arricchiti da numerosi gioielli; spesso possono essere visti cavalcare in processioni guidati dal re e dalla regina. La loro apparente amabilit\u00e0 tende a trarre in inganno molti uomini, che non conoscendo la perfida natura delle creature, tendono a restare incantati dalle melodie e dai canti soavi da loro composti.\nUna storia irlandese narra di un uomo la cui moglie fu catturata dai dana o'shee; per salvarla dovette attendere il giorno di tutti i Santi, quando i dana o'shee e la moglie passavano in processione, quindi svuot\u00f2 una giara di latte sulla testa della donna. Ci\u00f2 ruppe l'incantesimo e la donna cadde da cavallo; egli non sapeva, per\u00f2, che il latte era stato annacquato, quindi le piccole creature si fecero attorno alla moglie e lei non fu mai pi\u00f9 vista. Il giorno seguente la strada era cosparsa del suo sangue: \"i dana o'shee avevano compiuto la vendetta\"."}
{"id": "2068134", "revid": "287204", "url": "https://it.wikipedia.org/wiki?curid=2068134", "title": "Greatest Hits (album)", "text": ""}
{"id": "2068157", "revid": "124679825", "url": "https://it.wikipedia.org/wiki?curid=2068157", "title": "Mainardo (vescovo)", "text": "Biografia.\nMainardo, detto anche Maginardo, fu eletto vescovo di Torino nel 1099.\nCome molti dei suoi predecessori e successori, nel suo periodo di governo della diocesi torinese fu particolarmente prodigo di elargizioni nei confronti del monastero di San Salvatore di Torino, ai canonici del quale concesse di poter utilizzare il beneficio ecclesiastico del loro prevosto.\nFu pi\u00f9 volte presente a Milano per presenziare a sinodi convocati ad opera dell'arcivescovo Grossolano, nonch\u00e9 ai concili ordinati da papa Pasquale II nel 1105 e nel 1116.\nMor\u00ec a Torino il 10 dicembre 1116."}
{"id": "2068158", "revid": "122246", "url": "https://it.wikipedia.org/wiki?curid=2068158", "title": "Trentino Volley 2000-2001", "text": "Questa voce raccoglie le informazioni riguardanti la Trentino Volley nelle competizioni ufficiali della stagione 2000-2001.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "2068160", "revid": "547034", "url": "https://it.wikipedia.org/wiki?curid=2068160", "title": "Jeanne Kalogridis", "text": "Biografia.\nNata in Florida, ha studiato alla University of South Florida, conseguendo prima un Bachelor of Arts in lingua russa nel 1976, poi un Master of Arts in linguistica. Dopo il college ha insegnato per otto anni inglese come lingua straniera presso l'American University a Washington, D.C., per poi trasferirsi nella West Coast. Abbandonata la carriera di insegnante, si \u00e8 dedicata alla scrittura a tempo pieno.\nDopo avere scritto nel 1988 un romanzo come trasposizione letteraria dell'episodio pilota della serie tv \"La guerra dei mondi\", ha pubblicato tra il 1992 e il 2007 numerosi romanzi ispirati all'universo fantascientifico di Star Trek, sia trasposizioni letterarie dei film sia ispirate alle diverse serie televisive.\nDopo avere pubblicato la serie di successo \"I diari della famiglia Dracula\" ispirata al \"Dracula\" di Bram Stoker, si \u00e8 dedicata al romanzo storico, scegliendo l'Italia del Rinascimento come fonte di ispirazione e sfondo per le sue storie abitate da personaggi femminili forti e passionali. Dopo il romanzo \"Alla corte dei Borgia\", \u00e8 stato pubblicato in lingua italiana anche \"L'enigma della Gioconda\"."}
{"id": "2068169", "revid": "1776051", "url": "https://it.wikipedia.org/wiki?curid=2068169", "title": "Guiberto I (vescovo di Torino)", "text": "Biografia.\nGuiberto I fu vescovo di Torino dal 1092 al 1099.\nPoco o nulla si sa della sua vita, se non che anch'egli come alcuni suoi predecessori e successori, fece notevoli donazioni a favore del monastero torinese di San Salvatore.\nMor\u00ec a Torino nel 1099. "}
{"id": "2068170", "revid": "1305772", "url": "https://it.wikipedia.org/wiki?curid=2068170", "title": "Live and Rare", "text": ""}
{"id": "2068172", "revid": "339392", "url": "https://it.wikipedia.org/wiki?curid=2068172", "title": "Live and Rare (Ko\u042fn)", "text": ""}
{"id": "2068176", "revid": "834", "url": "https://it.wikipedia.org/wiki?curid=2068176", "title": "Live &amp; Rare", "text": ""}
{"id": "2068183", "revid": "119216936", "url": "https://it.wikipedia.org/wiki?curid=2068183", "title": "Gruppo Molteni", "text": "Il Gruppo Molteni \u00e8 una societ\u00e0 italiana che opera nel settore dell'arredamento. \n\u00c8 stato fondato nel 1934 a Giussano, oggi in provincia di Monza e Brianza, nel gi\u00e0 allora definito \"Distretto del mobile\", da Angelo Molteni (1912). La sua bottega artigianale diventa, in poco tempo, sinonimo di prodotto di alta qualit\u00e0.\nStoria.\nNel 1969 vi fu la conversione completa ai mobili di design, cui segu\u00ec l'acquisto da parte di Molteni&amp;C delle aziende Unifor e Citterio e, nel 1979, di Dada. Il Gruppo Molteni \u00e8 oggi costituito da quattro aziende italiane operanti nel settore arredamento: Molteni&amp;C, mobili per la casa e grandi realizzazioni, Dada, cucine d'alta gamma, Unifor e Citterio, mobili per ufficio e forniture contract per gli ambienti di lavoro.\nNel 1994 Molteni riceve il Compasso d\u2019Oro alla carriera. \u201cTra i protagonisti della cultura italiana dell'arredamento\u201d, recita la menzione della giuria, \u201cha saputo presentare un'offerta di prodotti disegnati con costante dignit\u00e0, sicura qualit\u00e0 e ampia visione del contesto culturale\u201d.\nNel 2015 il gruppo festeggia 80 anni di attivit\u00e0 con una mostra alla Villa Reale di Milano, intitolata \"80!Molteni\", allestita da Jasper Morrison. La mostra diventa il nucleo del Molteni Museum, situato nella sede principale di Giussano. Il museo ospita una collezione permanente di 48 prodotti-icona e prototipi originali delle aziende del Gruppo: Molteni&amp;C, Dada, Unifor e Citterio, con un allestimento multimediale sempre aggiornato, e fa parte del Circuito Lombardo dei Musei del Design.\nDopo la realizzazione del nuovo quartier generale IBM a Mount Pleasant, Molteni avvia la Divisione Contract, che dagli anni settanta realizza progetti internazionali: alberghi e ambasciate in Medio Oriente, navi da crociera, i negozi e la Fondation Cartier, il Mus\u00e9e du quai Branly a Parigi, progettato da Jean Nouvel, la ricostruzione del Teatro La Fenice a Venezia, il quartier generale della Cond\u00e9 Nast a New York, gli uffici e gli studi tv di Bloomberg, su progetto dell'architetto C\u00e9sar Pelli, e la nuova sede del New York Times, affidata a Renzo Piano.\nL'attivit\u00e0 delle aziende del Gruppo Molteni si fonda sulla collaborazione con designer e architetti quali: Aldo Rossi, Luca Meda, Afra e Tobia Scarpa, Michele De Lucchi, Jean Nouvel, Norman Foster, \u00c1lvaro Siza, Hannes Wettstein, Patricia Urquiola, tra gli altri."}
{"id": "2068184", "revid": "92341800", "url": "https://it.wikipedia.org/wiki?curid=2068184", "title": "Giovanni di F\u00e9camp", "text": "Segu\u00ec in Francia lo zio Guglielmo da Volpiano che nel 1017 lo nomin\u00f2 priore dell'abbazia di F\u00e9camp, in Normandia, e nel 1028 abate della stessa, incarico che ricopr\u00ec per cinquant'anni, fino alla sua morte, facendo di F\u00e9camp il terzo polo della riforma cluniacense, dopo le abbazie di Fruttuaria e Digione.\nNel 1053 incontr\u00f2 a Roma il papa Leone IX che lo costitu\u00ec legato apostolico.\nTra i suoi scritti, che talvolta firmava come \"Peccator\" o \"Johannes pauper\", si ricordano le \"Mediationes\", la \"Confessio fidei\" (1050), la \"Confessio theologica\" (1018-1028), scritta per difendersi dall'accusa di eterodossia, il \"De usu psalmorum\" oltre a diverse raccolte di orazioni. Fu un ottimo padre spirituale per molti, tra cui l'imperatrice Agnese, appoggi\u00f2 Guglielmo duca di Normandia nella sua conquista al trono d'Inghilterra, fornendogli uomini e navi per la battaglia di Hastings; allo stesso tempo, tuttavia, durante tutta la sua vita non esit\u00f2 a schierarsi dalla parte dei poveri, rimproverando i potenti che li sopraffacevano."}
{"id": "2068185", "revid": "287204", "url": "https://it.wikipedia.org/wiki?curid=2068185", "title": "Atomoxetina", "text": "Latomoxetina \u00e8 uno psicofarmaco non-stimolante usato per il trattamento del disturbo da deficit di attenzione/iperattivit\u00e0 (ADHD). Viene venduto sotto forma di idrocloruro di atomoxetina. In Italia il farmaco viene prodotto e commercializzato dalla societ\u00e0 farmacologica Eli Lilly and Company (che ne detiene il brevetto) con il nome di \"Strattera\" nelle formulazioni capsule rigide da 10, 18, 25, 40, 60, 80 e 100 mg.\nFarmacodinamica.\nL'atomoxetina \u00e8 un inibitore selettivo del meccanismo di trasporto pre-sinaptico della noradrenalina.\nLa molecola non presenta un'azione diretta sui trasportatori della serotonina o della dopamina; la 4-idrossi-atomoxetina, il principale metabolita ossidativo dell'atomoxetina, esercita tuttavia un'azione inibitoria, sia pure minima, sul trasportatore della serotonina.\nNon \u00e8 noto il modo in cui il farmaco riduca i sintomi nel disturbo da deficit di attenzione-/iperattivit\u00e0 (ADHD) tuttavia si ritiene che la noradrenalina svolga un importante ruolo nella regolazione dell'attenzione, dell'impulsivit\u00e0 e dei livelli di attivit\u00e0.\nFarmacocinetica.\nDopo la somministrazione per via orale il farmaco \u00e8 rapidamente assorbito dal tratto gastrointestinale; l'atomoxetina pu\u00f2 essere assunta indipendentemente dalla assunzione di cibo.\nLa concentrazione plasmatica massima (Cmax) viene raggiunta dopo circa 1-2 ore dall'assunzione. La biodisponibilit\u00e0 dopo l'assunzione orale varia da individuo ad individuo, da un minimo del 63% ad un massimo del 94%. L'atomoxetina ha un ampio volume di distribuzione, e si lega in misura ampia alle proteine plasmatiche (intorno al 98%), in particolare all'albumina.\nNell'organismo, l'atomoxetina \u00e8 metabolizzata ad opera del sistema enzimatico del citocromo P450, isoenzima CYP2D6. Circa il 7% della popolazione caucasica ha una ridotta attivit\u00e0 di metabolizzazione, e le concentrazioni plasmatiche del farmaco risultano pertanto pi\u00f9 alte. Il principale prodotto del metabolismo ossidativo \u00e8 la 4-idrossiatomoxetina (equipotente all'atomoxetina) che viene rapidamente glucuronidata.\nL'eliminazione avviene principalmente per via urinaria (80% circa) ed in misura minore tramite le feci (17% circa). L'emivita media di eliminazione del farmaco varia da poco meno di 4 ore nei \"metabolizzatori estesi\" fino alle 21 ore nei \"metabolizzatori poveri\".\nUsi clinici.\nL'atomoxetina (Strattera) e il metilfenidato (Ritalin, Equasym, Medikinet) sono indicati nel trattamento del disturbo da deficit di attenzione/iperattivit\u00e0 (ADHD) nei bambini a partire dai 6 anni di et\u00e0 e negli adolescenti. L'atomoxetina \u00e8 autorizzata anche per il trattamento dell'et\u00e0 adulta; il metilfenidato pu\u00f2 essere prescritto negli adulti in regime di off-label.\nIn particolare, Strattera \u00e8 stato registrato contemporaneamente in tutti i paesi della Comunit\u00e0 Europea con procedura di mutuo riconoscimento che non consente alcuna discrezionalit\u00e0 autorizzativa n\u00e9 da parte dell'AIFA n\u00e9 di qualsiasi altro paese membro.\nNegli USA il farmaco \u00e8 stato oggetto di una controversia, riguardante la Eli Lilly and Company, riferita all'eccessivo uso nell'adulto dello stesso.\nEffetti collaterali ed indesiderati.\nDurante il trattamento con atomoxetina si possono verificare cefalea, dolore addominale e riduzione dell'appetito, talvolta associati a riduzione del peso corporeo. Altri sintomi come nausea, vomito e sonnolenza si verificano con maggiore frequenza nei primi mesi di trattamento. Alcuni soggetti possono sviluppare ipotensione ortostatica cui possono associarsi episodi sincopali.\nI dati di sorveglianza farmacologica post-marketing hanno evidenziato la possibilit\u00e0 di grave prolungamento dell'intervallo QT e vi sono state segnalazioni di sindromi con pericolo di vita.\nIn letteratura vi sono segnalazioni di un aumentato rischio di convulsioni nei soggetti in trattamento, ma non tutti gli studi concordano su questo punto.\nControindicazioni.\nAtomoxetina \u00e8 controindicata nei soggetti con ipersensibilit\u00e0 nota al principio attivo oppure ad uno qualsiasi degli eccipienti contenuti nella formulazione farmaceutica. Il farmaco non deve essere utilizzato da coloro che gi\u00e0 assumono inibitori della monoammino ossidasi (IMAO) e ci\u00f2 vale anche per le due settimane successive all'interruzione del trattamento.\nUlteriori controindicazioni sono rappresentate dalla presenza di glaucoma ad angolo chiuso, gravi malattie cardiovascolari o cerebrovascolari oppure una storia di feocromocitoma.\nTra i farmaci la cui somministrazione \u00e8 controindicata in associazione con l'atomoxetina vi \u00e8 l'antibiotico linezolid, per l'evidenza da studi clinici di eventi avversi seri correlati all'associazione.\nInterazioni.\nApparato cardiovascolare.\nL'efficacia di alcuni farmaci antipertensivi pu\u00f2 essere ridotta dalla contemporanea assunzione di atomoxetina, che tende ad agire sui livelli pressori aumentandoli&lt;ref name=\"Pharmamedix/Atomoxetina\"&gt;&lt;/ref&gt;. Il farmaco, inoltre, pu\u00f2 potenziare gli effetti cardiovascolari dei farmaci beta2-agonisti come salbutamolo, albuterolo e altri, sia che siano somministrati per via sistemica, sia per nebulizzazione. In tali casi si pu\u00f2 osservare una tendenza all'aumento della frequenza cardiaca e della pressione arteriosa. Analogamente, i farmaci che interferiscono con la noradrenalina (ad esempio antidepressivi come venlafaxina, imipramina, mirtazapina e decongestionanti nasali come fenilefrina e pseudoefedrina possono essere responsabili di effetti farmacologici additivi o sinergici e devono essere usati con cautela in associazione all'atomoxetina.\nAlcuni farmaci che prolungano l'intervallo QT (antidepressivi triciclici, antiaritmici di classe IA e III, cisapride, eritromicina, litio, meflochina, metadone, moxifloxacina, neurolettici), farmaci che interferiscono con l'equilibrio idro-elettrolitico, farmaci inibitori del CYP2D6, in associazione all'atomoxetina possono aumentare il rischio di gravi aritmie ventricolari."}
{"id": "2068189", "revid": "287204", "url": "https://it.wikipedia.org/wiki?curid=2068189", "title": "Giovanni di Fecamp", "text": ""}
{"id": "2068192", "revid": "1926649", "url": "https://it.wikipedia.org/wiki?curid=2068192", "title": "Udinese Calcio 2000-2001", "text": "Stagione.\nL'Udinese ebbe una partenza bruciante in campionato, ritrovandosi addirittura al comando alla quinta giornata: ben presto per\u00f2, i friulani rientrarono nei ranghi. Il 20 marzo De Canio fu esonerato, dopo il periodo altalenante in cui era incappata l'Udinese: al suo posto arriv\u00f2 Spalletti. Il piazzamento finale fu la dodicesima posizione; migliore fu il cammino in Coppa Italia, con il raggiungimento delle semifinali e l'eliminazione per mano del Parma.\nIn estate, la squadra aveva vinto la Coppa Intertoto: risultato che permise la partecipazione alla Coppa UEFA."}
{"id": "2068193", "revid": "1776051", "url": "https://it.wikipedia.org/wiki?curid=2068193", "title": "Guglielmo III (vescovo di Torino)", "text": "Biografia.\nGuglielmo III (o Vitelmo) fu vescovo di Torino dal 1089 al 1092.\nUn ritratto significativo tratto dai documenti d'archivio, ce lo riporta l'Ughelli in un suo studio sulla chiesa torinese: \nIn questa descrizione, in effetti, esiste un fondo di verit\u00e0 dettato dal fatto che vendette molte cariche episcopali nel Piemonte per denaro, favorendo per\u00f2 anche ordini monastici meritevoli e personalit\u00e0 di Chiesa, tra cui l'abbazia di Cavore. \nMor\u00ec a Torino nel 1092 ed alcuni storici hanno sottolineato che potrebbe essere stato avvelenato."}
{"id": "2068201", "revid": "125715698", "url": "https://it.wikipedia.org/wiki?curid=2068201", "title": "Classe Lada", "text": "La classe Lada o Progetto 677 (in cirillico: \u043f\u0440\u043e\u0435\u043a\u0442\u0430 677 \u041b\u0430\u0434\u0430; nome in codice NATO: Lada) \u00e8 una classe di sottomarini diesel-elettrici d'attacco (SSK) di fabbricazione russa, sviluppata dal Rubin Desing Bureau per sostituire le unit\u00e0 della classe Kilo nel naviglio della marina russa ed entrata in servizio nel 2010. \nPensati per portare a termine missioni di ricognizione, sorveglianza e di attacco contro sottomarini ed unit\u00e0 di superficie, complici i problemi finanziari che affliggevano la Russia post-sovietica e numerose carenze nell'impianto propulsivo ibrido, il programma ha subito forti ritardi. \nIniziato lo sviluppo nel 1989, al 2021 il \"Sankt Petersburg\" \u00e8 ancora l'unico battello della classe ad essere entrato in servizio attivo.\nStoria.\nLa capoclasse \u00e8 entrata in servizio nel 2010. \nIl primo esemplare di serie, al 2022, \u00e8 in fase avanzata di test. Nel 2019 sono stati ordinati ulteriori 2 esemplari di serie\nTecnica.\n\u00c8 stato ottenuto un basso livello di rumorosit\u00e0 grazie alla scelta di un tipo di progetto a scafo singolo, una diminuzione delle dimensioni della nave, l'uso di un motore dell'elica principale a tutte le modalit\u00e0 su magneti permanenti, l'installazione di apparecchiature antivibranti e l'introduzione della tecnologia di applicazione di un rivestimento anti-idratazione di nuova generazione.\nIl battello \u00e8 dotato di elica a sette pale. Le superfici di controllo di profondit\u00e0 sono poste sulla parte anteriore della falsa-torre."}
{"id": "2068204", "revid": "91475", "url": "https://it.wikipedia.org/wiki?curid=2068204", "title": "Mastcellule", "text": ""}
{"id": "2068208", "revid": "91475", "url": "https://it.wikipedia.org/wiki?curid=2068208", "title": "Mastcellula", "text": ""}
{"id": "2068209", "revid": "38120", "url": "https://it.wikipedia.org/wiki?curid=2068209", "title": "A Little Bit Longer", "text": "A Little Bit Longer \u00e8 il terzo album della band Statunitense Jonas Brothers.\nQuesto album \u00e8 stato scritto in riferimento del diabete di Nick, a lui diagnosticato durante un tour. Nick ne fa riferimento nella canzone \"A little bit longer\" che appunto d\u00e0 il nome all album. L'inaugurazione del cd \u00e8 stata fatta a Broadway e la prima copia \u00e8 stata acquistata da Paul Kevin II, meglio conosciuto come Kevin Jonas. La canzone \"Tonight\" \u00e8 stata usata come colonna sonora del film \"Jonas Brothers The 3D concert Experience\"."}
{"id": "2068217", "revid": "229244", "url": "https://it.wikipedia.org/wiki?curid=2068217", "title": "Pierre Ernest Weiss", "text": ""}
{"id": "2068219", "revid": "20049157", "url": "https://it.wikipedia.org/wiki?curid=2068219", "title": "Pierre Weiss", "text": ""}
{"id": "2068233", "revid": "1372005", "url": "https://it.wikipedia.org/wiki?curid=2068233", "title": "Cuniberto (vescovo di Torino)", "text": "Biografia.\nCuniberto fu eletto vescovo di Torino nel 1046 e in quello stesso anno, partecip\u00f2 ad un concilio tenutosi a Pavia, dedicandosi a grandi donazioni a favore del monastero torinese di San Salvatore a partire dal 1047.\nNel mese di aprile del 1059 lo ritroviamo a Roma ove si era recato per partecipare al Concilio Lateranense voluto da papa Niccol\u00f2 II, tornando in seguito a Torino. Da qui, ripart\u00ec dopo poco alla volta di Milano ove erano confluiti dopo il concilio due legati pontifici di grande importanza: san Pier Damiani e Anselmo, vescovo di Lucca. Questi due prelati avevano il compito di combattere proprio in Lombardia il rischio dell'espansione della simonia pesantemente praticata dall'arcivescovo della sede milanese, Guidone. \nLa condanna di questi due personaggi, ad ogni modo, colp\u00ec in maniera pi\u00f9 lieve anche Cuniberto che era stato accusato di essere stato troppo permissivo nella propria diocesi con i simoniaci piemontesi e addirittura di aver intrapreso rapporti di collaborazione con Guidone.\nA livello locale, si sa che fu tra i grandi oppositori dell'abbazia della Chiusa di San Michele, retta a quell'epoca dall'abate Benedetto II, ritenendo che quella abbazia fosse stata fondata con beni di propriet\u00e0 della diocesi di Torino e che come tale dovesse tornare nelle mani della diretta amministrazione del vescovo.\nIl 3 novembre 1078, papa Gregorio VII affid\u00f2 a Cuniberto, a Guglielmo, vescovo di Asti e al vescovo d'Alba, l'incarico di far desistere Bonifacio del Vasto dalle nozze con la cognata, intento non andato a buon fine. \nNonostante tutto questo, il suo episcopato fu lungo e mor\u00ec a Torino nel 1080."}
{"id": "2068238", "revid": "122711646", "url": "https://it.wikipedia.org/wiki?curid=2068238", "title": "Burnin' Up", "text": "Burnin' Up \u00e8 il primo singolo ad essere stato pubblicato dalla band Jonas Brothers del loro terzo album \"A Little Bit Longer\" nel 2008.\nAl videoclip ha anche partecipato come guest star l'attrice e cantante, nonch\u00e9 ex fidanzata di Nick Jonas, Selena Gomez. IL video \u00e8 ambientato sul bordo di una piscina e ci sono delle scene nelle quali i fratelli Jonas fingono di interpretare dei film. Nick appare come in un film di \"James Bond 007\", Joe interpreta uno dei protagonisti di \"Miami Vice\" e Kevin un esperto di arte ninja. Oltre ai tre fratelli, nel video appare anche la loro guardia del corpo, \"Big Rob\", che non solo canta una parte della canzone, ma appare anche nel video, immaginando di essere anche lui nei panni dei personaggi interpretati dai 3 fratelli. Come si vede anche in una delle puntate di \"Band in a bus\", per Big Rob ci sono stati dei piccoli problemi per cantare quella parte, non essendo un cantante di professione. Questo brano veniva inoltre usato anche in Italia, soprattutto su Canale 5 per la trasmissione di Antonio Ricci \"Striscia la notizia\", dove fungeva da stacchetto delle veline."}
{"id": "2068249", "revid": "647919", "url": "https://it.wikipedia.org/wiki?curid=2068249", "title": "Metal Freezer", "text": ""}
{"id": "2068251", "revid": "1776051", "url": "https://it.wikipedia.org/wiki?curid=2068251", "title": "Guidone (vescovo di Torino)", "text": "Biografia.\nGuidone (o Widone, anche Vitone) fu vescovo di Torino dal 1038 al 1046, il quale venne eletto a questa sede vescovile nel mese di settembre.\nNel 1039 intraprese un viaggio verso Colonia di modo da recarsi alla corte dell'imperatore Corrado per trarne dei benefici per la Chiesa di Modena e successivamente fu anche a Magonza alla corte dell'imperatore Enrico, onde mediare a favore della Chiesa di Bergamo, godendo in entrambi i casi di grande reputazione e stima da parte di entrambi i sovrani.\nNel 1041 si proig\u00f2 per elargire grandi doni al monastero di Cavorre.\nMor\u00ec a Torino nel 1046."}
{"id": "2068254", "revid": "767487", "url": "https://it.wikipedia.org/wiki?curid=2068254", "title": "The Night the Light Went On (In Long Beach)", "text": "The Night the Light Went On (In Long Beach) \u00e8 un album live della Electric Light Orchestra, datato 1974. Il titolo \u00e8 ispirato all'LP \"The Night the Lights Went Out in Georgia\" (1973) di Vicky Lawrence. \u00c8 stato registrato a Long Beach, in California.\nL'album.\nEra stato inizialmente concepito come seguito di \"On the Third Day\", il cammino che port\u00f2 alla sua registrazione fu segnato da vari problemi: il camion che trasportava le apparecchiature per il concerto ebbe degli inconvenienti tecnici, e la band non ebbe tempo sufficiente per effettuare un corretto controllo del suono prima del concerto. Sia le etichette inglesi sia quelle americane si schierarono contro la sua pubblicazione, anche se fu pubblicato nel Regno Unito nel 1986. Fu \"legittimamente\" pubblicato in Germania e in pochi altri paesi. Non fu mai pubblicato negli Stati Uniti.\nIn pi\u00f9, gli stampati sui vinili furono di una tale scarsa qualit\u00e0 da convincere i manager degli ELO ad intraprendere azioni legali contro la societ\u00e0 produttrice per ottenere un risarcimento.\nAnche la sgargiante copertina del disco contribu\u00ec al poco successo che raccolse. L'interno mostra delle foto distorte sull'esibizione \"live\" della band.\nLa rimasterizzazione del 1990 (che fu poi pubblicata nel 1998) rimedi\u00f2 alla bassa qualit\u00e0 dell'audio e a molte altre imperfezioni. Ripristin\u00f2 anche alcune canzoni alla loro durata originale, con l'aggiunta di alcuni bonus tracks. Si scopr\u00ec inoltre che, per produrre l'album, venne usata una registrazione di bassa qualit\u00e0 del concerto; nella rimasterizzazione viene invece utilizzata come base la registrazione ufficiale."}
{"id": "2068264", "revid": "20768", "url": "https://it.wikipedia.org/wiki?curid=2068264", "title": "Kamadeva", "text": ""}
{"id": "2068270", "revid": "124123", "url": "https://it.wikipedia.org/wiki?curid=2068270", "title": "Sergio Fancera", "text": "Figlio di Otello Fancera senior e padre del fantino Otello Fancera junior, Sergio Fancera esordisce a soli quindici anni il 17 settembre del 1959 in sella a Glostar con il quale ottiene un secondo posto. La prima vittoria di \"Sergino\" (vista la giovane et\u00e0) arriva solo tre giorni pi\u00f9 tardi con Galena, cavallo di propriet\u00e0 della cugina Elena Fancera (finalista a Miss Universo nel 1955).\nFamoso per i suoi \"duelli\" con Gianfranco Dettori, Sergio Fancera venne soprannominato \"mani di velluto\" dal famoso commentatore e giornalista sportivo Alberto Giubilo \"per la straordinaria eleganza nello stare in sella, l'intelligenza tattica e l'inconfondibile stile\". \nTra gli acuti della sua carriera vanno segnalati, tra gli 89 Gran Premi d'ippica disputati, le vittorie nel Gran Premio Parioli del 1976 e nel Gran Premio Tesio del 1982, in sella rispettivamente a Ovac e Haul Knight. \nLa vittoria pi\u00f9 importante rimane senza dubbio il Derby italiano di galoppo del 1972 con Gay Lussac; \"per un fantino \u00e8 come vincere le Olimpiadi\", dichiarer\u00e0 poi Sergio, che lo stesso anno ritirer\u00e0 anche l'ambito frustino d'oro al noto Premio Personalit\u00e0. \nNel suo palmar\u00e8s va annotato anche il secondo posto nel Derby dell'anno successivo montando Ladislao di Oppelm, gara persa per una manciata di centimetri al fotofinish.\nLa sua carriera vanta numeri d'eccezione: oltre novemilatrecento corse disputate (prevalentemente nell'ippodromo delle Capannelle a Roma) di cui pi\u00f9 di un quinto vinte e una media di piazzamenti (ossia tra i primi tre posti) del 50% che sale a quasi il 70% considerando i quarti posti, importanti per i premi ai proprietari dei cavalli. \n\"Questi numeri lo consacrano come uno dei migliori fantini italiani di sempre, molto amato dalle folle degli ippodromi perch\u00e9 \"stava al palo\" con molta frequenza\".\nAnche la sua ultima corsa, il 29 novembre 1987, lo vede vincitore in sella a String Section. \nOra si dedica alla vita di allenatore, calcando le orme dello zio Mario Fancera."}
{"id": "2068277", "revid": "28592", "url": "https://it.wikipedia.org/wiki?curid=2068277", "title": "Armatori", "text": ""}
{"id": "2068282", "revid": "1776051", "url": "https://it.wikipedia.org/wiki?curid=2068282", "title": "Landolfo (vescovo di Torino)", "text": "Biografia.\nLandolfo fu vescovo di Torino dal 1011 al 1037.\nLe prime notizie sul suo conto ci pervengono dall'opera di san Pier Damiani sulla vita di san Odilone, il quale lo definisce Cappellano della Cappella Reale.\nCome prerogativa iniziale, si pose quella di fare larghe elargizioni a favore del monastero di San Salvatore, fatto erigere dal suo diretto predecessore, ed egli stesso fond\u00f2 l'Abbazia di Santa Maria di Cavour (Cavorre) nel 1037.\nNel 1018 ospit\u00f2 presso a Torino il neoeletto arcivescovo di Milano, Ariberto d'Intimiano, che si rec\u00f2 appunto in Piemonte per visitare la diocesi di Torino. Fu Ariberto stesso a spronare Landolfo affinch\u00e9 accrescesse la propria diocesi di nuove chiese e restaurasse quelle gi\u00e0 esistenti.\nNel 1015, del resto, era gi\u00e0 stato presente a Roma per assistere al Concilio Lateranense voluto da papa Benedetto VIII, portandosi a Pavia nel 1022 per intervenire ad un sinodo assieme al vescovo di Asti ed a quello di Vercelli.\nNel 1029 si trova menzione di un antivescovo nominato in sua opposizione, di nome Pietro, anche se ad oggi non si sono riscontrati dati storici sufficienti a suffragare questa tesi.\nLandolfo mor\u00ec a Torino nel 1037."}
{"id": "2068284", "revid": "1457847", "url": "https://it.wikipedia.org/wiki?curid=2068284", "title": "Campionato del mondo di scacchi 1987", "text": "Il campionato del mondo di scacchi 1987 fu conteso tra il campione in carica Garri Kasparov e Anatolij Karpov a Siviglia, tra il 12 ottobre e il 18 dicembre.\nFu il quarto campionato del mondo consecutivo (dopo quelli del 1984, 1985 e 1986) a vedere la sfida tra Karpov e Kasparov; quest'ultimo conserv\u00f2 il titolo, poich\u00e9 il match si concluse in parit\u00e0 (12-12).\nQualificazioni.\nNel corso del 1985 vennero giocati tre interzonali, tutti con la formula del girone all'italiana: uno a Biel, in Svizzera (18 giocatori, vinto da Rafayel Vahanyan), un secondo a Taxco, in Messico (16 giocatori, vinto da Jan Timman) e un terzo a Tunisi (17 giocatori dopo l'abbandono di Slim Bouaziz, vinto da Artur Jusupov). Ognuno di questi tornei qualific\u00f2 quattro giocatori:\nSuccessivamente venne disputato, a Montpellier, un torneo a sedici giocatori, con la formula del girone all'italiana, cui parteciparono, oltre ai qualificati dagli interzonali, Viktor Kor\u010dnoj, Vasilij Smyslov e Zolt\u00e1n Ribli (come primi tre degli ultimi match dei candidati) e Boris Spasskij (scelto dalla federazione ospitante). I primi quattro classificati in questo torneo si qualificarono per dei match ad eliminazione diretta, il cui vincitore avrebbe giocato, come da condizioni del mondiale del 1986, contro Anatolij Karpov.\nCampionato mondiale.\nIl campionato mondiale fu giocato a Siviglia tra il 2 ottobre e il 18 dicembre. Karpov vinse la ventitreesima e penultima partita, guadagnando un punto di vantaggio, ma Kasparov riusc\u00ec a vincere l'ultima partita, pareggiando il match e conservando cos\u00ec il titolo mondiale. L'impresa di vincere l'ultima partita per conservare il titolo era prima di allora riuscita soltanto a Emanuel Lasker nel 1910."}
{"id": "2068285", "revid": "183483", "url": "https://it.wikipedia.org/wiki?curid=2068285", "title": "Ammasso aperto M25", "text": ""}
{"id": "2068287", "revid": "344503", "url": "https://it.wikipedia.org/wiki?curid=2068287", "title": "Neal Purvis e Robert Wade", "text": "Biografia.\nPurvis e Wade si conoscono all'universit\u00e0 del Kent, dove sono compagni di stanza e iniziano a suonare insieme in un gruppo musicale, cosa continuata per i successivi venti anni. Purvis consegue la laurea in arte fotografica e cinematografica, mentre Wade si trasferisce a Londra, dove poi verr\u00e0 raggiunto da Purvis. Prima di iniziare la loro carriera come sceneggiatori cinematografici, per sei anni hanno scritto videoclip musicali come ghostwriter."}
{"id": "2068290", "revid": "124687504", "url": "https://it.wikipedia.org/wiki?curid=2068290", "title": "Gezone", "text": "Biografia.\nGezone fu vescovo di Torino dal 1000 al 1011. Fu definito \"piissimo e di molti beni generosi verso gli ordini monastici\" dal Semeria, il quale lo pone anche come il fondatore del monastero torinese di San Salvatore, ubicato ove oggi sorge la cittadella.\nAltro non si sa sul suo conto, se non che mor\u00ec a Torino nel 1011."}
{"id": "2068300", "revid": "174925", "url": "https://it.wikipedia.org/wiki?curid=2068300", "title": "Metabolismo (farmacologia)", "text": ""}
{"id": "2068303", "revid": "287204", "url": "https://it.wikipedia.org/wiki?curid=2068303", "title": "Nazionale di pallavolo femminile della Scozia", "text": "La nazionale di pallavolo femminile della Scozia \u00e8 una squadra europea composta dalle migliori giocatrici di pallavolo della Scozia ed \u00e8 posta sotto l'egida della Federazione pallavolistica della Scozia."}
{"id": "2068308", "revid": "211345", "url": "https://it.wikipedia.org/wiki?curid=2068308", "title": "Miracolasi", "text": ""}
{"id": "2068320", "revid": "767487", "url": "https://it.wikipedia.org/wiki?curid=2068320", "title": "Audience (gruppo musicale)", "text": "Gli Audience sono un gruppo rock progressivo britannico attivo dal 1969 al 1972, e riformatosi nel 2004.\nLa formazione originale comprende: Howard Werth (chitarra acustica, elettrica e voce), Keith Gemmell (sax tenore, flauto e clarinetto), Trevor Williams (voce e basso), Tony Connor (voce e batteria).\nStoria del gruppo.\nLa nascita.\nGli Audience nacquero nel 1969 dalle ceneri di una soul band semi-professionale chiamata \"Lloyd Alexander Real Estate\" che comprendeva tutti i membri dei futuri Audience con l'eccezione di Connor, che entr\u00f2 nel gruppo dopo la partenza di John Richardson. \nDopo qualche settimana di prove, gli Audience avevano gi\u00e0 firmato un contratto di incisione con la Polydor, con la quale registrarono il loro primo album \"Audience\". \nAlla fine dell'anno, l'album era gi\u00e0 acclamato dal pubblico e dalla critica. \nIl gruppo fu notato da Tony Stratton-Smith, Direttore della Charisma Records che li prese come gruppo di spalla al tour dei Led Zeppelin, associandoli alla sua etichetta. Gli Audience registrarono tre album per la Charisma: il primo album \"Friend's Friend's Friend\" fu interamente curato dal gruppo, sia per l'incisione che per la grafica di copertina. Per gli altri due si avvalsero del celebre produttore Gus Dudgeon, che per i successivi \"The House on the Hill\" e \"Lunch\" volle far curare i disegni di copertina dall'altrettanto celebre studio di grafica Hipgnosis. \nSeguirono tre anni di continuo lavoro con un buon successo: tuttavia, un tour americano con Rod Stewart e i Faces, anche se riuscito, port\u00f2 alcuni problemi che provocarono la fuoriuscita di Gemmell dal gruppo prima di terminare l'album \"Lunch\", che fu completato con la collaborazione dei Rolling Stones e dei Mad Dogs and Englishmen. \nA seguito della defezione di Gemmel, la band arruol\u00f2 due nuovi elementi: Pat Charles Neuberg al sassofono e Nick Judd al pianoforte elettrico.\nLo scioglimento.\nLa nuova formazione non funzion\u00f2 e Williams, l'autore di quasi tutti i testi,se ne and\u00f2 otto mesi pi\u00f9 tardi. Quando Nick Judd ricevette un'offerta dai Juicy Lucy, la band si sfasci\u00f2. Judd se ne and\u00f2, unendosi successivamente ad Alan Bown, The Andy Fraser Band, Brian Eno, Frankie Miller e gli Sharks.\nKeith Gemmell si un\u00ec da principio agli Stackridge, poi si occup\u00f2 di colonne sonore e infine si un\u00ec alla Pasadena Roof Orchestra, dove suon\u00f2 per quattordici anni. \nTrevor Williams si un\u00ec ai Nashville Teens, che lasci\u00f2 dopo poco. Tony Connor, dopo una parentesi con i Jackson Heights, si un\u00ec agli Hot Chocolate, con cui \u00e8 rimasto.\nIl ritorno in attivit\u00e0.\nNel 2004, Howard Werth, Keith Gemmell e Trevor Williams ritornarono sulle scene, sostituendo Tony Connor con il batterista e cantante John Fisher, tenendo dei concerti in Germania, Italia, Canada e Regno Unito e registrando un album dal vivo per la Electric Record dal titolo \"alive&amp;kickin'&amp;screamin'&amp;shoutin\"' . Durante questo periodo, Gemmell registr\u00f2 due album da solo, \"The Windhover\", ispirato ad un poema di Gerard Manley Hopkins e \"Unsafe Sax\". \nGli Audience stanno attualmente considerando il loro futuro, a seguito della morte di John Fisher, avvenuta il 27 settembre 2008 a causa di un tumore al pancreas."}
{"id": "2068324", "revid": "767487", "url": "https://it.wikipedia.org/wiki?curid=2068324", "title": "Partizione binaria dello spazio", "text": "La partizione binaria dello spazio (detta anche BSP, dall'inglese Binary Space Partitioning) \u00e8 un metodo che permette di suddividere, in maniera ricorsiva, uno spazio euclideo in insiemi convessi di iperpiani. Questa suddivisione \u00e8 rappresentata tramite una struttura dati ad albero, chiamata BSP tree.\nLo scopo di questo sistema di partizione introdotto nel 1980, utilizzato in particolare nella computer grafica 3D, \u00e8 quello di suddividere poligoni molto complessi in altri pi\u00f9 semplici, velocizzando cos\u00ec le operazioni di rendering."}
{"id": "2068327", "revid": "1573940", "url": "https://it.wikipedia.org/wiki?curid=2068327", "title": "Nazionale di pallavolo femminile delle F\u00e6r \u00d8er", "text": "La nazionale di pallavolo femminile delle Isole F\u00e6r \u00d8er \u00e8 una squadra europea composta dalle migliori giocatrici di pallavolo delle Isole F\u00e6r \u00d8er ed \u00e8 posta sotto l'egida della Federazione pallavolistica delle F\u00e6r \u00d8er."}
{"id": "2068329", "revid": "290948", "url": "https://it.wikipedia.org/wiki?curid=2068329", "title": "Alexander Lyapunov", "text": ""}
{"id": "2068330", "revid": "122212916", "url": "https://it.wikipedia.org/wiki?curid=2068330", "title": "Xenobiotico", "text": "Si definisce con il termine xenobiotico (dal greco composto da \u03be\u03ad\u03bd\u03bf\u03c2 -\u03b7 -\u03bf\u03bd \"x\u00e8nos -e -on\" = straniero e \u03b2\u03af\u03bf\u03c2 \"b\u00ecos\" = vita) una sostanza di qualsiasi tipo, di origine naturale o sintetica, estranea ad un organismo. Esso pu\u00f2 esplicare sia la funzione di farmaco sia di veleno tossico. Ad esempio gli antibiotici sono xenobiotici in quanto non sono prodotti dall'organismo, e neanche ingeriti normalmente, e quindi ne sono estranei. Lo stesso si dica di etanolo, pesticidi, additivi alimentari. Queste sostanze creano problemi soprattutto se non vengono espulse rapidamente e la loro permanenza nel corpo \u00e8 prolungata.\nIn genere sono accomunati dalla lipofilia e quasi totale assenza di cariche elettriche a pH fisiologico, cosa che ne facilita l'assorbimento, ma ne ostacola l'eliminazione: se manca una serie di enzimi che li trasforma in sostanze maggiormente polari, eliminabili per escrezione, si crea un effetto accumulo tossico dovuto a una prolungata permanenza e azione nell'organismo. Gli enzimi che catalizzano queste reazioni chimiche sono classificati in:\nLa maggior parte degli agenti chimici cancerogeni sono ad azioni indiretta, cio\u00e8 necessitano di una reazione che li cambia in una sostanza diversa in grado di danneggiare il DNA. Gli enzimi di fase I, in particolare il sistema monossigenasico citocromo P450-dipendente, convertono gli agenti pre-cancerogeni in agenti cancerogeni.\nEtimologia.\nLa parola deriva dal greco \u03be\u03ad\u03bd\u03bf\u03c2 (xenos) = straniero e \u03b2\u03af\u03bf\u03c2 (bios, vios) = vita.\nMetabolismo.\nIl metabolismo degli xenobiotici comprende tutta quella serie di passaggi che portano alla sua disattivazione ed escrezione. Dunque, uno xenobiotico viene per prima cosa assorbito tramite una serie di meccanismi (trasporto attivo, diffusione passiva, diffusione facilitata, filtrazione, endocitosi, ecc.) attraverso la membrana cellulare non solo nel tratto gastro-intestinale ma anche in qualsiasi altro tessuto; viene quindi distribuito ai diversi organi tramite il circolo sanguigno legato, reversibilmente, alle proteine plasmatiche. \nSi pu\u00f2 accumulare nei vari distretti (membrane e tessuto adiposo) e pu\u00f2 causare effetti tossici qualora superi la soglia di tossicit\u00e0.\nLe reazioni di biotrasformazione avvengono soprattutto nel fegato (e in misura minore anche a livello di polmone, rene, cute, ecc.) ed hanno la funzione di aumentare la idrosolubilit\u00e0 dello xenobiotico evitandone l'accumulo e favorendone l'eliminazione. Questo si attua attraverso due fasi:\nUna volta che lo xenobiotico \u00e8 stato inattivato e reso nettamente idrofilo \u00e8 pronto per essere eliminato; quest'ultimo passaggio avviene tramite le vie pi\u00f9 comuni come renale, biliare, fecale, essudativa.\nTrapianti di organi inter-specie.\nIl termine xenobiotico \u00e8 anche utilizzato in riferimento ad organi trapiantati da una specie ad un'altra; si parla in questo caso di xenotrapianti. La disponibilit\u00e0 di organi \u00e8 una problematica molto importante, a cui non si riesce ancora a far fronte; i ricercatori vedono come una possibile soluzione l'utilizzo di organi xenobiotici di origine suina, biologicamente simili a quelli umani. Per poter mettere in pratica la cosa \u00e8 necessario trovare il modo di evitare il rigetto causato dalla risposta, da parte del sistema immunitario, a un corpo estraneo. La non appartenenza all'organismo \u00e8 dimostrata dalla presenza di proteine di membrana esposte sulla superficie dell'organo, che sono specie-specifiche e quindi differenti nelle diverse specie. I linfociti endogeni si legano dunque a tali proteine, riconoscendole come molecole estranee, ed esplicano un'attivit\u00e0 citotossica (direttamente o indirettamente) nei confronti di tali cellule. \nUna soluzione in via di sperimentazione consiste nella creazione di maiali transgenici in cui non venga espresso il gene codificante per queste proteine di membrana. Una fase ulteriore per arrivare ad eliminare completamente la reazione di rigetto sarebbe quella di associare al knock-out genico l'inserzione del corrispondente gene umano.\nAttualmente, in fase di studio, sono stati trapiantati in primati organi derivanti da maiali ingegnerizzati, che non esprimono il gene in questione; si \u00e8 potuto osservare una diminuzione dei danni e un rallentamento del rigetto, il che lascia ben sperare per il futuro degli xenotrapianti.\nXenobiotici nell'ambiente.\nLe sostanze xenobiotiche sono sostanze estranee all'ambiente nel quale vengono immesse (dal greco \"xenos\"=estraneo; \"bios\"=vita) e sono un problema per i sistemi di trattamento delle acque reflue, dal momento che sono in gran numero, e ognuno presenter\u00e0 i suoi problemi per la rimozione.\nAlcuni xenobiotici sono resistenti alla degradazione. Per esempio, questi possono essere organocloruri sintetici come plastiche e pesticidi, o prodotti chimici organici naturali come gli idrocarburi policiclici aromatici (IPA) e alcune frazioni di petrolio greggio e carbone.\nTuttavia, si ritiene che i microrganismi siano in grado di degradare quasi tutti i diversi xenobiotici complessi e resistenti presenti sulla terra. Molti xenobiotici producono una variet\u00e0 di effetti biologici, che vengono utilizzati nella caratterizzazione mediante saggio biologico. Prima che possano essere registrati per la vendita nella maggior parte dei paesi, i pesticidi xenobiotici devono essere sottoposti ad un'ampia valutazione dei fattori di rischio, come ad esempio la tossicit\u00e0 per l'uomo, l'ecotossicit\u00e0, o la persistenza nell'ambiente. Ad esempio, durante il processo di registrazione, l'erbicida, cloransulam-methyl \u00e8 risultato essere caratterizzato da una degradazione relativamente rapida nel suolo."}
{"id": "2068332", "revid": "1149807", "url": "https://it.wikipedia.org/wiki?curid=2068332", "title": "Personaggi di Legacy of Kain", "text": "Questa lista comprende i personaggi della serie di videogiochi di \"Legacy of Kain\".\nIntrodotti in \"\".\nPersonaggi principali.\nKain.\nUn giovane di nobile stirpe, brutalmente assassinato nel cortile di una locanda nei pressi di Coorhagen. Resuscitato da Mortanius come vampiro per ottenere la propria vendetta, \u00e8 il personaggio cardine di tutta la serie. Le sue decisioni, unitamente a quelle di Raziel, plasmeranno gli avvenimenti della trama in pi\u00f9 occasioni.\nAriel.\nAriel \u00e8 lo spettro di una guardiana dell'Equilibrio, che aleggia tra i pilastri di Nosgoth. Appare in tutti gli episodi della saga (eccetto \"Blood Omen 2: Legacy of Kain\") e il suo ruolo nel gioco \u00e8 quello di guida, sia per Raziel sia per Kain. In \"Blood Omen: Legacy of Kain\", viene assassinata da uno degli altri guardiani. L'uccisione di Ariel suscita la collera del suo amante Nupraptor, anch'esso membro del Cerchio e Guardiano della Mente, che scaglia Nosgoth nel caos, cominciando la corruzione dei Pilastri, fulcro dell'equilibrio di quest'ultima. Spettro tormentato dell'ultima Guardiana dell'Equilibrio, Ariel guida Kain verso l'apparente redenzione, comandandogli di uccidere ogni Guardiano rimasto. Considera Kain come principale responsabile delle proprie sofferenze. Nelle prime versioni di \"Soul Reaver\" avrebbe dovuto essere Ariel a generare la Mietitrice dello Spirito con la propria anima, in modo che Raziel potesse uccidere Kain.\nMortanius.\nMortanius apparve la prima volta nell'introduzione di \"Blood Omen\" (mentre dannava Malek per il suo fallimento nel proteggere il cerchio): egli ordin\u00f2 a dei banditi di uccidere il nobile umano Kain, per poi resuscitarlo come vampiro. Mortanius guida Kain tramite la telepatia. Si scopre infine che egli uccise Ariel (sotto il controllo mentale degli Hylden) e condann\u00f2 il cerchio alla pazzia: decise allora di creare Kain per fargli uccidere il resto dei Guardiani ancora in vita e purificare il Cerchio dei Nove. Alla fine Hash'ak'gik lo trasforma in una bestia demoniaca: l'Entit\u00e0 Oscura. In \"\" si incontra Mortanius e l\u00ec si capisce che pot\u00e9 resuscitare Kain grazie al Cuore delle Tenebre, anche se viene spesso interrotto da Hash'ak'gik, in procinto di organizzarsi per far tornare gli Hylden a Nosgoth.\nVorador.\nVorador \u00e8 il pi\u00f9 potente vampiro mai apparso a Nosgoth. Inoltre Vorador fu il primo essere umano ad essere trasformato in vampiro da Janos Audron come ricompensa per aver forgiato la leggendaria Mietitrice d'Anime. Cinquecento anni prima della comparsa di Kain, egli si scagli\u00f2 contro gli antesignani dei Sarafan, un ordine di sacerdoti guerrieri manovrati da Moebius dediti all'eliminazione di tutti i vampiri ed al controllo e protezione dei Pilastri, per vendicare la morte del suo sovrano Janos Audron e per i crimini commessi contro la razza dei vampiri, uccidendo in un unico assalto sei membri del cerchio e sconfiggendo Malek (guardiano del pilastro del conflitto e difensore del cerchio nonch\u00e9 uno degli otto paladini Sarafan). Al tempo della trasformazione di Kain, Vorador sar\u00e0 il signore di una Mansione enorme e sfarzosa. Proprietario di una ricchezza che lo stesso Kain poteva solo sognare. Vorador aiuter\u00e0 Kain nell'uccisione di Malek, divenuto puro spirito fuso con la propria armatura. Egli verr\u00e0 poi giustiziato dinnanzi agli occhi di Kain da una folla di umani guidati da Moebius. \u00c8 tuttavia inspiegabile il fatto che Vorador riappare vivo 400 anni dopo la sua uccisione in \"Blood Omen 2\" dove organizza la resistenza dei vampiri e aiuta Kain ad eliminare il Signore dei Sarafan. Una spiegazione la si pu\u00f2 trovare forse negli eventi pensati e poi eliminati durante la programmazione di \"Legacy of Kain: Defiance\", nel quale Kain avrebbe dovuto resuscitare Vorador usando il cuore delle tenebre. Secondo quanto affermato dagli autori, Vorador sarebbe stato in grado di uccidere i fratelli mutati di Raziel anche senza l'aiuto dell'ambiente circostante. \u00c8 doppiato in italiano da Riccardo Rovatti in \"Soul Reaver 2\" e da Marco Balzarotti in \"Defiance\".\nMoebius.\nMoebius \u00e8 il Guardiano del Tempo, inventore della Macchina Tessitrice del Tempo, usata da Kain e Raziel per visitare i vari momenti storici di cui vogliono cambiare il corso. \u00c8 anche un abile manipolatore, capace di manovrare sia Kain che Raziel per i suoi scopi. All'epoca della corruzione dei Pilastri, manda Kain indietro di 50 anni per consentirgli di uccidere re William il Giusto, prima che diventasse la Nemesi, e fa in modo che la Mietitrice di Kain si scontri con la sua copia passata in mano a William, provocando cos\u00ec uno sconvolgimento che modificher\u00e0 la Storia: William diventa agli occhi della gente un martire ucciso dai vampiri. Con questo pretesto, Moebius ricostituisce l'Ordine dei Sarafan, portando i vampiri alla quasi completa estinzione. Quando Raziel, nella sua forma spiritica, si presenta da lui, lo inganna spedendolo in un futuro dove gli Hylden dominano il mondo. L\u00ec, Raziel incontra il fantasma di Moebius, deceduto ormai da circa un secolo. In un memorabile dialogo, Raziel gli chiede se \u00e8 uno spirito o un'illusione generata dai suoi poteri magici e, mostrando la sua bocca mutilata, gli dice \"dimentichi che posso scoprirlo con certezza, se te la senti di rischiare\", intendendo fargli capire che, se \u00e8 uno spirito, lui pu\u00f2 divorarlo. Moebius allora svanisce e Raziel pensa: \"Non credo; e tu in ogni caso perderai.\nMalek.\nMalek \u00e8 l'ultimo dei Sarafan in \"Blood Omen 1\", ed \u00e8 anche il leader dei sacerdoti-guerrieri che volevano far estinguere i vampiri. \u00c8 apparso per la prima volta nel flashback che introduceva \"Blood Omen\" nell'anno -500; fu sconfitto dal vampiro Vorador, che uccise inoltre sei dei guardiani. Per il suo fallimento Mortanius gli strapp\u00f2 l'anima e la imprigion\u00f2 nella propria armatura, condannandolo cos\u00ec a proteggere il Cerchio dei Nove come in vita non aveva saputo fare. Ma quella nuova forma gli procur\u00f2 l'immortalit\u00e0: una volta sconfitto, infatti, la sua armatura si poteva rimontare all'infinito. Per sconfiggerlo Kain chiese aiuto a Vorador, l'unico che avrebbe potuto ucciderlo.\nMalek appare anche in \"Soul Reaver 2\", e si scopre perch\u00e9 non riusc\u00ec a proteggere il Cerchio durante l'attacco di Vorador: la colpa fu di Moebius, che lo trattenne troppo durante l'incontro con Raziel \"fuori dal tempo\". Come Rahab, Malek non attacc\u00f2 il Rifugio di Janos. In \"Soul Reaver\" viene menzionato e si trova anche la sua tomba assieme a quella di Raziel e dei suoi fratelli (essi erano i sette inquisori Sarafan). In \"Defiance\" appare una statua che lo raffigura.\nNupraptor.\nNupraptor \u00e8 il Guardiano del Pilastro della Mente, ed ha poteri psichici e telecinetici. Era l'amante di Ariel, la Guardiana dell'Equilibrio, e divenne pazzo dopo la sua morte: si cuc\u00ec gli occhi e la bocca per rinnegarsi dal mondo. Per via della sua forza mentale fece impazzire anche tutti gli altri membri del Cerchio dei Nove, e fu questo a corrompere i Pilastri di Nosgoth.\nNupraptor fu la prima vittima di Kain; assieme a lui il vampiro incontr\u00f2 anche Malek che intendeva proteggere il Mentalista: questi per\u00f2 lo mand\u00f2 via, poich\u00e9 voleva combattere da solo con Kain. Quando quest'ultimo vinse mozz\u00f2 la testa di Nupraptor per purificare il Pilastro della Mente.\nAnarcrothe.\nMembro del Cerchio dei Nove, Anarcrothe \u00e8 il Guardiano del Pilastro degli Stati. I suoi esperimenti sull'arte dell'alchimia gli hanno procurato molteplici cicatrici sul volto. Prima della corruzione del Cerchio, Anarcothe us\u00f2 la sua magia per creare il \"Dark Eden\" assieme agli altri Guardiani Bane e Dejoule. Durante il suo viaggio Kain lo incontr\u00f2, ma Anarcrothe invoc\u00f2 Malek e fugg\u00ec. Alla fine si confronta con Mortanius e svela tutta la messa in scena del Negromante; durante questa disputa viene ucciso e Kain purifica il Pilastro degli Stati.\nBane.\nBane \u00e8 il guardiano del Pilastro della Natura, d\u00e0 il potere alla flora, alla fauna, alla terra e alle creature. Bane, Dejoule e Anarcrothe crearono il Dark Eden. Quando Kain lo incontr\u00f2 assieme a Dejoule ebbe dei problemi nell'annientarlo, perch\u00e9 quest'ultimo riusciva a trasformare la terra in acqua (mortale per i vampiri).\nDeJoule.\nDeJoule \u00e8 la Guardiana del Pilastro dell'Energia. Facendo esperimenti sull'energia fisica e del terreno riusc\u00ec a farsi proteggere da un'aura che avrebbe ferito chiunque si fosse avvicinato a lei. Per questo motivo cre\u00f2 un mantello di un materiale particolarmente resistente all'energia per bloccare quest'aura. Dopo la corruzione del Cerchio dei Nove, contribu\u00ec alla formazione del Dark Eden, grazie anche ai poteri di Bane e Anarcorthe. Kain la elimin\u00f2 insieme a Bane dal Cerchio dei Nove: Dejoule us\u00f2 tutta la sua energia contro Kain, ma questa si rivolt\u00f2 contro di lei.\nAzimuth.\nAzimuth \u00e8 la Guardiana del Pilastro della Dimensione, controlla la citt\u00e0 di Avernus nella cattedrale posta al suo centro. Dopo essere stata contagiata dalla pazzia di Nupraptor, durante gli eventi di \"Blood Omen\" cre\u00f2 dei portali extra-dimensionali ad Avernus. Kain le strapp\u00f2 dalle mani la macchina-tessitrice del Tempo (grazie ad essa Azimuth poteva evocare creature diverse da altre epoche, tra cui i demoni). Kain li riporter\u00e0 nel futuro dopo la morte di Aziumth. Azimuth nutriva inoltre il dio Hash'ak'gik tramite dei sacrifici di sangue come viene spiegato nella \"Scrittura Oscura\" (cio\u00e8 un libro che si trova nella cattedrale), e grazie alla macchina-tessitrice del Tempo trasfer\u00ec l'ormai evoluto vampiro Turel, impossessato da Hash'ak'gik, nelle viscere della cattedrale di Avernus (ma questo si scoprir\u00e0 solo in \"Defiance\").\nWilliam il Giusto.\nWilliam \u00e8 un giovane re poco pi\u00f9 anziano di Kain. Inizialmente Moebius trasform\u00f2 il re in uno zombie re tiranno che si fece chiamare \"La Nemesi\". William e il suo esercito attaccarono Willenford ed uccisero il suo re, Ottmar, alleato di Kain. Per sconfiggere la Nemesi ed evitare la morte di Ottmar, Kain decide di tornare indietro nel tempo e uccidere William prima della trasformazione. Moebius per\u00f2, che aveva pianificato tutto, avverte William e gli consegna la Mietitrice d'Anime. Dopo la sua morte prendono il via le crociate contro i vampiri per vendicarlo condotte dallo stesso Moebius. Re William il Giusto, ucciso da un vampiro, ne \u00e8 il principale movente. Il corpo di William giace nella Fortezza Sarafan, ornato dalla Mietitrice che si spezz\u00f2 durante il duello con Kain.\nRe Ottmar.\nOttmar, conosciuto anche come il Potente Leone (ed il suo regno il Trono del Leone) \u00e8 il re di Willenford, tra le citt\u00e0 pi\u00f9 potenti di Nosgoth. In \"Blood Omen\", Kain si un\u00ec all'Esercito dalla Speranza per sconfiggere le legioni della Nemesi. Ottmar tuttavia, inizialmente, non voleva combattere: ogni suo pensiero era rivolto alla figlia, il cui spirito fu racchiuso in una bambola grazie ad un incantesimo del giocattolaio di Willenford. Quando Kain gli restitu\u00ec la figlia, il vampiro pot\u00e9 combattere assieme a Ottmar, che per\u00f2 verr\u00e0 ucciso.\nElzevir il Costruttore di Bambole.\nElzevir \u00e8 il pi\u00f9 abile costruttore di bambole di Nosgoth. Partecip\u00f2 alla gara indetta da re Ottamar per il compleanno della Principessa, nella quale chi avesse prodotto il giocattolo pi\u00f9 bello avrebbe ricevuto in dono qualsiasi cosa da lui chiesta. Elzevir vinse e chiese in dono solo una ciocca di capelli della fanciulla. Il bambolaio us\u00f2 la ciocca per legare l'anima della Principessa alla bambola con un incantesimo, facendola cadere in uno stato catatonico. Kain lo uccider\u00e0 recuperando la bambola permettendo cos\u00ec ai maghi di corte di restituire l'anima alla fanciulla.\nPersonaggi minori.\nAntichi Vampiri Alati.\nErano le creature pi\u00f9 nobili e pure di Nosgoth, di bellezza senza pari. Quando gli Hylden arrivarono a Nosgoth e si rifiutarono di sottomettersi alla Ruota del Destino, il Dio Anziano (di cui nessuno conosceva l'aspetto) li incit\u00f2 a combattere gli invasori. Dopo una estenuante guerra durata circa un millennio, l'antica razza band\u00ed per sempre gli Hylden in un'altra dimensione. Eressero cos\u00ec i nove Pilastri, sorretti da altrettanti Guardiani, affinch\u00e9 i loro nemici non potessero far ritorno a Nosgoth. Gli Hylden, prima di essere banditi, lanciarono sugli Antichi una maledizione che li rese immortali ma sterili ed assetati di sangue. Essendo divenuti immortali e quindi esclusi dalla Ruota del Destino, il Dio Anziano li abbandon\u00f2 (le loro anime non potevano pi\u00f9 nutrirlo) gettandoli nella pi\u00f9 cupa disperazione. In molti si suicidarono in massa per potersi riunire alla Ruota del Destino. L'antica razza profetizz\u00f2 quindi un salvatore. La progressiva scomparsa degli antichi lasciava i Pilastri rimasti senza Guardiani, e fu in questo periodo che iniziarono a \"vampirizzare\" alcuni umani. Gli antichi adottavano o rapivano i guardiani umani e li trasformavano in vampiri, poich\u00e9 gli umani non sono in grado di sorreggere il potere dei Pilastri. Moebius e Mortanius, due guardiani umani, si ribellarono e furono i principali responsabili della caduta degli Antichi. La loro guerra contro i vampiri lasci\u00f2 pochissimi superstiti: l'unico Antico a sopravvivere fu Janos Audron, custode della Mietitrice d'Anime.\nServitori di Vorador.\nDall'aspetto affascinante, curato, sfarzoso, l'espressione pi\u00f9 intensa di vanit\u00e0 e vezzo. Ma in realt\u00e0 semplicemente gli animaletti di Vorador, facili prede per le sue fauci, soggiogati dal suo volere. Abitano nella Mansione di Vorador e sono violenti con i visitatori.\nIntrodotti in \"\".\nPersonaggi principali.\nUmah.\n\u00c8 un membro dei Cabal, una resistenza vampirica contro il ricostituito ordine dei Sarafan e figlia vampira di Vorador. Si \u00e8 occupata di Kain per 200 anni durante il suo sonno e lo ha guidato, in seguito, fino al santuario dei Cabal. Dopo aver scoperto il luogo in cui era custodita la Pietra di Unione viene catturata dai cavalieri Sarafan, ma Kain riesce a liberarla. In seguito, nel porto, Umah tradisce Kain e gli ruba la Pietra di Unione, temendo che questi voglia dominare in futuro l'intera Nosgoth e schiavizzare il resto dei vampiri. Kain la ritrova pi\u00f9 avanti barcollante e ferita: uccide allora i Sarafan che la stavano attaccando, e quando lei gli chiede un po' di sangue per poter sopravvivere, Kain la uccide. \"Potevi essere la mia regina, ma ora mi hai lasciato solo\" mormora il vampiro, troppo orgoglioso per perdonarle il suo tradimento.\nInizialmente, durante la programmazione di \"Defiance\", Umah doveva apparire da umana come possibile sacerdotessa dei vampiri.\nFaustus.\nFaustus \u00e8 il primo vampiro traditore che incontra Kain, in un luogo di Meridian denominato \"La Tana\". Prima dello scontro con Kain gli rivela di essersi alleato con il Signore dei Sarafan per avere maggior potere, e che ha condotto alla morte molti altri vampiri. Kain lo uccide con il fuoco in una specie di fornace, e riceve il suo Dono Oscuro del Salto, che gli permette di spiccare enormi balzi da una piattaforma ad un'altra.\nMarcus.\nVecchio legionario di Kain con spiccate abilit\u00e0 psichiche. Si dichiara nemico di Kain da sempre e sogna di prendere il suo posto come leader indiscusso dei vampiri. Ostacoler\u00e0 Kain nella sua ricerca del Vescovo di Meridian. Quando Kain arriva alla cattedrale il Vescovo \u00e8 manipolato da Marcus che sfida Kain nella chiesa, ma quest'ultimo lo sconfigge stordendolo prima con il suono delle campane e infine a colpi di spada, nonostante Marcus si renda spesso invisibile. Con la sua morte Kain riceve il suo dono oscuro della \"Malia\", grazie al quale sar\u00e0 in grado di controllare la mente di alcuni umani facilmente suggestionabili.\nSebastian.\nKain lo incontra nelle prime fasi di gioco, pur non riconoscendolo (era anch'egli un suo servitore). Nel quartiere industriale si incontrano di nuovo e si scopre che ora lavora per il Signore del Sarafan, e che per ordine suo deve sorvegliare la Pietra di Unione. Quando affronter\u00e0 Kain user\u00e0 delle trappole azionate da un umano tra cui i vapori, ma quando si vede quasi sconfitto intende distruggere la pietra, pur di non farla cadere nelle mani di Kain. Quest'ultimo tuttavia riesce ad ucciderlo gettandolo nel vapore. Dopo la sua morte ottiene il Dono Oscuro della \"Ferocit\u00e0\".\nMagnus.\nMagnus era un ex-luogotenente di Kain, il pi\u00f9 forte ed il pi\u00f9 fidato. I due si incontrano nella Prigione Eterna, luogo dove chi ha commesso atti contro leggi divine sconta i suoi peccati. Inizialmente non si riconoscono, Magnus \u00e8 sfigurato e deforme e Kain dato per morto da ben due secoli. Kain lo incontra varie volte all'interno della Prigione Eterna ma l'immunit\u00e0 all'acqua e al fuoco di Magnus, sviluppata in seguito alle torture subite nella prigione, lo rende invulnerabile agli attacchi di Kain. All'uscita della Prigione finalmente ha luogo lo scontro, e Kain lo sconfigge facendogli cadere addosso una gigantesca statua di Moebius. \u00c8 solo allora che i due si riconoscono, e Magnus gli giura allora di non averlo mai tradito, ma di aver solo lasciato l'accampamento di nascosto per uccidere personalmente il Signore dei Sarafan: venne per\u00f2 sconfitto e imprigionato nella Prigione Eterna. Magnus infine chiede a Kain di liberarlo da quella tortura e di donargli la morte. Kain acconsente e riceve il dono oscuro Immolazione, con cui pu\u00f2 sconfiggere un avversario in un sol colpo, incenerendolo.\nLa Veggente.\nLa Veggente \u00e8 una potente creatura (probabilmente una Hylden sopravvissuta alla cacciata) che viene raggiunta da Kain su ordine di Vorador, poich\u00e9 solo lei \u00e8 a conoscenza di determinati particolari riguardanti \"La Macchina\", costruita dagli Hylden per distruggere Nosgoth. La creatura, dopo aver donato a Kain il potere della telecinesi, lo teletrasporta proprio all'ingresso della Macchina quando si accorge che la sua dimora \u00e8 attaccata e data alle fiamme dai Sarafan. Accetta comunque il suo destino, senza opporre alcuna resistenza.\nLa Bestia.\nQuesta imponente Bestia viene raggiunta da Kain all'ingresso della Macchina, alimentata proprio dalle forze di questo animale. Durante il loro primo incontro rivela a Kain di essere stato catturato dagli Hylden per permettere al gigantesco meccanismo di poter funzionare, e decide di aiutare il vampiro a distruggere la Macchina stessa per poter tornare libero. Lo invia quindi nella Prigione Eterna, luogo in cui si trova l'Artefice, colui che costru\u00ec in tempi antichi la Macchina ed unico individuo a conoscere il modo in cui pu\u00f2 essere distrutta. Alla fine Kain scoprir\u00e0 che la Bestia altri non \u00e8 che Janos Audron, imprigionato e trasformato dagli Hylden.\nAltri personaggi.\nL'Artefice.\nFu lui, un Hylden, a costruire \"La Macchina\" in un'era passata, e proprio a causa di questo ora si trova a scontare i suoi peccati nella Prigione Eterna. Raggiunto da Kain, gli rivela della guerra durata oltre mille anni tra Antica Razza ed Hylden, ma soprattutto che questi ultimi catturarono un nemico in grado di distruggere ogni creatura vivente solo con la forza del pensiero: La Massa, un gigantesco animale. Per distruggere la Macchina Kain dovr\u00e0 quindi uccidere La Massa, vulnerabile al sangue dello stesso Artefice. Il vampiro beve dunque il suo sangue e, infine, pone fine alle sue sofferenze, uccidendolo.\nLa Massa.\nLa Massa \u00e8 un gigantesco animale (simile ad una medusa) che viene utilizzata dagli Hylden allo scopo di distruggere ogni creatura vivente di Nosgoth: ne sarebbe infatti capace con la sola forza del pensiero. Pur essendo cos\u00ec potente, la Massa altri non \u00e8 che proprio un animale, quindi con un'intelligenza limitata, e come una medusa fluttua all'interno di un'enorme stanza. Kain, superate le guardie Hylden, riesce ad avvelenarla ed ucciderla facendole cadere addosso alcune gocce del suo sangue, ormai mischiato a quello dell'Artefice.\nIl Vescovo di Meridian.\nDubbioso circa l'esistenza di Dio, decide di appoggiare la causa dei Cabal, attratto dall'idea di poter divenire anche lui immortale. Dopo la morte di Marcus, che gli impediva di dare informazioni utili a Kain, rivela allo stesso Kain un'entrata segreta per accedere alla Fortezza dei Sarafan, luogo nel quale Umah era imprigionata.\nThug.\nLadri che infestano i quartieri poveri di Meridian, questi banditi sono i primi avversari che Kain deve affrontare dopo il risveglio.\nPredoni.\nBanditi, prevalentemente donne, che attaccano le carovane e le postazioni Sarafan nei canyon fuori Meridian.\nIntrodotti in \"\".\nPersonaggi principali.\nRaziel.\nPrimo \"figlio\" e Luogotenente di Kain, sar\u00e0 anche il primo a mostrare i segni dell'evoluzione incombente su tutti i suoi fratelli. Gettato nell'Abisso riesce misteriosamente a sopravvivere, perdendo la propria natura vampirica per assumere la sua vera identit\u00e0: divoratore di anime.\nDio Anziano.\nAppare per la prima volta in \"Soul Reaver\", dopo la caduta di Raziel nel Lago dei Morti. Si presenta sotto la forma di un'enorme piovra deforme, dotata di molteplici occhi e di tentacoli che si estendono nel terreno. Il suo compito \u00e8 quello di far girare la Ruota del Destino, permettendo la morte e la rinascita di tutte le creature viventi. Siccome Kain ha ucciso o trasformato in vampiri quasi tutti gli umani, le anime non possono rientrare nella Ruota, e per questo il Dio Anziano \u00e8 adirato e decide di approfittare della trasformazione di Raziel per mandarlo ad uccidere Kain. In ' Raziel, dopo aver scoperto che i suoi poteri non gli sono stati dati dal Dio, si ribella, e in ' il Dio Anziano cerca di imprigionarlo nel Regno Spettrale, chiudendo i Portali che gli permettevano di passare nel Regno Materiale, ma egli riesce nell'intento reincarnandosi, sfruttando dei cadaveri. Viene sconfitto da Kain quando la Mietitrice d'Anime assorbe Raziel.\nMelchiah.\nMelchiah appare per la prima volta nell'introduzione di \"Soul Reaver\" come Luogotenente di Kain. \u00c8 il leader del clan Melchiahim ed \u00e8 uno dei cinque fratelli di Raziel. \u00c8 stato l'ultimo ad essere resuscitato ed \u00e8 anche il meno potente tra tutti i fratelli. Vive nelle antiche Catacombe a nord-ovest dell'Abisso. Si \u00e8 evoluto in una enorme massa di carne putrefatta: la sua anima non \u00e8 in grado infatti di sostenere la carne, che mantiene ancora molta della fragilit\u00e0 umana, costringendolo quindi a mangiare la carne e usare la pelle delle sue vittime invece che limitarsi a succhiarne il sangue. Il suo potere, durante l'evoluzione, \u00e8 comunque aumentato, tanto da riuscire a passare nel regno spettrale a suo piacimento ed attraversare i cancelli anche nel mondo materiale. Quando Raziel lo uccide, tritando il suo corpo con una pressa dentata, guadagna il suo dono oscuro di passare appunto attraverso le grate, ma solo nel Regno Spettrale. Melchiah appare anche in \"Soul Reaver 2\" ma in versione umana, nel passato, come Cavaliere Sarafan. Partecip\u00f2 all'uccisione di Janos Audron nel suo rifugio. Fu sconfitto dal Raziel del futuro, e cos\u00ec Raziel cap\u00ec che proprio lui aveva ucciso i suoi fratelli e se stesso da umano.\nZephon.\nZephon appare per la prima nell'introduzione di \"Soul Reaver\" come Luogotenente di Kain. \u00c8 il leader del clan Zephonim. Si \u00e8 evoluto in un enorme mostro insettoide: dimorando nella Cattedrale Silenziosa, \u00e8 divenuto una vera e propria \"parte\" di essa, ed \u00e8 impossibilitato a muoversi o abbandonarla. Raziel lo uccide incendiando le sue uova e lanciandogliele contro, guadagnando il dono oscuro di arrampicarsi sui muri (ma solo su quelli ruvidi, e solo nel Regno Materiale). Zephon appare anche in \"Soul Reaver 2\", ma in forma umana. \u00c8 uno dei leader dei Sarafan e assale il rifugio di Janos Audron per ucciderlo. Il Raziel del futuro lo uccide insieme al resto dei suoi fratelli.\nRahab.\nRahab \u00e8 uno dei sei luogotenenti di Kain che appare per la prima volta nell'introduzione di \"Soul Reaver\". \u00c8 il leader del clan Rahabim. A differenza degli altri suoi fratelli, lui \u00e8 da sempre vulnerabile alla luce solare (tanto che Raziel lo chiama \"disadattato\"), ma immune all'acqua. Si \u00e8 infatti evoluto in un mostro marino. Raziel lo uccide distruggendo le finestre che circondano la stanza, facendo cos\u00ec entrare la luce solare all'interno. Raziel, con la sua morte, ottiene il dono oscuro del nuoto. Rahab appare anche in \"Soul Reaver 2\". \u00c8 un Sarafan, e la sua armatura \u00e8 decorata da due cavallucci marini (per ironia della sorte diventer\u00e0 proprio un vampiro acquatico). Non attacc\u00f2 il rifugio di Janos assieme ai suoi fratelli, ma rimase con Malek. Viene ucciso da Raziel del futuro, per poi essere resuscitato come vampiro da Kain.\nDumah.\nDumah appare per la prima volta nell'introduzione di \"Soul Reaver\" come luogotenente di Kain. \u00c8 il leader del clan Dumahim, ed ha gettato Raziel nell'abisso assieme a Turel per ordine di Kain. Si \u00e8 evoluto in un gigante con una forza fisica straordinaria, con dell'acciaio al posto della pelle. Incredibilmente orgoglioso e superbo, fu trafitto nel suo trono dai cacciatori di vampiri e il suo spirito finisce nel limbo del Regno spettrale. Quando Raziel lo trova deve prima liberarlo da svariate lance, riportandolo in vita per ucciderlo (bruciandolo vivo in una enorme fornace). Riportato in vita con arroganza arriva addirittura ad affermare che nemmeno Kain potrebbe batterlo. Con la sua morte riceve il suo dono oscuro del \"comprimere\". Tale dono tuttavia non dura a lungo: nei successivi episodi, infatti, Raziel non potr\u00e0 usarlo.\nTurel.\nTurel appare per la prima volta nell'introduzione di \"Soul Reaver\" come luogtenete di Kain: fu lui, assieme a Dumah, a gettare Raziel nell'abisso. Non appare pi\u00f9 in \"Soul Reaver\", a parte il suo nome sulla Tomba dei Sarafan, ma manda il suo unico vero figlio, Morlock, a sorvegliare la stessa Tomba. Turel appare anche in \"Soul Reaver 2\" come Sacerdote Sarafan, uno tra i migliori assassini di vampiri. Viene ucciso in forma umana dal Raziel del futuro, e poi definitivamente in \"Defiance\", all'interno della Cattedrale di Avernus (controllato il pi\u00f9 delle volte da Hash'ak'gik, dopo che l'evoluzione lo aveva portato ad assumere la forma di un enorme pipistrello).\nMorlock.\nMorlock, discendente del clan Turelim, viene posto da Turel stesso a guardia della Tomba dei Sarafan (\u00e8 utile ricordare che Turel si trova in un'altra epoca, trasportato grazie alla Macchina tessitrice del Tempo). Come tutti i vampiri di questa stirpe possiede grandi orecchie, agilit\u00e0 e la capacit\u00e0 di sparare proiettili telecinetici (dono che Raziel otterr\u00e0 proprio grazie alla morte di Morlock). In origine, \"Morlock\" era il nome in codice che i programmatori avevano dato a Turel stesso, quando ancora i nomi non erano definitivi.\nAltri personaggi.\nRazielim.\nErano i vampiri discendenti da Raziel. Dopo l'esecuzione di Raziel per volere di Kain, l'intero clan fu a sua volta sterminato. Non se ne conosce quindi l'aspetto assunto in secoli di evoluzione.\nDumahim.\nDiscendenti di Dumah, vagano per molte zone di Nosgoth senza guida. Il loro Clan si \u00e8 disperso dopo la sconfitta di Dumah ad opera dei cacciatori di vampiri. La maggior parte di loro si trova nella Fortezza Dumahim, ma Raziel ne trova alcuni anche nel suo castello in rovina e nel Santuario dei Clan. I pi\u00f9 anziani e pericolosi si distinguono dagli altri per le dimensioni fisiche e gli occhi rossi.\nMelchiahim.\nI figli di Melchiah, deboli quasi come umani, ma deformi e mostruosi. Abitano le rovine del rifugio di Nupraptor e le catacombe, dalle quali ricavano il principale sostentamento: cadaveri. Come Melchiah, sono costretti a divorare carne per rigenerarsi. I pi\u00f9 anziani e pericolosi si distinguono dagli altri per le dimensioni fisiche e gli occhi rossi.\nZephonim.\nI discendenti di Zephon, vampiri ragneschi capaci di arrampicarsi ovunque e tessere tela con la quale intrappolano le prede in bozzoli. Sono estremamente vulnerabili al suono. I pi\u00f9 anziani e pericolosi si distinguono dagli altri per le dimensioni fisiche e gli occhi rossi.\nRahabim.\nI figli di Rahab, vampiri acquatici estremamente vulnerabili alla luce solare. Vivono nell'Abbazia Sommersa e nei sotterranei allagati del castello di Raziel. I pi\u00f9 anziani e pericolosi si distinguono dagli altri per le dimensioni fisiche, gli occhi rossi e la capacit\u00e0 di lanciare proiettili telecinetici.\nTurelim.\nI figli di Turel, simili a giganteschi pipistrelli senza ali, esperti telecineti. Compaiono negli ultimi atti della vicenda, nella Caverna dell'Oracolo. I pi\u00f9 anziani e pericolosi si distinguono dagli altri per le dimensioni fisiche e gli occhi rossi.\nSpettri di vampiri.\nAnime di vampiri impalati troppo a lungo, come Dumah, capaci di muoversi nel Piano Spettrale e affamati di anime, non pi\u00f9 di sangue.\nVampiri resuscitati.\nVampiri impalati che Raziel pu\u00f2 liberare ed uccidere.\nCacciatori di vampiri.\nUmani che vogliono sottrarsi al giogo vampirico, vivono prevalentemente nella cittadella ma si possono incontrare nei pressi di molte roccaforti vampiriche.\nAdoratori.\nUmani che venerano i vampiri come divinit\u00e0, attratti dalla promessa dell'immortalit\u00e0. Attaccano Raziel considerandolo \"eretico\", in quanto ha infranto la legge di Kain.\nSluagh.\nAbitanti del Piano Spettrale, divorano famelicamente ogni anima errante.\nIntrodotti in \"\".\nPersonaggi principali.\nJanos Audron.\nSi tratta di uno dei pi\u00f9 antichi vampiri della storia di Nosgoth, nonch\u00e9 l'ultimo superstite dell'Antica Razza. Il suo aspetto \u00e8 palesemente angelico, fatta eccezione per i capelli corvini, la pelle bluastra, le ali piumate nere, gli arti vampireschi (vale a dire le gambe e le braccia dotate di tre grossi artigli al posto di cinque dita) e una specie di toga come vestito. A differenza di Kain e del suo \"progenitore\" Vorador, egli \u00e8 molto pi\u00f9 magnanimo e comprensivo nei confronti degli umani, nonostante essi rappresentino una minaccia per la sua stessa esistenza. Nella fase pi\u00f9 antica della sua vita, solo raccontata nella serie, Janos partecip\u00f2 alla leggendaria guerra durata mille anni tra i vampiri e gli Hylden, al termine della quale gli Hylden vennero inviati in un'altra dimensione e l\u00ec confinati grazie alla costruzione dei Pilastri di Nosgoth. Egli diviene inoltre custode della Mietitrice. Durante le crociate dei Sarafan, viene ucciso dal Sarafan Raziel, poi destinato a divenire vampiro luogotenente di Kain. Egli viene privato dall'umano del proprio cuore, reliquia che assumer\u00e0 valore leggendario e denominata Cuore delle Tenebre: verr\u00e0 utilizzata da Mortanius per far rinascere Kain come vampiro. Ad ogni modo il cadavere di Janos Audron, privato del cuore ma non destinato e deperire, viene custodito gelosamente dal vampiro Vorador; dopo cinquecento anni Raziel, questa volta nella forma di spettro, lo riporta in vita restituendogli il Cuore delle Tenebre, strappato dal petto di Kain in un duello decisivo nella cattedrale di Avernus. Tuttavia dopo un colloquio con Raziel, il leader degli Hylden, Hash'ak'gik, si impossessa di Janos: questo avviene in parallelo alla decisione del giovane Kain di non uccidersi condannando alla distruzione i Pilastri e Nosgoth e permettendo agli Hylden di aprire un varco dalla dimensione in cui erano confinati. Janos \"indemoniato\" venne sconfitto in duello da Raziel, ma rifiutando di finire Janos, Hash'Ak'Gik finisce Raziel e si lancia alla conquista di Nosgoth. Di qui si dipana la trama di \"Blood Omen 2\", in cui il corpo di Janos Audron, o meglio il suo sangue, viene utilizzato dagli Hylden per nutrire l'essere chiamato La Massa che mantiene aperto il varco dimensionale tra la prigione degli Hylden e Nosgoth. Dopo essere stato liberato da Kain, Janos lo aiuta nella battaglia contro gli Hylden ma nello scontro finale tra Kain e il Signore dei Sarafan dominato dal capo degli Hylden egli viene scaraventato nell'abisso e intrappolato nella dimensione degli Hylden. Appare in quasi tutti gli episodi della saga (tranne che in \"Blood Omen\" e \"Soul Reaver\" anche se in \"Blood Omen\" viene nominato) ma gli viene data maggiore importanza in \"Legacy of Kain: Soul Reaver 2\" e \"Legacy of Kain: Defiance\". \u00c8 doppiato in inglese da Rene Auberjonois e in italiano da Riccardo Rovatti in \"Soul Reaver 2\" e \"Blood Omen 2\" e da Claudio Beccari in \"Defiance\"."}
{"id": "2068333", "revid": "1522738", "url": "https://it.wikipedia.org/wiki?curid=2068333", "title": "Partito Laburista della Nuova Zelanda", "text": "Il Partito Laburista della Nuova Zelanda (; ) \u00e8 un partito politico socialdemocratico neozelandese.\nIdeologia.\n\u00c8 descritto come un partito di centro-sinistra, socialdemocratico e progressista. Fondato nel 1916, \u00e8 il pi\u00f9 antico partito politico neozelandese tuttora esistente ed \u00e8 una delle due principali forze politiche del Paese insieme al Partito Nazionale.\nStoria.\nDa agosto 2017 il leader del partito \u00e8 Jacinda Ardern. Nel settembre successivo i laburisti hanno vinto le elezioni, tornando al governo dopo nove anni di opposizione.\nLeader.\n\"Legenda\""}
{"id": "2068336", "revid": "599013", "url": "https://it.wikipedia.org/wiki?curid=2068336", "title": "Francesca Marcon", "text": "Carriera.\nClub.\nLa carriera di Francesca Marcon inizia nel 1997 nella , in Serie B2: con la squadra veneta resta per ben tredici stagioni consecutive, disputando per tre volte il campionato di Serie A2 e a partire dalla stagione 2008-09 quello di Serie A1.\nNella stagione 2010-11 viene ingaggiata dal , in Serie A1, club con cui rimane per cinque annate vincendo nella stagione 2011-12 la Coppa CEV, la Coppa Italia e lo scudetto, e nella stagione seguente la Supercoppa italiana.\nNell'annata 2015-16 passa al di Piacenza, dove resta per due annate, mentre nella stagione 2017-18 si accasa al . Per il campionato 2018-19 veste la maglia del , sempre in Serie A1.\nPer la stagione 2019-20 viene annunciato il suo ingaggio da parte della , neopromossa in Serie A1: tuttavia, ancor prima dell'inizio delle attivit\u00e0, rescinde il contratto dalla formazione campana e si accasa al pur senza essere tesserata dalla formazione piemontese; nel febbraio 2020 torna quindi in campo con la , impegnata in Serie B1, con cui tuttavia disputa una sola partita prima della chiusura anticipata della stagione a causa della pandemia di COVID-19.\nTorna a calcare i campi della massima serie gi\u00e0 nell'annata seguente, quando fa ritorno al club di Bergamo; non cambia citt\u00e0 nemmeno nella stagione 2021-22 in quanto, alla chiusura della societ\u00e0 orobica, passa alla neonata , tuttavia a causa di una pericardite riscontrata nel periodo estivo \u00e8 costretta ad un prolungato periodo di stop che porta, nel novembre 2021, all'interruzione del suo contratto con il club lombardo.\nNazionale.\nNel 2009 ottiene le prime convocazioni nella nazionale italiana, con cui vince, nello stesso anno, la medaglia d'oro ai XVI Giochi del Mediterraneo."}
{"id": "2068337", "revid": "767487", "url": "https://it.wikipedia.org/wiki?curid=2068337", "title": "Denti (film 2007)", "text": "Denti \u00e8 un film del 2007 scritto e diretto da Mitchell Lichtenstein. Narra la vicenda di Dawn, liceale attivista del gruppo della castit\u00e0, che scopre di avere una vagina dentata.\nIl soggetto del film presenta delle analogie con quello dell'horror-splatter giapponese \"\", diretto da Takao Nakano nel 2004.\nTrama.\nDawn O'Keefe \u00e8 una giovane ragazza adolescente, portavoce di un gruppo cristiano di astinenza sessuale chiamato \"The Promise\". Frequenta il gruppo con i suoi due amici, Alisha e Phil. Una sera, dopo aver tenuto un discorso sull'anello della purezza indossato dai membri del gruppo, le viene presentato Tobey che trova subito molto attraente. I quattro cominciano a uscire in gruppo. Dawn ha delle fantasie sul matrimonio con Tobey. Sebbene entrambi si sentano attratti l'uno dell'altra, sono d'accordo che non possono trascorrere troppo tempo insieme.\nPoco dopo i due si incontrano in uno stagno: dopo aver nuotato insieme, vanno in una grotta per riscaldarsi e cominciano a baciarsi. Dawn si sente a disagio e cerca di fermarsi, ma Tobey non \u00e8 d'accordo e tenta di violentare la ragazza: presa dal panico, Dawn tenta di allontanare Tobey, che diventa aggressivo e scuote Dawn, facendole sbattere la testa sul terreno. Mentre lei \u00e8 stordita, Tobey ne approfitta e la violenta. Dawn per\u00f2 reagisce e inavvertitamente strappa via il pene al ragazzo, per poi fuggire inorridita.\nDistribuzione.\nPresentato con successo al Sundance Film Festival nel gennaio 2007, il film \u00e8 stato distribuito in Italia a partire dal 22 agosto 2008.\nAccoglienza.\nIl film ha ricevuto per lo pi\u00f9 recensioni positive da parte della critica. Su Rotten Tomatoes il film ha un punteggio del 79% basato su 66 recensioni. Metacritic riporta che il film ha avuto un punteggio medio di 57 su 100, basato su 22 recensioni.\nIncassi.\nGirato con un budget di 2 milioni di dollari, il film ha incassato in Nord America e a livello globale."}
{"id": "2068339", "revid": "408977", "url": "https://it.wikipedia.org/wiki?curid=2068339", "title": "Ariel (Legacy of Kain)", "text": ""}
{"id": "2068340", "revid": "682087", "url": "https://it.wikipedia.org/wiki?curid=2068340", "title": "Medicamento", "text": ""}
{"id": "2068342", "revid": "599013", "url": "https://it.wikipedia.org/wiki?curid=2068342", "title": "Elisa Manzano", "text": "Carriera.\nCresciuta nelle giovanili della Pallavolo Bressa, squadra di un piccolo comune dell'udinese, dove inizia a giocare nel 1993, passa alle giovanili della Pallavolo Sangiorgina nel 1999. Dall'anno successivo gioca con la prima squadra in Serie B2, con cui ottiene la promozione in Serie B1 al termine della stagione 2002-03. Nel 2005 viene ingaggiata dalla , dove gioca per una stagione prima di trasferirsi al , dove viene premiata come miglior giocatrice per entrambi i campionati disputati.\nNella stagione 2007-08 viene ingaggiata dalla in Serie A2, dove conquista subito la promozione nella massima serie. Al suo primo anno in Serie A1 si guadagna il titolo di miglior muro nella stagione 2008-09. \nNella stagione 2010-11 passa alla , dove gioca per tre stagioni e vince una Supercoppa italiana. Nella stagione 2013-14 viene ingaggiata dalla di Piacenza, vincendo la Supercoppa, la Coppa Italia e lo scudetto, mentre in quella successiva veste la maglia dell' di Conegliano: tuttavia poco prima dell'inizio del campionato decide di ritirarsi dall'attivit\u00e0 agonistica.\nRitorna sui campi da gioco per la stagione 2015-16, sempre in Serie A1, con il di Bronzolo. Dopo un breve periodo di inattivit\u00e0 conclude la stagione 2016-17 accasandosi allo , in Serie B1, dove milita anche nella seguente. Per il campionato 2018-19 si accasa al , in serie cadetta, dove tuttavia rimane solo fino a gennaio 2019, quando torna nuovamente in Serie B1 per disputare la seconda parte della stagione con l'.\nNell'annata 2019-20 viene ingaggiata dall', sempre in terza serie nazionale. Il 25 gennaio 2021 viene annunciato l'ingaggio da parte della Pallavolo Lecco Alberto Picco, ambiziosa compagine di serie B1."}
{"id": "2068348", "revid": "1525211", "url": "https://it.wikipedia.org/wiki?curid=2068348", "title": "Starless (King Crimson)", "text": "Starless \u00e8 un brano del 1974 del gruppo rock progressivo King Crimson. Fa parte dell'album \"Red\" del quale \u00e8 la composizione pi\u00f9 lunga con 12 minuti di durata.\nInizialmente destinato a essere in \"Starless and Bible Black\", Fripp e Bruford ne decisero la rilocazione nell'album ad esso successivo.\nSi apre con un tessuto di archi al mellotron, una malinconica linea di chitarra che si alterna al sassofono e al violino, apre la strofa.\nDopo l'inserto vocale si entra nella parte centrale in 13/8, scandita da un ostinato alla chitarra, che lentamente si evolve. Al minuto 9 la canzone diventa un dialogo fusion, in un 13/8 molto pi\u00f9 veloce del precedente, di sax e chitarra, dove Robert Fripp opta per uno stile molto psichedelico. La sezione conclude aprendo al finale in 4/4, che riprende il tema iniziale e conclude il pezzo.\nDopo l'introduzione, la canzone perde \"potenza\" pi\u00f9 volte, ognuna seguita dall'aggiunta di ancora pi\u00f9 suono. La canzone vuole disperatamente continuare, ma non importa quanto aumentino le cose, prima o poi finir\u00e0. Un'allegoria perfetta per quella che sarebbe stata l'ultima canzone dei King Crimson (fino al loro ritorno in \"Discipline\").\nSecondo l'autore del testo, Richard Palmer-James, esso ha a che fare con la rottura tra due amici intimi e di come il futuro senza l'un l'altro sembri \"spoglio\" e \"privo di stelle\"."}
{"id": "2068349", "revid": "1134466", "url": "https://it.wikipedia.org/wiki?curid=2068349", "title": "Land Rover Range Rover", "text": "La Range Rover \u00e8 un modello di autovettura fuoristrada prodotta dalla casa britannica Land Rover dal 1970.\nNe sono state prodotte cinque serie:\nPrima serie (1970-1996).\nIl tutto ha inizio negli anni cinquanta quando la Rover Company realizza una serie di prototipi che chiama \"Road Rover\". Il progetto viene per\u00f2 accantonato fino al 1966, anno in cui i progettisti Spencer King e Gordon Bashford decidono di realizzare una Land Rover di lusso con carrozzeria familiare, utilizzando il potente e affidabile motore V8 di origine Buick e il telaio con passo 100\".\nIl primo prototipo viene completato nell'agosto del 1967 (telaio 100.1) e aveva la guida a destra mentre il secondo realizzato nel 1968 (telaio 100.2), aveva la guida a sinistra. Verso la fine del 1969, dopo i test dei prototipi, inizia la produzione di una pre-serie denominata \"Velar\" (\"Vee Eight Land Rover\"), composta da 25 vetture immatricolate con numeri di targa progressivi tra YVB 151H e YVB175H, tra i quali i primi 3 immatricolati il 2 gennaio 1970.\nNel maggio del 1970 sono prodotte altre 20 Range Rover, tra cui 5 rosse, 5 bianche, 5 blu e 5 verdi, e il 17 giugno viene ufficialmente annunciata alla stampa specializzata. Nessuno per\u00f2 sospettava che questa vettura avrebbe creato nel mercato mondiale dell'automobile un nuovo concetto di veicolo, ovvero quello che al giorno d'oggi definiamo uno Sport Utility Vehicle dotato di ottime caratteristiche fuoristradistiche e di un ottimo comfort. Durante il 1970 sono prodotte in totale 86 Range Rover.\nAl suo debutto \u00e8 disponibile solamente in versione a 3 porte con cambio manuale a 4 marce, motore V8 e innovativa trazione integrale permanente, unita a differenziale centrale bloccabile. Viene immediatamente messa in prova per l'ambiziosa \"Darien Gap Expedition\" in centro America e nella \"Sahara Expedition\" in Nord Africa, e ben presto \u00e8 utilizzata anche nelle competizioni automobilistiche dedicate a questo tipo di veicoli, vincendo ad esempio il Rally Dakar sia nel 1979 che nel 1981.\nL'evoluzione ha seguito, negli anni, le esigenze della clientela portando alla presentazione della versione a 5 porte nel 1981 e di quella con cambio automatico nell'anno successivo. Il 1983 vede l'introduzione del cambio manuale a 5 marce e il 1985 l'adozione del motore a iniezione.\nNell'aprile del 1986 viene introdotto il motore Turbodiesel 2400 celebre per aver battuto diversi record tra cui quello di velocit\u00e0 massima per un propulsore Diesel (il motore adottato era prodotto dalla VM Motori di Cento, in Italia) e con questa motorizzazione la Range affronta l'anno successivo il Camel Trophy in Madagascar percorrendone 1500 miglia da Nord a Sud, attraversando l'inospitale territorio di questa grande isola in 18 giorni con 14 equipaggi. Questa competizione si \u00e8 conclusa con la vittoria dell'equipaggio italiano con 477 punti.\nAlla fine degli anni ottanta appare chiaro ai progettisti che Range Rover viene scelto come alternativa alle berline di lusso e dunque il livello di comfort che ci si aspetta deve essere pari non solo quanto a comodit\u00e0 in marcia, ma anche quanto a qualit\u00e0 percepita ed equipaggiamenti: il 1988 \u00e8 caratterizzato dalla presentazione della versione \"Vogue SE\" dotata di cambio automatico a 4 marce, aria condizionata, interni in pelle Connolly e tetto apribile elettrico, tutto come equipaggiamento di serie, cosa fino ad allora impensabile per un veicolo fuoristrada.\nNel 1987 Land Rover torna nei mercati nord americani, da cui era assente dai tempi in cui era di propriet\u00e0 del gruppo British Leyland, grazie al Range Rover che viene introdotto, pubblicizzato e commercializzato come fuoristrada di lusso ricavandosi un'ampia fetta di estimatori che ne decretano il successo e portano alla nascita della divisione Range Rover of North America, successivamente ribattezzata Land Rover of North America.\nNel 1990 il motore V8 da 3500 cm\u00b3 viene rimpiazzato dal 3900, mentre il motore VM 2400 cresce fino ai 2500 cm\u00b3 e viene proposto l'ABS in opzione tranne che per la Vogue SE che ne \u00e8 dotata di serie. Per migliorare la guidabilit\u00e0 su strada, senza comunque penalizzare il comportamento in fuoristrada che rimane di livello elevatissimo, nel 1991 sono introdotte nuove tarature delle sospensioni con introduzione di moderne barre antirollio che migliorano la guidabilit\u00e0.\nAgli inizi degli anni novanta gli interni vengono rivisti realizzando una plancia in un materiale morbido e moderno rendendo i modelli venduti in questa versione noti come \"modelli soft dash\" (\"modelli a plancia morbida\") con un interno molto simile a quello che verr\u00e0 utilizzato per la Series II di Land Rover Discovery. La versione Turbo D dotata di motore VM lascia spazio al modello 300 TDi, con un nuovo motore progettato internamente a Land Rover. Nell'ultima fase di vendita il modello viene rinominato Range Rover Classic, per evitare confusione nei mercati in cui \u00e8 in vendita anche la nuova Range Rover debuttata nel 1994. L'ultimo esemplare di questa serie esce dalle catene di montaggio nel 1996, dopo 26 anni di gloriosa carriera.\nSeconda serie (P38A; 1994-2002).\nLa seconda serie, denominata \"P38A\", prodotta dal 1994 al 2002, nonostante lo sviluppo sia stato interamente a cura di Land Rover, fu la prima Range Rover dell'era BMW, tramite un progetto creato nel 1990 da George Thomson. La \"casa madre\" sostenne il progetto incoraggiando l'adozione di nuovi sistemi elettronici: \nFu l'ultima Range Rover a montare i motori V8 Rover a benzina, in alternativa ai quali poteva montare un turbodiesel BMW a sei cilindri in linea e l'ultima Range Rover a consentire la scelta tra una trasmissione manuale (a cinque marce) o automatica (a quattro).\nNegli esterni, notevole fu l'aumento di dimensioni rispetto a Range Rover Classic: il nuovo modello era, infatti, direttamente confrontabile con le versioni a passo lungo (LSE/LWB) della precedente versione; immediatamente riconoscibili come differenti rispetto alle versioni Classic, i gruppi ottici anteriori e posteriori segnarono un netto distacco rispetto a quelli che erano considerati tratti caratteristici di ogni Range Rover, anche se la linea, il profilo e molti dettagli di carrozzeria la resero immediatamente distinguibile come Range Rover, seppure adattata ai canoni stilistici degli anni novanta.\nGli interni riflettevano il cambiamento del tempo in maniera ancora pi\u00f9 radicale: altamente rivisti segnano una maggiore attenzione per l'ergonomia, per la scelta dei materiali ulteriormente migliorati, per la presenza gi\u00e0 segnalata di diversi display LCD e in generale per il loro stampo di tipo automobilistico, volti a rendere Range Rover diretto concorrente di berline e familiari di lusso come Mercedes-Benz Classe E e BMW Serie 5.\nTerza serie (L322; 2002-2012).\nLa terza serie, conosciuta con il nome di produzione \"L322\", \u00e8 stata in vendita dal 2002 al 2012. Pianificata e sviluppata interamente durante la propriet\u00e0 BMW tra il 1997 e il 1998 da Phil Simmons e Wolfgang Reitzle, la terza generazione di Range Rover sfruttava numerose componenti (come parti di elettronica, centraline, cambio) con altri modelli della casa bavarese, in particolare con la BMW Serie 5 E39. Le dimensioni vennero aumentate per migliorare abitabilit\u00e0 e capacit\u00e0 di carico, gli interni vennero ampiamente rivisti optando per rivestimenti e materiali come pelle e legno prendendo il mondo della nautica e degli yacht come punto di riferimento, rendendola competitor di autovetture di rappresentanza come Mercedes-Benz Classe S e BMW Serie 7.\nLa trasmissione manuale venne abbandonata per lasciare spazio solo al cambio automatico, inizialmente un modello a cinque marce di ingegnerizzazione BMW e dotato di sistema \"CommandShift\" che permetteva al conducente di selezionare rapidamente la modalit\u00e0 \"Sport\", dando possibilit\u00e0 di cambiata manuale con blocco sulla marcia selezionata in caso si volesse sfruttare il freno motore. Oltre a tale innovazione, Range Rover L322 prevede numerose sofisticazioni elettroniche rispetto al precedente modello:\nNel 2007 fu interessato da un aggiornamento della trasmissione, rivista e migliorata (ora a sei marce) e delle motorizzazioni, cambio necessario in vista del passaggio di propriet\u00e0 del marchio Land Rover da BMW a Ford, che provvide a dotare la Range Rover dei propri motori.\nRestyling 2010.\nNel 2010 la Range Rover ottenne una nuova griglia anteriore con nuovi paraurti anteriori e posteriori, nuovi fari a LED, una nuova trasmissione a otto marce e due nuovi motori, un 5,0 Litri V8 benzina di provenienza Jaguar e un 4,4 Litri V8 Turbodiesel di provenienza Ford. Interiormente l'intero abitacolo fu rivisto, con l'introduzione di un ampio schermo LCD al posto del classico quadro strumenti, di un nuovo impianto di infotainment e di una rotella per la selezione delle marce (anch'essa di provenienza Jaguar) in luogo della classica leva. Tali aggiornamenti erano volti ad ammodernare la gamma Land Rover in quanto la casa automobilistica (insieme a Jaguar) era stata ceduta nel 2008 da Ford al gruppo indiano Tata Motors.\nMotori a benzina:\nMotori Diesel:\nQuarta serie (L405; 2012-2022).\nLa quarta serie, conosciuta con il codice di progetto \"L405\" guidato da Gerry McGovern, \u00e8 stata presentata al Salone dell'automobile di Parigi nel settembre 2012. Fa uso di una monoscocca in alluminio, grazie alla quale riesce a ridurre il peso di 420 kg rispetto al modello che sostituisce; il sistema \"Terrain Response\" viene aggiornato alla seconda versione e vengono introdotte migliorie generali alla gi\u00e0 eccelsa finitura di interni ed esterni, qualificandola definitivamente come fuoristrada di lusso, a fronteggiare la competizione non solo dei numerosi concorrenti nel mondo dei fuoristrada e SUV immessi in commercio da diverse case automobilistiche di prestigio nel corso degli anni -come Mercedes-Benz Classe M e Classe GL, BMW X5, Audi Q7 e Porsche Cayenne- ma anche e soprattutto di automobili di alto livello di immagine e raffinatezza tecnica quali Rolls-Royce Phantom e Bentley Mulsanne. Ad ulteriore riprova di ci\u00f2 la Range Rover \u00e8 indicata come principale riferimento per il fuoristrada in via di sviluppo in casa Bentley, anticipato al Salone dell'automobile di Ginevra 2012 dal prototipo EXP-9F. \nSecondo una statistica infatti il 30% di chi possiede una Bentley ha nel garage anche una Range Rover. Questo posizionamento nel mercato ha portato alla presentazione della versione LWB (Long Wheel-base) al Dubai Motor Show 2013, pensata per soddisfare i gusti dei mercati asiatici e mediorientali, sempre pi\u00f9 interessati a vetture dal passo allungato. Dotata di 14 centimetri in pi\u00f9 nel passo per offrire un maggior comfort ai passeggeri posteriori, raggiunge nel complesso la lunghezza di 520 cm."}
{"id": "2068359", "revid": "74801", "url": "https://it.wikipedia.org/wiki?curid=2068359", "title": "Amizone (vescovo di Torino)", "text": "Biografia.\nAmizone fu vescovo di Torino dal 966 all'anno 1000. Era nato a Torino ed era probabilmente figlio del Arduino il Glabro, Marchese di Torino.\nNon appena eletto, si preoccup\u00f2 di confermare la fondazione del monastero di Chiusa (futura Sacra di San Michele), divenendo famoso anche perch\u00e9 con un editto del 998 l'imperatore Ottone gli concesse il possesso delle valli di Stura e Braida, con citt\u00e0 di importanza significativa come Chieri.\nMor\u00ec a Torino nel 1000."}
{"id": "2068360", "revid": "767487", "url": "https://it.wikipedia.org/wiki?curid=2068360", "title": "You Sexy Thing", "text": "You Sexy Thing \u00e8 una canzone pop registrata dal gruppo inglese Hot Chocolate.\nIl brano.\n\"You Sexy Thing\" fu scritta dal principale cantante del gruppo Errol Brown, insieme al produttore Mickie Most. Il singolo raggiunse la seconda posizione della classifica inglese nel 1975, e la numero tre della \"Billboard Hot 100\" l'anno successivo.\nLa canzone era stata inizialmente pubblicata come lato B. Non convinto del potenziale del brano, il produttore Most alla fine si convinse a pubblicarla come doppio lato A insieme al brano \"Blue Night\". In seguito il brano fu remixato dallo stesso Most, che la ripubblic\u00f2 come singolo, facendo ottenere al disco un successo inaspettato.\nNel periodo in cui il brano fu scritto, si pens\u00f2 che ci sarebbero potuti essere problemi con la censura, a causa dei contenuti del brano. Nella canzone infatti il cantante ringrazia esplicitamente una donna per aver accettato di fare l'amore con lui.\nNel 1987 un remix di Ben Liebrand raggiunse la posizione numero 10. Nel 1994 fu inoltre registrata una cover del brano dai Deee-Lite. Quando la canzone fu utilizzata nella colonna sonora del film \"Full Monty\" (dove Errol Brown compare in una scena) nel 1997, il singolo entr\u00f2 nuovamente in top ten (posizione numero sei). Di fatto, il brano \u00e8 riuscito nell'impresa di entrare in top ten negli anni settanta, ottanta e novanta.\nDi \"You Sexy Thing\" \u00e8 stata registrata una cover dai Tom Tom Club nel 1992 per l'album \"Dark Sneak Love Action\". Altre due cover sono state pubblicate quasi contemporaneamente alla ristampa degli Hot Chocolate nel 1997. Curiosamente, per una settimana, la classifica inglese ha ospitato ben tre versioni del singolo. La prima cover fu registrata dai Clock, mentre la seconda dal gruppo dei T-Shirt, \u00e8 stata per tre volte disco di platino in Australia. Anche gli Stereophonics hanno registrato una reinterpretazione del brano per l'album \"\". La reinterpretazione pi\u00f9 recente del brano \u00e8 stata registrata dal gruppo australiano 7 Minutes In Heaven."}
{"id": "2068361", "revid": "228587", "url": "https://it.wikipedia.org/wiki?curid=2068361", "title": "Knox", "text": ""}
{"id": "2068362", "revid": "287204", "url": "https://it.wikipedia.org/wiki?curid=2068362", "title": "IgD", "text": "Le immunoglobulineD (IgD) sono un tipo di anticorpi, cio\u00e8 molecole coinvolte nella risposta immunitaria dell'organismo umano. Sono sintetizzate dai linfociti B.\nLe IgD si ritrovano soltanto sulla superficie dei linfociti B maturi, assieme alle IgM, la loro presenza si verifica perch\u00e9 in tutti i linfociti B la regione VDJ ricombinata della catena pesante pu\u00f2 essere congiunta mediante splicing nel trascritto primario ad RNA. Hanno come unica funzione quella di attivare i linfociti B e di promuovere la loro maturazione verso lo stadio di plasmacellule quando vengono a contatto con l'antigene per il quale sono specifiche. Non si ritrovano IgD libere nel plasma (se non in tracce).\nStruttura.\nLe IgD sono composte, come tutte le immunoglobuline, di una coppia di catene leggere (L) e una di catene pesanti (H). Le catene leggere sono uguali in tutte le immunoglobuline, e contengono ognuna due domini Ig, uno variabile (V) e uno costante (C); le catene pesanti sono invece di tipo \u03b4, peculiari di questo tipo di immunoglobuline, e contengono ognuna un dominio Ig variabile (V o V\u03b4) e tre domini costanti (C1/2/3 o C\u03b41/2/3).\nLa porzione C-terminale delle catene pesanti \u00e8 composta da una sequenza di 26 amminoacidi idrofobi, che si inseriscono saldamente nel doppio strato fosfolipidico della membrana plasmatica del linfocita B immaturo: in tal modo, l'immunoglobulina D pu\u00f2 restare ancorata alla superficie del linfocita.\nFunzione.\nLa funzione delle IgD \u00e8 stata un enigma nell'immunologia sin dalla sua scoperta nel 1964. Le IgD sono presenti nelle specie dai pesci cartilaginei all'uomo (con la possibile eccezione degli uccelli). Questo aspetto quasi onnipresente nelle specie con un sistema immunitario adattativo dimostra che le IgD possono essere antiche quanto le IgM e suggeriscono che le IgD hanno importanti funzioni immunologiche.\nNelle cellule B, la funzione di IgD \u00e8 di segnalare l'attivazione . Attivando, le cellule B sono pronte a prendere parte alla difesa del corpo come parte del sistema immunitario. Durante la differenziazione ,dei linfociti B l'IgM \u00e8 l'isotipo esclusivo espresso dei linfociti B immaturi. Le IgD iniziano ad essere espresse quando la cellula B esce dal midollo osseo per popolare i tessuti linfoidi periferici. Quando un linfocita B raggiunge il suo stato maturo, co-esprime sia le IgM che le IgD. Uno studio del 2016 di \u00dcbelhart e colleghi ha scoperto che la segnalazione di IgD \u00e8 innescata solo da immunogeni multivalenti ripetitivi, mentre le IgM possono essere innescate da monomeri solubili o da immunogeni multivalenti.\nLe IgD hanno la sola funzione di rimanere adese alla membrana plasmatica del linfocita immaturo e di permettere cos\u00ec la sua attivazione una volta che siano venute a contatto con l'antigene per il quale sono specifiche: pertanto, esse vengono prodotte solo in forma di membrana (al contrario di ci\u00f2 che avviene con le IgM, che vengono prodotte sia in una forma monomerica di membrana sia in una forma pentamerica secretoria). Per questo motivo, nel plasma non si ritrovano che rare tracce di IgD.\nTuttavia i topi knockout per C\u03b4 (topi che sono stati geneticamente modificati in modo da non produrre IgD) non presentano difetti intrinseci delle cellule B principali.\nLe IgD non compaiono nel citoplasma dei linfociti B in maturazione, e possono essere ritrovate solo quando la cellula raggiunge lo stadio di linfocita immaturo. L'espressione sulla membrana di IgD e IgM caratterizza i linfociti B na\u00efve (vergini). Quando il linfocita B si attiva, per il contatto con l'antigene delle sue immunoglobuline D o M di membrana, le IgD non vengono pi\u00f9 prodotte e la plasmacellula comincia a secernere gli anticorpi che meglio si adattano al tipo di antigene riconosciuto (switch isotipico).\nAttivazione delle risposte immunitarie tramite IgD.\nLe risposte immunitarie adattive e innate possono essere attivate tramite IgD ancorato alla membrana che funziona come parte dei complessi del recettore dei linfociti B(BCR). o in forma secreta le IgD si legano ai monociti, mastociti o basofilo. In attacco all'attuale concetto secondo cui l'attivazione delle risposte immunitarie tramite IgD pu\u00f2 potenzialmente esacerbare le malattie autoimmuni e l'infiammazione allergica della pelle, un primo studio condotto nel 2010 da Nguyen TG et al. ha dimostrato che i trattamenti con un anticorpo monoclonale anti-IgD possono attenuare la gravit\u00e0 delle collagenopatie nei modelli murini. Questo nuovo effetto terapeutico con il trattamento anti-IgD \u00e8 stato successivamente confermato in un modello murino di epidermolisi bollosa acquisita e nell'ipersensibilit\u00e0 cronica da contatto."}
{"id": "2068368", "revid": "6923", "url": "https://it.wikipedia.org/wiki?curid=2068368", "title": "Gilera KK 125", "text": ""}
{"id": "2068370", "revid": "1149807", "url": "https://it.wikipedia.org/wiki?curid=2068370", "title": "Marghibruco", "text": ""}
{"id": "2068373", "revid": "124620715", "url": "https://it.wikipedia.org/wiki?curid=2068373", "title": "Canti (Giacomo Leopardi)", "text": "I Canti raccolgono la parte principale (e pi\u00f9 conosciuta) della produzione in versi di Giacomo Leopardi.\nFasi dell'elaborazione.\nLa produzione poetica dell'autore e la stessa raccolta sono divisi in quattro fasi principali, sebbene l'ordine seguito dalla raccolta non sia sempre questo:\nEdizioni e critica.\nL'elenco e l'ordine delle poesie che comprendono la raccolta fanno riferimento all'edizione napoletana dell'editore Saverio Starita che Leopardi stesso cur\u00f2 nel 1835, bench\u00e9 non ne fosse ortograficamente e tipograficamente soddisfatto. A questa edizione si usano aggiungere le modifiche che il poeta appunt\u00f2 di propria mano o per mano di Antonio Ranieri sulla copia in suo possesso, oltre a due poesie successive, \"Il tramonto della luna\" e \"La ginestra\" (composte a Torre del Greco nel 1836).\nPresso l'editore fiorentino Le Monnier apparve quindi l'edizione del 1845, otto anni dopo la morte del poeta, a cura del Ranieri. Da questa partono le edizioni moderne e commentate, tra le quali spiccano l'edizione critica di Francesco Moroncini (1927), quella di Niccol\u00f2 Gallo e Cesare Garboli (1949), quella di Emilio Peruzzi (1981) e quella di Giuseppe e Domenico De Robertis (1984).\nTra i commenti si usa fare riferimento almeno a quello di Mario Fubini (1930, poi ripreso in coppia con Enzo Bigi nel 1964), Francesco Flora (1937), Carlo Calcaterra (1947), Franco Brioschi (1974), Lucio Felici (1974), Giovanni Getto e Edoardo Sanguineti (1977), Mario Andrea Rigoni (1987), Enrico Ghidetti (1988) e Ugo Dotti (1993). Altri scritti importanti sulla poesia leopardiana sono rintracciabili nelle bibliografie di Luigi Russo, Gianfranco Contini, Piero Bigongiari, Walter Binni, Sergio Solmi, e, per le puerili, Maria Corti.\nIndice.\nComposti dal 1818 al 1836 (ma il frammento \"Spento il diurno raggio\" pare sia precedente) i \"Canti\" sono i seguenti (sono escluse dai \"Canti\" le produzioni giovanili, la cantica \"Appressamento della morte\", i \"Paralipomeni\" e alcune liriche inedite escluse dal Leopardi stesso):\nFrammenti:\nCapitolo aggiuntivo (solo in alcune edizioni):\nModelli.\nI modelli ai quali si collega il poeta sono Giuseppe Parini, Vittorio Alfieri, Ugo Foscolo e Vincenzo Monti, ma si sa che studi\u00f2 a lungo anche il Petrarca, di cui cur\u00f2 un'edizione del \"Canzoniere\", e Torquato Tasso."}
{"id": "2068374", "revid": "436907", "url": "https://it.wikipedia.org/wiki?curid=2068374", "title": "Larks' Tongues in Aspic (brano musicale)", "text": "Larks' Tongues in Aspic \u00e8 un brano musicale del gruppo musicale britannico King Crimson, uscito nell'album \"Larks' Tongues in Aspic\" (1973).\nLa canzone.\nLa canzone, dai toni epici, \u00e8 divisa in due parti: la prima all'inizio e la seconda alla fine dell'album: la prima parte inizia con una lunga introduzione di percussione realizzata da Jamie Muir per poi passare successivamente a una sezione hard rock alla quale provvede Robert Fripp. Dopo alcuni minuti il violino di David Cross diventa pi\u00f9 prominente fino all'inizio della successiva \"Book of Saturday\". La seconda parte della canzone \u00e8 invece caratterizzata dalla chitarra e richiama alcuni spezzoni provenienti dalla prima parte.\nCover dei Dream Theater.\nNel 2009 il gruppo musicale progressive metal statunitense Dream Theater realizz\u00f2 una cover della seconda parte di \"Larks' Tongues in Aspic\", la quale \u00e8 stata pubblicata il 16 giugno 2009 come il quinto singolo estratto dall'edizione deluxe del decimo album in studio \"Black Clouds &amp; Silver Linings\"."}
{"id": "2068378", "revid": "1543377", "url": "https://it.wikipedia.org/wiki?curid=2068378", "title": "Dalia Sofer", "text": "Biografia.\nNel 1982, all'et\u00e0 di dieci anni, si \u00e8 trasferita con la famiglia negli Stati Uniti. Vive a New York, dove ha preso un master di scrittura creativa. Il suo primo libro, \"The Septembers of Shiraz\" (\u201cLa citt\u00e0 delle rose\u201d, in Italia edito da Piemme), \u00e8 stato classificato tra i 100 libri pi\u00f9 importanti del 2007 dal New York Times.\nLa citt\u00e0 delle rose.\nIl libro si ispira alle emozioni di Dalia e parla di una famiglia iraniana dopo la rivoluzione komeinista. Il padre di famiglia Isaac Amin \u00e8 in carcere perch\u00e9 sospetto al regime, la moglie Farnaz vive di ricordi del marito, come Parviz che pensa al padre dall'America (l'avevano mandato a studiare a New York). La figlia pi\u00f9 piccola, Shirin, ruba al padre dell'amica Leila (un guardiano della rivoluzione) i fascicoli di uomini destinati ad essere uccisi, salvando la loro vita."}
{"id": "2068382", "revid": "363629", "url": "https://it.wikipedia.org/wiki?curid=2068382", "title": "Somministrazione (farmacologia)", "text": "La somministrazione \u00e8 quel processo per cui uno xenobiotico raggiunge il sito d'azione a cui esso \u00e8 destinato.\nIn base alla via di somministrazione lo xenobiotico pu\u00f2 avere un effetto topico (o locale) oppure un effetto sistemico.\nLa somministrazione con effetto topico consiste nell'applicazione dello xenobiotico sulla parte interessata o comunque in prossimit\u00e0 dell'obiettivo della terapia (se lo xenobiotico \u00e8 un farmaco). La molecola non entra nel sistema circolatorio, ma esplica la sua azione solo a livello locale.\nLa somministrazione con effetto sistemico prevede invece che lo xenobiotico entri nel torrente circolatorio e sia poi distribuito nel sito d'azione che pu\u00f2 essere anche molto distante dal sito di applicazione. \nLe principali vie con effetto sistemico sono le vie enterali e le vie parenterali.\nVie enterali.\nLe vie enterali comprendono la via orale (o gastroenterica), la via rettale e la via sublinguale (o buccale).\nLa via orale \u00e8 la meno invasiva per il paziente ed \u00e8 la principale via di assunzione della maggior parte dei farmaci. Purtroppo l'assorbimento per questa via \u00e8 difficoltoso e soggetto a molte variabili; ad esempio a livello dello stomaco l'assorbimento \u00e8 scarso (anche se vi \u00e8 comunque l'assorbimento di alcune molecole come l'etanolo), mentre a livello intestinale \u00e8 maggiore. Il farmaco inoltre, prima di raggiungere la circolazione sanguigna, pu\u00f2 subire varie reazioni chimiche all'interno del lume gastro-intestinale, e/o subire l'effetto di primo passaggio a causa della circolazione enteroepatica enzimi.\nLa via sublinguale e la via rettale, invece, non sono soggette all'effetto di primo passaggio ma presentano altre problematiche.\nLa via sublinguale sfrutta l'elevata vascolarizzazione della cavit\u00e0 orale e permette una rapida diffusione del farmaco ma le molecole in questione devono essere sufficientemente lipofile e di basso peso molecolare per superare l'epitelio orale.\nLa via rettale, anche se permette di evitare gli enzimi gastrici, presenta un assorbimento irregolare ed \u00e8 principalmente utilizzata in ambito pediatrico.\nVie parenterali.\nLe \"vie parenterali\" sono tutte quelle vie di somministrazione dei farmaci diverse da quella gastro-intestinale.\nPertanto comprende sia la somministrazione attraverso mucose o epiteli accessibili (vie percutanee, via inalatoria, via oculare ecc.), sia iniettando il farmaco direttamente nella circolazione sanguigna.\nIl principale vantaggio della somministrazione tramite le vie endovasali \u00e8 l'evitare la fase di assorbimento, pertanto la biodisponibilit\u00e0 del farmaco \u00e8 pari praticamente alla dose. \nL'iniezione endovenosa pu\u00f2 essere effettuata invece tramite un unico bolo o per infusione continua (cio\u00e8 tramite flebo). Tramite un unico bolo si determina per\u00f2 una concentrazione massima plasmatica immediata che pu\u00f2 determinare problemi di tossicit\u00e0 al cuore e al cervello. L'iniezione deve essere effettuata da una persona con una certa perizia, pena il rischio di formare un embolo. Inoltre, tramite le vie endovasali, lo xenobiotico non \u00e8 pi\u00f9 recuperabile. \nLe altre vie di iniezione sono invece pi\u00f9 rare.\nL'iniezione endoarteriosa \u00e8 molto rara, ha un uso locale ed \u00e8 praticata principalmente per i chemioterapici, ma anche per interventi chirurgici e per uso diagnostico.\nL'iniezione intramuscolare prevede l'iniezione di un farmaco direttamente nel tessuto muscolare. \nL'iniezione intradermica viene utilizzata soprattutto a scopo diagnostico, iniettando allergeni nel derma sottostante l'epidermide. \nTramite iniezioni sottocutanee, invece, lo xenobiotico viene iniettato nel connettivo al di sotto della cute.\nIn alcuni casi un'endovenosa eseguita senza perizia si trasforma in iniezione intradermica non voluta, disperdendo la soluzione iniettata in tutto o in parte nei tessuti circondanti la vena; \u00e8 il cosiddetto fuori vena.\nVanno anche menzionate le preparazioni nasali.\nVie topiche.\nLe vie topiche prevedono il contatto diretto del farmaco con il sito di azione, frequentemente la cute o le mucose, con minimo assorbimento da parte dell'organismo."}
{"id": "2068385", "revid": "1543377", "url": "https://it.wikipedia.org/wiki?curid=2068385", "title": "Crisi di Timor Est del 1999", "text": "La crisi di Timor Est del 1999 fu una crisi internazionale verificatasi nel 1999 a Timor Est, al tempo provincia dell'Indonesia, durante l'occupazione di Timor Est da parte delle forze armate indonesiane.\nCominci\u00f2 con attacchi di anti-indipendentisti contro la popolazione civile, per poi degenerare in atti di violenza pi\u00f9 generalizzati nell'intero paese, e in particolare nella capitale Dili. La violenza scoppi\u00f2 dopo che la maggior parte dei cittadini votanti scelse l'indipendenza dall'Indonesia attraverso il \"referendum\". Si stima che circa 1.400 civili siano morti. Una forza delle Nazioni Unite detta \"INTERFET\" e composta per la maggior parte da personale militare australiano fu dispiegata in Timor Est per ristabilire l'ordine pubblico e mantenere la pace.\nCronologia degli avvenimenti.\nIl referendum per l'indipendenza.\nNel 1999, il governo indonesiano ha deciso, spinto da pressioni internazionali, d'indire un \"referendum\" per stabilire il futuro di Timor Est. Il Portogallo, antico colonizzatore della parte orientale dell'isola, ha cominciato ad attirare dalla propria parte alcuni stati alleati, prima all'interno dell'Unione europea, e poi da ogni altra parte del mondo, per mettere sotto pressione l'Indonesia. Il \"referendum\", svoltosi il 30 agosto sotto il controllo di una missione delle Nazioni Unite detta UNAMET e composta da osservatori internazionali, ha espresso una chiara maggioranza dei votanti (78.5%) a favore dell'indipendenza, rifiutando l'offerta alternativa di costituire una provincia autonoma dell'Indonesia, denominata \"Regione Autonoma Speciale di Timor Est\".\nLo scoppio della crisi e le violenze.\nSubito dopo quest'evento, la Milizia di Timor-Est favorevole all'integrazione, supportata dalle forze militari indonesiane, cominci\u00f2 una campagna di violenze e guerriglia contro la popolazione civile. All'incirca 1.400 esttimoresi furono uccisi e 300.000 furono condotti a forza nella zona occidentale dell'isola come rifugiati. La maggior parte delle infrastrutture della nuova nazione, cos\u00ec come le case, i sistemi d'irrigazione e di forniture idriche, elettriche e le scuole furono distrutte. \nL'intervento internazionale: INTERFET ed UNTAET.\nIl 20 settembre 1999 le forze australiane per il mantenimento della pace della Forza Internazionale di Timor Est (INTERFET) si dispiegarono nel paese e misero fine alle violenze. Gli attivisti in Portogallo, Australia, Stati Uniti e ovunque spinsero i governi a prendere parte, col presidente degli Stati Uniti Bill Clinton, per la trattativa con l'Indonesia, grazie all'aiuto di aiuti concessi dal Fondo Monetario Internazionale per fare fronte alla crisi finanziaria asiatica.\nIl governo indonesiano acconsent\u00ec al ritiro delle sue truppe e accett\u00f2 una forza internazionale a Timor per portare la vita quotidiana della popolazione alla normalit\u00e0. Era chiaro che le Nazioni Unite non avevano sufficienti risorse per combattere le forze militari direttamente. Tuttavia Le Nazioni Unite autorizzarono la creazione di una forza internazionale conosciuta come INTERFET, con la risoluzione numero 1264 del Consiglio di Sicurezza. Le truppe furono formate da 17 nazioni, con circa 9.900 uomini in totale. 4.400 provenivano dall'Australia, ed i restanti soprattutto dal Sud-Est Asiatico. La forza fu comandata dal Generale Maggiore Peter Cosgrove. Le truppe sbarcarono a Timor Est il 20 settembre 1999.\nLa fine.\nAd ottobre 1999 poi le Nazioni Unite assunsero l'amministrazione di Timor Est con la \"United Nations Transitional Administration in East Timor\" (UNTAET) che amministr\u00f2 il Paese per un periodo di circa due anni, al termine del quale il controllo pass\u00f2 alle nuove autorit\u00e0 di Timor Est, che il 20 maggio 2002 proclam\u00f2 la sua indipendenza."}
{"id": "2068397", "revid": "118825100", "url": "https://it.wikipedia.org/wiki?curid=2068397", "title": "Campionati mondiali juniores di sci alpino 1987", "text": "I campionati mondiali juniores di sci alpino 1987 si sono svolti in due localit\u00e0 differenti. Dal 20 al 22 marzo si sono svolte le gare di slalom speciale e gigante nella localit\u00e0 svedese di S\u00e4len, il 26 marzo quelle di discesa nella norvegese Hemsedal.\nRisultati.\nUomini.\nDiscesa libera.\n26 marzo\nGigante.\n22 marzo\nSlalom speciale.\n21 marzo\nCombinata.\n21/26 marzo\nDonne.\nDiscesa libera.\n26 marzo\nGigante.\n20 marzo\nSlalom speciale.\n21 marzo\nCombinata.\n20/26 marzo"}
{"id": "2068426", "revid": "1714743", "url": "https://it.wikipedia.org/wiki?curid=2068426", "title": "Tebaldo II di Blois", "text": "Origine.\nTebaldo, secondo il documento n\u00b0 III del \"Cartulaire de Marmoutier pour le Dunois\", era il figlio del conte di Blois, di Tours, di Chartres, di Ch\u00e2teaudun, di Tours, di Provins e di Reims, Oddone I di Blois e di Berta di Borgogna, che secondo il \"Hugonis Floriacensis, Liber qui Modernorum Regum Francorum continet Actus 9\" era figlia del re di Arles o delle due Borgogne, Corrado III il Pacifico e della sua seconda moglie (come ci conferma la \"Chronica Albrici Monachi Trium Fontium\"), Matilde di Francia (943-980).&lt;br&gt;Oddone I di Blois, come conferma il \"Rodulfi Glabri, Historiarum III\" era figlio del conte di Blois, di Tours, di Chartres e di Ch\u00e2teaudun, Tebaldo I di Blois e della sorella di Erberto III d'Omois, Liutgarda di Vermandois, che, secondo il monaco e scrittore normanno, Guglielmo di Jumi\u00e8ges (anche se non la nomina), era la figlia femmina (secondogenita) del conte di Vermandois, di Meaux, di Soissons e di Madrie e di Vexin, signore di Peronne, Senlis e San Quintino e futuro conte di Troyes, Erberto II (880 \u2013 943) e di Adele (ca. 895- ca. 931), l'unica figlia del marchese di Neustria e futuro re di Francia, Roberto I.\nBiografia.\nTebaldo viene citato in un documento del 989, inerente a una donazione: infatti nel documento n\u00b0 XXIV delle Chartes Vend\u00f4moises, compare come testimone assieme al padre, Oddone I, ed al fratello, Oddone. \nNel 996, alla morte del padre, Tebaldo gli subentr\u00f2 nei titoli e nel governo dei territori delle contee; infatti il documento n\u00b0 VI della raccolta di documenti riguardanti Oddone, \"Eudes, comte de Blois, de Tours, de Chartres, de Troyes et de Meaux\", di quello stesso anno, conferma che i fratelli, Tebaldo e Oddone, definiti conti, assieme alla loro madre, Berta, confermano la donazione fatta dal loro padre, Oddone I, alla abbazia di Bourgueil.\nDella madre Berta, da poco vedova, si era perdutamente innamorato il re di Francia, Roberto II, che avrebbe voluto sposarla, non ottenne il permesso di potersi risposare, sia dal papa Gregorio V che dal re Ugo Capeto, padre di Roberto dato che erano cugini di terzo grado.Sempre nel 996, alla morte di Ugo Capeto, Roberto divenne re di Francia e pochi mesi dopo spos\u00f2, in seconde nozze, pur con l'opposizione di Papa Gregorio V, la cugina Berta, mirando alla successione al regno di Arles o delle due Borgogne. Tebaldo divenne cos\u00ec il figliastro del re di Francia. Fu cos\u00ec che nel 997 il Papa gli inflisse sette anni di penitenza e minacci\u00f2 la scomunica (che poi fu comminata) ai due coniugi e l'interdetto al regno di Francia, se non si fossero separati.\nTebaldo molto probabilmente lasci\u00f2 il governo delle contee al fratello Oddone, in quanto segu\u00ec la vocazione religiosa; infatti un documento di cui non si conosce la data esatta del \"Cartulaire de Marmoutier pour le Bl\u00e9sois\" (non consultato) riporta di una donazione fatta dalla madre Berta all'abbazia di Marmoutier, assieme al figlio Tebaldo, citato come vescovo.\nTebaldo II, nel 1004, mor\u00ec, senza lasciare eredi e gli succedette il fratello minore, il secondogenito Oddone: infatti nel documento n\u00b0 III del \"Cartulaire de Marmoutier pour le Dunoi\", inerente ad una donazione, datato 1004, Oddone lo firma col titolo di conte assieme alla madre che, non ostante si fosse separata da Roberto II, continu\u00f2 ad attribuirsi il titolo di regina (\"Bert\u00e6 regin\u00e6, Odonis comitis filii ius\"), mentre il fratello non compare pi\u00f9.&lt;br&gt;Secondo un documento del capitolo V del \"Chartres Saint-P\u00e8re I, Liber Quintus\", datato 1024 (non consultato), risulta che Tebaldo fu sepolto nell'Abbazia di SanPietro a Chartres. \nDiscendenza.\nDi Tebaldo II non si conosce alcuna discendenza."}
{"id": "2068429", "revid": "123294424", "url": "https://it.wikipedia.org/wiki?curid=2068429", "title": "G\u00fcnter Schabowski", "text": "Funzionario del Partito Socialista Unificato di Germania (SED) nella Repubblica Democratica Tedesca, si guadagn\u00f2 fama in tutto il mondo nel novembre 1989 quando, involontariamente, favor\u00ec l'abbattimento del muro di Berlino.\nBiografia.\nSchabowski \u00e8 nato a Anklam, in Pomerania (ora parte dello Stato federale del Meclemburgo-Pomerania occidentale). Ha studiato giornalismo a Lipsia, dopo di che \u00e8 diventato redattore della rivista sindacale \"Tribune\". Nel 1952 divenne un membro del SED. Nel 1978 \u00e8 diventato il redattore capo del giornale \"Neues Deutschland\" (\"Nuova Germania\"), che come organo ufficiale del SED era considerato il primo giornale nella RDT. Nel 1981 divenne membro del Comitato Centrale del SED. Nel 1985 divenne il Primo Segretario della \"Bezirksleitung\" (direzione di distretto) del SED di Berlino Est e quindi possibile successore di Erich Honecker alla carica pi\u00f9 alta della RDT.\nIl 9 novembre 1989, in seguito ad un malinteso, Schabowski annunci\u00f2 in una trasmissione in diretta, nel corso di una conferenza stampa e rispondendo alla domanda rivolta dal giornalista italiano Riccardo Ehrman (all'epoca inviato dell'ANSA), che tutte le norme per i viaggi all'estero erano state revocate con effetto immediato (\"ab sofort\"). In realt\u00e0 il piano era, date le precedenti migrazioni di massa dei tedeschi orientali che si spostavano nella Germania Ovest attraverso l'Ungheria e la Cecoslovacchia, di far entrare in vigore le nuove regole solo il giorno successivo. Subito dopo l'annuncio ambiguo, nacque l'equivoco: decine di migliaia di persone si riversarono immediatamente nei pressi del muro di Berlino, dove le guardie di frontiera furono costrette ad aprire i punti di accesso e consentire loro l'abbattimento del muro.\nDurante i seguenti regolamenti di conti interni alla \"vecchia guardia\", Schabowski fu rapidamente espulso dal SED. Dopo la riunificazione tedesca, Schabowski divenne molto critico sulla propria attivit\u00e0 nella RDT e su quella dei suoi compagni membri del \"Politb\u00fcro\", come pure sullo stile comunista-leninista in generale. Ha lavorato di nuovo come giornalista e redattore per un piccolo giornale locale, tra il 1992 e il 1999. Insieme ad altre personalit\u00e0 di spicco del regime di RDT, \u00e8 stato accusato degli omicidi dei rifugiati. Nel mese di agosto del 1997 Schabowski venne condannato, insieme a Egon Krenz e G\u00fcnther Kleiber, dal tribunale regionale di Berlino a tre anni di carcere per omicidio colposo multiplo. \u00c8 stato uno dei pochi ex politici della SED a riconoscere pubblicamente la sua corresponsabilit\u00e0 per gli aspetti dittatoriali della DDR."}
{"id": "2068446", "revid": "1482985", "url": "https://it.wikipedia.org/wiki?curid=2068446", "title": "Donald Tsang", "text": "Biografia.\n\u00c8 stato nominato capo del governo nel 2005, e rieletto il 25 marzo 2007; il 1\u00ba luglio 2012 \u00e8 succeduto da Leung Chun-ying.\nTsang \u00e8 cattolico devoto."}
{"id": "2068448", "revid": "599013", "url": "https://it.wikipedia.org/wiki?curid=2068448", "title": "Cadillac Anderson", "text": ""}
{"id": "2068449", "revid": "729019", "url": "https://it.wikipedia.org/wiki?curid=2068449", "title": "EKW C-35", "text": "LEKW C-35 era un biplano da ricognizione sviluppato dall'azienda svizzera Eidgen\u00f6ssischen Konstruktionswerkst\u00e4tten (EKW) negli anni trenta ed utilizzato dalle Forze aeree svizzere fino agli anni cinquanta.\nStoria del progetto.\nNel 1927 le autorit\u00e0 svizzere ottenuto una licenza per la produzione del ricognitore biplano Fokker C.Ve da utilizzare nella propria forza aerea. Gli accordi prevedevano la realizzazione di 48 esemplari, 24 dei quali costruiti negli stabilimenti Eidgen\u00f6ssischen Konstruktionswerkst\u00e4tten (EKW) a Thun, i restanti 24 in quelli della AG f\u00fcr Dornier-Flugzeuge (Doflug) ad Altenrhein I tecnici EKW sfruttarono l'esperienza acquisita nell'operazione per sviluppare una variante locale del modello olandese, in previsione di affiancare e poi sostituire il precedente ricognitore armato gi\u00e0 operativo nei reparti delle Forze aeree svizzere. Nel 1935 l'EKW presenta alla commissione esaminatrice due prototipi, il C-35 biplano ed il pari ruolo monoplano C-36. Il C-35 rispose alle specifiche richieste e, dopo l'emissione di un ordine pari a 40 esemplari, nel 1936 ne venne avviata la produzione in serie.\nTecnica.\nIl C-35 era un biplano dall'impostazione classica. La fusoliera presentava due abitacoli in tandem, l'anteriore per il pilota ed il posteriore, dotato di mitragliatrice da 7,5 mm brandeggiabile da difesa, per l'osservatore. Posteriormente terminava in un impennaggio classico cruciforme e monoderiva dotato di piani orizzontali controventati. La configurazione alare era biplano-sequiplana, ovvero con l'ala inferiore di minore apertura della superiore, con la stessa traslata leggermente verso la parte posteriore. Le due ali erano collegate tra loro da due montanti tubolari \"ad N\" per lato in prossimit\u00e0 delle estremit\u00e0, integrati da tiranti in cavetto d'acciaio ed alla fusoliera da una struttura centrale anch'essa tubolare. Il carrello d'atterraggio era un triciclo classico, fisso ed ammortizzato, con le ruote anteriori in alcuni esemplari dotate di una carenatura semiavvolgente, integrato posteriormente da un ruotino d'appoggio anch'esso ammortizzato. La propulsione era affidata ad un 12 cilindri a V Hispano-Suiza HS-77 raffreddato a liquido, versione locale prodotta su licenza del francese Hispano-Suiza 12Y, capace di 860 CV (633 kW). L'armamento era basato, oltre che sulla brandeggiabile, da 2 altre mitragliatrici calibro 7,5 mm posizionate sulle semiali integrate da un cannoncino automatico calibro 20 mm posizionato nel mozzo dell'elica.\nImpiego operativo.\nIl primo esemplare venne consegnato ai reparti nel maggio 1937, e l'ordine venne completamente evaso alla fine del 1938. Successivamente, per completare il parco volante necessario, venne emesso un altro ordine per 8 esemplari e pezzi di ricambio, i quali furono prodotti tra il 1941 ed il 1942. Il C-35 venne rimosso dal servizio di prima linea nel 1943, sostituito dal F&amp;W C-3603 e trasferito alle unit\u00e0 notturne, quindi ritirato definitivamente nel 1954."}
{"id": "2068450", "revid": "300067", "url": "https://it.wikipedia.org/wiki?curid=2068450", "title": "Greg Anderson", "text": ""}
{"id": "2068454", "revid": "1714247", "url": "https://it.wikipedia.org/wiki?curid=2068454", "title": "Discografia dei Mastodon", "text": "La discografia dei Mastodon comprende sette album, sei Ep, due raccolte ed uno split album."}
{"id": "2068460", "revid": "767487", "url": "https://it.wikipedia.org/wiki?curid=2068460", "title": "Scodella", "text": "La scodella \u00e8 una stoviglia di forma semisferica adatta a contenere liquidi. Il suo nome deriva dal latino \"scutella\" forse derivante da \"scutum\" scudo, pi\u00f9 probabilmente diminutivo di \"scutra\" dal greco \"chytra\" contenitore di terra.\nCaratteristiche.\nSua caratteristica \u00e8 di non avere manico, alla base ha un rinforzo che fa da piede garantendone la stabilit\u00e0. Materiale d'elezione \u00e8 la ceramica e la porcellana, meno comuni vetro, metallo e legno. Quelle infrangibili sono realizzate in resina melamminica o materiale plastico, quelle usa e getta in plastica leggera.\nUtilizzo.\nLa scodella era usata per la colazione con il caffellatte, per il pranzo con le minestre in brodo, nelle osterie per bere il vino, oggi meno comune perch\u00e9 soppiantata da tazze con manico e bicchieri in vetro anche se piccole tazze da vino in porcellana bianca sono ancora usate dagli appassionati."}
{"id": "2068461", "revid": "253269", "url": "https://it.wikipedia.org/wiki?curid=2068461", "title": "Linda Christian", "text": "Biografia.\nNata in Messico dall'olandese Gerardus Jacob Welter, ingegnere e amministratore della Royal Dutch Shell, e dalla messicana Blanca Rosa Vorhauer, proveniente da una famiglia di origini tedesche, francesi e spagnole, Linda Christian era la prima di quattro figli. Dopo di lei nacquero Gerardus Jacob (1924), Ariadna Gloria (1930-1998), divenuta anche lei attrice, e Edward Albert (1932). Aspirava da giovane a diventare fisica, finch\u00e9 alla fine delle scuole secondarie incontr\u00f2 Errol Flynn, che la convinse ad abbandonare gli studi e iniziare la carriera cinematografica, procurandole un contratto di sette anni con la Metro-Goldwyn-Mayer. Esord\u00ec nel 1944 con la commedia musicale \"Cos\u00ec vinsi la guerra\" e si guadagn\u00f2 presto il soprannome di \"The anatomic bomb\", per la straordinaria bellezza. Nel 1948 recit\u00f2 nel film \"Tarzan e le sirene\", che fu l'ultima apparizione di Johnny Weissmuller nel ruolo di Tarzan.\nApparve poi nella versione televisiva di \"Casino Royale\" (1954), grazie al quale pu\u00f2 essere definita la prima \"Bond girl\" (Ursula Andress arriver\u00e0 solo nel 1962), e nel 1963 in un giallo della serie tv \"L'ora di Hitchcock\" (\"Alfred Hitchcock Hour\"). Nel 1963 prese parte a \"International Hotel\" di Anthony Asquith, con Richard Burton ed Elizabeth Taylor. In Italia gir\u00f2 svariati film, diretti tra gli altri da Camillo Mastrocinque, Francesco Rosi e Aldo Grimaldi. Fu tra i personaggi principali di \"Nel sole\" (1967), a fianco della figlia Romina Power e del genero Al Bano. \nNonostante la nutrita filmografia, la sua popolarit\u00e0 fu dovuta principalmente al matrimonio con l'attore statunitense Tyrone Power, celebrato a Roma il 28 gennaio del 1949, dopo due anni di fidanzamento, e festeggiato da migliaia di persone. L'abito da sposa fu realizzato dall'atelier delle sorelle Fontana. Le nozze furono un grande evento mediatico e i due sposi vennero anche ricevuti da papa Pio XII. La chiesa scelta per la cerimonia fu la Basilica di Santa Francesca Romana, a pochi passi dal Colosseo, e ispir\u00f2 il nome della loro primogenita, Romina Francesca Power, nata nel 1951 all'ottavo mese di gestazione, dopo due aborti spontanei.\nLa stessa Christian raccont\u00f2 in un'intervista di aver trascorso il periodo della gravidanza a letto, ferma, \u00abcome una malata\u00bb. Dopo due anni, nel 1953, nacque la secondogenita Taryn Power (Taryn Stephanie Power), che come Romina segu\u00ec le orme artistiche dei genitori. La travagliata unione con Power termin\u00f2 con il divorzio nel 1956. Poco dopo inizi\u00f2 una relazione con Alfonso de Portago, finita tragicamente per la morte del pilota nel corso dell'edizione del 1957 della celebre Mille Miglia, quando egli si schiant\u00f2 con la sua Ferrari, morendo insieme al copilota, il brasiliano Nelson, e a nove spettatori. In seguito, tra il 1962 e il 1963, fu sposata con l'attore inglese Edmund Purdom, con il quale si stabil\u00ec prima a Roma e poi nel Kent, in Inghilterra. Torn\u00f2 in Italia negli anni immediatamente successivi.\nLa sua ultima apparizione sulle scene risale al 1988 nel film \"Cambiamento d'aria\" di Pietro Galasso. Grazie ai frequenti spostamenti della sua famiglia d'origine tra Medio Oriente, Africa, Europa e America, e al suo amore per i viaggi, divenne una vera e propria poliglotta: parlava correttamente francese, tedesco, olandese, spagnolo, inglese, italiano e superficialmente l'arabo e il russo. Tra i suoi amici ci furono inoltre le persone pi\u00f9 influenti della sua epoca. Fu la modella preferita del pittore Diego Rivera. Anche lei amava dipingere, soprattutto ritratti dei suoi otto nipoti. Mor\u00ec a 87 anni, il 22 luglio 2011, nella sua casa di Palm Springs in California, a causa di un tumore del colon di cui soffriva da tempo. Negli ultimi tre anni della sua vita venne assistita dalla primogenita Romina Power, con la quale, a suo dire, si era riconciliata dopo circa trent'anni d'incomprensioni.\nLinda e la nipote Ylenia.\nNonostante si vedessero di rado, Linda e la nipote Ylenia Carrisi avevano un buon rapporto. In diverse interviste ha affermato di non credere, come sua figlia Romina e quasi tutti i componenti delle famiglie Carrisi e Power, alla versione della polizia di New Orleans sull'enigmatica scomparsa della nipote, che la darebbe per morta affogata nelle acque del Mississippi nel gennaio del 1994. Aveva dichiarato inoltre \"torner\u00e0 per il mio funerale\", circostanza non verificatasi."}
{"id": "2068473", "revid": "116770173", "url": "https://it.wikipedia.org/wiki?curid=2068473", "title": "Giovanni La Cecilia", "text": "Biografia.\nEsponente della carboneria meridionale, La Cecilia partecip\u00f2 alla rivoluzione costituzionale napoletana del 1820, che gli cost\u00f2 la prigionia, mentre dal 1827 divenne esule, andando a Livorno, dove collabor\u00f2 con Francesco Domenico Guerrazzi, e dove pubblic\u00f2, nel 1828, il suo primo romanzo storico \"I Sanniti\".\nEspulso dalla Toscana, nel 1830 si rec\u00f2 prima in Corsica e poi, nell'ordine, a Marsiglia, Tours e Parigi. Grazie all'influenza su di lui esercitata dalla setta di Filippo Buonarroti, che nella capitale francese aveva costituito una \"Giunta liberatrice italiana\" (La Cecilia ne era il segretario), divenne stretto collaboratore di Giuseppe Mazzini nell'organizzazione della Giovine Italia, e dell'omonimo giornale, sin dal primo numero nel quale pubblic\u00f2 un articolo su Pietro Colletta. Continu\u00f2 anche a scrivere volumi a carattere storico-politico, editi inizialmente in francese, come quelli su \"La Repubblica partenopea\" del 1834 e su \"Masaniello\" del 1838. A Parigi, infine, La Cecilia divenne amico del rivoluzionario Carlo Lauberg, che sarebbe morto di l\u00ec a breve.\nNel 1847 ritorn\u00f2 a Livorno, e il 6 gennaio 1848 si rese protagonista, assieme ad altri mazziniani, sia della sommossa dei facchini disoccupati del porto sia del coinvolgimento di Guerrazzi nel fallito tentativo di spingere il governo guidato da Cosimo Ridolfi alla guerra contro l'Austria, con la conseguenza che entrambi vennero arrestati. Tornato nella natia Napoli, dopo la concessione della costituzione ferdinandea del 29 gennaio 1848, le sue iniziative si inscrissero nell'ala pi\u00f9 radicale del movimento liberale napoletano, combattendo contro le truppe borboniche con il calabrese Pietro Mileti durante i fatti del 15 maggio 1848, ma l'esito negativo lo costrinse a rifugiarsi a Roma e, di nuovo, in Toscana. Qui il Guerrazzi, in seguito alla fuga di Leopoldo II e alla conseguente formazione del \"governo democratico\" (8 febbraio 1849), gli confer\u00ec incarichi diplomatici.\nAncora esule in Corsica e poi in Piemonte, nel 1854 fu in contatto con Giuseppe Garibaldi, mentre fra il 1855 e il 1856 cur\u00f2 la pubblicazione dei giornali \u00abLa Voce del progresso\u00bb e l'\u00abIndipendente\u00bb. Nel 1860 rientr\u00f2, definitivamente, a Napoli, per continuare l'attivit\u00e0 pubblicistica e storico-letteraria, bench\u00e9 l'ambiguit\u00e0 dei suoi ultimi scritti abbia dato adito al sospetto che fosse finanziata dell'esiliata corte borbonica."}
{"id": "2068474", "revid": "599013", "url": "https://it.wikipedia.org/wiki?curid=2068474", "title": "Kenny Smith", "text": "Carriera.\nKenny \u00e8 nato nel Queens, quartiere di New York, nel 1965 e ha frequentato la Archbishop Molloy High School, dove \u00e8 stato allenato dal grande coach Jack Curran. Nel 1983 si diploma per poi andare alla UNC, dove viene allenato da Dean Smith.\nNel 1987 viene scelto come sesta scelta assoluta dai Sacramento Kings. La sua carriera, durata dieci anni, lo vedr\u00e0 giocare in citt\u00e0 come Atlanta, Houston (dove vincer\u00e0 due titoli consecutivi, nel 1994 e 1995), Detroit, Orlando e Denver, segnando 9397 punti e 4073 assist.\nGi\u00e0 dal 1998, l'anno successivo al suo ritiro, comincia a lavorare come giornalista sportivo e attualmente continua ad occuparsi di NBA nel programma \"Inside the NBA\" su TNT, dove viene affiancato dal giornalista Ernie Johnson Jr. e da altri due grandi ex cestisti, Shaquille O'Neal e Charles Barkley."}
{"id": "2068475", "revid": "399", "url": "https://it.wikipedia.org/wiki?curid=2068475", "title": "Personaggi de L'era glaciale", "text": "Questa \u00e8 una lista dei personaggi della saga \"L'era glaciale\".\nPersonaggi principali.\nManfred.\nSoprannominato Manny. \u00c8 un mammut burbero, scontroso, cinico ed inizialmente malinconico, ma anche di buon cuore e coraggioso. Il suo malanimo \u00e8 dettato, nel primo film, dal fatto che sua moglie e suo figlio sono stati uccisi da una trib\u00f9 di uomini in una battuta di caccia, mentre nel secondo capitolo perch\u00e9 crede di essere l'ultimo membro della sua specie. Nel secondo film si innamorer\u00e0 di un'altra mammut di nome Ellie, con cui avr\u00e0 una figlia di nome Pesca nel terzo film. Nel quarto film Pesca non \u00e8 pi\u00f9 un cucciolo, ma una goffa adolescente che vuole frequentare gli altri giovani mammut (ritenuti, non a torto, incoscienti dallo stesso Manny) e ci\u00f2 lo porta a rivelarsi estremamente protettivo nei suoi confronti, a tal punto che la situazione degenera in una lite tra lui e sua figlia, proprio il momento prima che la terra si spacchi, gettandolo in mare e separandolo dalla sua famiglia. Nel quinto film \u00e8 alle prese con Julian, suo futuro genero e attuale fidanzato di Pesca, che verso la fine accetter\u00e0. Nel sesto film, cercher\u00e0 di riportare a casa Crash ed Eddie dopo che, stanchi della loro vita quotidiana, sono tornati nel mondo dei dinosauri per vivere una vita d'avventura con Buck.\n\u00c8 doppiato da Ray Romano nell'edizione originale, mentre in italiano da Leo Gullotta (nei primi tre film e nel sesto film) e Filippo Timi (nel quarto e quinto film).\nSid.\nIl suo nome completo \u00e8 Sidney. \u00c8 un megalonice imbranato e chiacchierone, ma anche buono e altruista, membro del branco composto inizialmente da lui, Manny e Diego. Sid non riesce mai a capire quando \u00e8 il momento per parlare o agire, risultando petulante e fastidioso: per esempio, nel primo film parla in continuazione a Manny; nel secondo film canta continuamente canzoni sull'estinzione di una specie quando Manny \u00e8 in piena crisi per questo motivo; nel quarto film mette una collana di corallo a Diego mentre lui affermava di essere un \"assassino spietato\". Ha una famiglia composta da padre, madre, fratello minore, zio e nonna. Questi compaiono nel quarto film per poco tempo, poich\u00e9 vogliono lasciargli la nonna per poi abbandonarlo di nuovo, poich\u00e9 creduto solo un combina guai. Alla fine, per\u00f2, dopo aver salvato Manny e aver sconfitto i pirati con l'aiuto di sua nonna e della balena Amorina, verr\u00e0 considerato un eroe. Nel quinto film incontra la sua anima gemella, una femmina di megalonice di nome Brooke. Nel sesto film, aiuter\u00e0 Manny e gli altri a riportare Crash ed Eddie a casa dopo che sono tornati nel mondo dei dinosauri.\n\u00c8 doppiato in originale da John Leguizamo, mentre in italiano da Claudio Bisio sia nei film che nel videogioco \"L'era glaciale 2 - Il disgelo\".\nDiego.\nDiego \u00e8 una tigre dai denti a sciabola. Agile ed intelligente, nel primo film si presenta come nemico di Manny e Sid, volendo con l'inganno sottrargli il piccolo umano che stanno riportando al padre e farli mangiare dal suo branco. In fondo \u00e8 molto leale e buono, come dimostra il fatto che non riesce a tradire gli amici ma anzi, si sacrifica per salvare Manny. Nei successivi film si rivela buono e fedele verso gli amici, anche se non si risparmia dal prendere in giro Sid. \u00c8 anche molto orgoglioso, come dimostra dal non sapere accettare le critiche o il non ammettere di essersi innamorato nel quarto film. \u00c8 anche molto coraggioso e altruista come dimostra sfidando le sue paure (l'acqua, appunto) per salvare Sid, Crash ed Eddie durante l'inondazione. Nel terzo film sente di aver perso le sue doti di cacciatore e questo lo porta a lasciare i suoi amici finch\u00e9 non torna con loro per salvare Sid. Nel quarto film si innamorer\u00e0 di Shira, una tigre dai denti a sciabola femmina, nonch\u00e9 il primo ufficiale della ciurma di Capitan Sbudella, che alla fine abbandoner\u00e0 quest'ultimo per unirsi al branco di Diego, avendo capito quanto lei sia insignificante per Sbudella. Nel quinto film \u00e8 sposato con Shira da quasi due anni ed entrambi progettano di avere dei figli, ma inizialmente i cuccioli degli altri animali sono spaventati da loro (perch\u00e9 sono carnivori) e solo alla fine vengono benvoluti come eroi.\n\u00c8 doppiato in originale da Denis Leary, mentre in italiano da Pino Insegno in tutti e cinque i film e da Diego Sabre nel videogioco \"L'era glaciale 2 - Il disgelo\".\nScrat.\nScrat \u00e8 un scoiattolo dai denti a sciabola, nervoso, maldestro e molto sfortunato che tenta con tutte le sue forze di portare al sicuro la sua ghianda, a cui \u00e8 particolarmente affezionato, sebbene non riesca mai a impossessarsene. Le sue apparizioni, specialmente nella prima parte di ogni film, fanno vedere come lui e la sua ghianda provochino i disastri da cui gli altri protagonisti devono salvarsi, come ad esempio nel primo film, quando \u00e8 lui che provoca la spaccatura che creer\u00e0 il \"passo dei ghiacciai\" che Manny, Diego e Sid devono raggiungere prima che si chiuda, oppure nel quarto, quando \u00e8 lui a provocare la deriva dei continenti, spaccando la terra nel tentativo di sotterrare la ghianda.\n\u00c8 doppiato da Chris Wedge, regista del primo film e produttore esecutivo dei suoi seguiti.\nEllie.\nEllie \u00e8 una mammut dolce e testarda, nonch\u00e9 l'attuale moglie di Manfred, che incontra per la prima volta nel secondo film. \u00c8 la sorella adottiva di Crash e Eddie; avendo sempre vissuto con loro \u00e8 convinta di essere un opossum e fa tutto quello che fanno questi piccoli animali (dorme sugli alberi appesa alla coda, si nasconde, viaggia di notte per paura dei predatori, si finge morta quando si avvicina un animale pericoloso, ecc.). Manny dovr\u00e0 convincerla di essere una mammut e quindi aiutarlo a far perpetuare la specie. Per una fortunata coincidenza, durante il viaggio per sfuggire all'inondazione, lei e gli altri passano davanti a un albero che Ellie afferma di riconoscere e ha un flashback in cui ricorda un episodio della sua infanzia: era una cucciola e, smarritasi durante una tempesta di neve, si rifugi\u00f2 sotto a quell'albero dove erano presenti Crash, Eddie e la loro madre, che l'adott\u00f2. Dopo il flashback Ellie capisce di essere un mammut e alla fine del film lei, Manny, Sid, Diego, Crash ed Eddie formano un branco e partono alla ricerca di nuove avventure.\nNel terzo film avr\u00e0 una figlia con Manfred, a cui dar\u00e0 il nome di Pesca.\nNel quarto film si rivela una madre comprensiva nei confronti della figlia e accompagna il resto del branco verso la salvezza mentre una parete immensa minaccia le loro vite.\nNel quinto film Ellie \u00e8 al suo ventesimo anniversario di matrimonio con Manny e accetta senza tanti problemi il suo futuro genero Julian.\nNel sesto film, ha un litigio con i suoi fratelli che li spinge a lasciare casa e a tornare nel mondo dei dinosauri per vivere una vita d'avventura assieme a Buck. Pentita, assieme a suo marito e a Sid e Diego, andr\u00e0 nel mondo perduto a riportare Crash ed Eddie a casa.\nNell'edizione originale \u00e8 doppiata dall'attrice e cantante Queen Latifah in originale e in italiano da Roberta Lanfranchi e da Cinzia Massironi nel videogioco \"L'era glaciale 2 - Il disgelo\".\nCrash e Eddie.\nCrash e Eddie sono due opossum gemelli, nonch\u00e9 i fratelli adottivi di Ellie, che appaiono per la prima volta nel secondo film della saga.\nSono i membri pi\u00f9 infantili e scanzonati del branco: spericolati, vivaci e irresponsabili, si autodefiniscono molto stupidi, sebbene qualche volta sanno essere seri in situazioni critiche. Vivono ogni istante e non si preoccupano assolutamente (o quasi) di una morte inevitabile, rendendo le loro giornate pi\u00f9 divertenti con battute di spirito e azioni pericolose (non \u00e8 infatti raro vederli rischiare la vita o farsi male durante le loro innumerevoli bravate). Tra i loro hobby c'\u00e8 anche quello di tormentare Sid e Diego.\nEssendo degli opossum, hanno le abitudini tipiche di questa specie: sono soliti rimanere appesi per la coda mentre dormono sugli alberi, si nascondono e fingono di essere morti per evitare di essere assaliti dai nemici.\nNutrono una sincera ammirazione nei confronti del furetto Buck, che hanno conosciuto nel terzo film (per poi incontrarlo di nuovo nel quinto film), arrivando a cercare di imitarlo in pi\u00f9 di un'occasione.\nCrash ha gli occhi azzurri ed \u00e8 doppiato dall'attore Seann William Scott (2-5) e dal doppiatore Vincent Tong (6) in originale e in italiano da Francesco Pezzulli.\nEddie ha gli occhi castani e il setto nasale marrone. \u00c8 doppiato in originale da Josh Peck (2-5) e Aaron Harris (6) e in italiano dal cantante britannico Lee Ryan (2-5) e AaronHarris (6).\nBuck.\nBuck (abbreviazione di Buckminster) \u00e8 un furetto (nella versione originale, nel libro e nel videogioco \u00e8 una donnola) apparso per la prima volta nel terzo film. Porta una benda sull'occhio destro, perso nella sua battaglia con il \"Baryonyx\" albino Rudy. Usa come coltello proprio un dente dello stesso Rudy, avendoglielo rotto dopo aver perso l'occhio. Buck \u00e8 strampalato e durante il terzo film aiuta il branco di amici a ritrovare Sid. Grazie alla sua conoscenza dei pericoli e delle insidie del mondo sotterraneo salva le loro vite in pi\u00f9 di un'occasione. Alla fine del terzo film, sebbene inizialmente stesse per unirsi al branco cambia idea dopo aver scoperto che il suo acerrimo nemico Rudy era ancora vivo. Nella scena finale del film lo si pu\u00f2 infatti vedere in groppa a Rudy mentre lo cavalca avendolo ormai addestrato.\nNel quarto film, sia Buck sia Rudy vengono mostrati in un brevissimo cameo all'inizio del film.\nNel quinto film, Buck vive ancora nel mondo dei dinosauri dove \u00e8 in lotta con Gavin, un feroce \"Dakotaraptor\" e i suoi figli Gertie e Roger che rubano uova di altri dinosauri. Dopo aver scoperto della pioggia di meteoriti del mondo di sopra e aver ritrovato una sorta di profezia su come salvare la terra dal disastro si riunisce alla mandria, aiutandoli nel viaggio per salvare loro e il pianeta e tentandoli di proteggere dagli stessi \"Dakotaraptor\" che ha inconsapevolmente liberato. In questo film avr\u00e0 come figlia una zucca. Si scopre che nella sua mente ha pure tre personalit\u00e0 distinte, la pi\u00f9 importante delle quali sembra essere Neil deBuck Weasel.\nNel sesto film, lui e la sua fidanzata Zee sono alle prese con un perfido Triceratopo nano parlante di nome Orson che vuole dominare il mondo perduto con i suoi Raptor e ricevono l'aiuto di Crash ed Eddie, che hanno deciso di andare a vivere nel mondo dei dinosauri per vivere una vita d'avventura come lui dopo una lite con la loro sorella adottiva Ellie.\n\u00c8 doppiato in originale da Simon Pegg e in italiano da Massimo Giuliani e da Luca Sandri nei videogiochi.\nPesca.\nPesca (\"Peaches\") \u00e8 la figlia che Ellie partorisce alla fine del terzo film. La parola pesca doveva segnalare a Manfred che Ellie stava avendo le contrazioni e quindi stava per partorire ma alla fine diventa il nome della nuova arrivata.\nAppare anche nel quarto film \"L'era glaciale 4 - Continenti alla deriva\" come una mammut adolescente che cerca di ribellarsi al padre Manny e avr\u00e0 la sua prima cotta per un mammut di nome Ethan. Pesca tenter\u00e0 di farsi notare da Ethan in maniera goffa, ma quando riesce a stare con lui si render\u00e0 conto di quanto siano sconsiderati lui e i suoi amici mammut, pentendosi di aver voluto entrare nel loro gruppo. Come sua madre ha molte abitudini degli opossum: dorme sugli alberi attaccandosi per la coda ed \u00e8 molto agile nel viaggiare da albero ad albero, come dimostra quando manda KO Capitan Sbudella. Pesca \u00e8 anche esasperata dall'estrema protettivit\u00e0 di Manny, che le vieta di frequentare gli altri giovani mammut e in particolare Ethan, anche se alla fine del quarto film inizia a concederle molta pi\u00f9 libert\u00e0.\nNel quinto film \u00e8 fidanzata con un mammut coetaneo di nome Julian e in seguito si sposeranno. In una scena Pesca dimostra di saper essere molto materna e capace di badare a se stessa, superando una serie di prove che Ellie e gli altri le hanno preparato.\n\u00c8 doppiata in originale da Ciara Bravo e Keke Palmer e in italiano da Agnese Marteddu da cucciola nel corto \"L'era Natale\" e da Isabelle Adriani da adulta.\nNonnina.\nNonnina (\"Granny\") \u00e8 un'anziana femmina di bradipo (in realt\u00e0 una megalonice) e la nonna paterna di Sid, che compare per la prima volta nel quarto film. \u00c8 bisbetica e presuntuosa, ma nonostante i suoi anni e l'aspetto decrepito, \u00e8 ancora dotata di una grande energia vitale e non manca di colpire col suo bastone da passeggio chi la infastidisce. Diventa uno dei protagonisti del quarto film, dopo che inavvertitamente si trova alla deriva insieme a Sid, Manfred e Diego ritrovandosi anche a dover scappare da Capitan Sbudella e la sua ciurma di pirati.\nRitorna nel quinto film (ma come personaggio di supporto) insieme al nipote e ai suoi amici, dove si ritrova insieme agli altri a dover scappare dai meteoriti che stanno distruggendo tutto quanto e nel viaggio incontrer\u00e0 il vecchio amico del branco il furetto Buck fuggito dal mondo dei dinosauri incontrera anche il Dromesario Gavin che vuole uccidere Buck e il branco per poter dominare il mondo che la fa capire accidentalmente nel buio da Roger e insieme al branco arriva a Geotopia dove viene corteggiata dal coniglio Teddy che egli trova incantevole e, alla fine, dopo essere entrata in contatto con un cristallo di Geotopia ritorna giovane e si rivela, una volta ringiovanita, piuttosto affascinante e si fidanza con Teddy.\n\u00c8 considerata una dei personaggi pi\u00f9 comici dell'intera saga de L'era glaciale, e nel quarto film ha lo stesso ruolo comico di Buck, solo un po' pi\u00f9 anziana e scorbutica ma comicamente anni ottanta nelle abitudini.\nLe presta la voce originale l'attrice Wanda Sykes e in italiano Cristina Noci\nShira.\nShira \u00e8 una bellissima e affascinante femmina di tigre dai denti a sciabola albina, personaggio redento del quarto film e compagna di Diego. Inizialmente fa parte della ciurma pirata del Capitan Sbudella come primo ufficiale, ma poi si unisce al gruppo di Manfred, Sid e Diego. \u00c8 una tigre forte, pungente e dalla mente scattante, e grazie a Diego diventer\u00e0 molto pi\u00f9 dolce e simpatica. In realt\u00e0 le due tigri sono anime gemelle: in una scena, Shira rivela a Diego che anche lei ha lasciato il suo branco di tigri perch\u00e9 non condivideva la loro mentalit\u00e0 e ha provato un senso di non appartenenza finch\u00e9 non si \u00e8 unita ai pirati. All'inizio \u00e8 nemica di Diego, ma poi si affezioner\u00e0 a lui e sapendo il pericolo che corre affrontando Sbudella, lo protegge e, controvoglia, lo lascia partire insieme a Manny e Sid, rischiando lei stessa la morte per il tradimento fatto a Sbudella. Dopo questo evento capir\u00e0 di esserne innamorata. Sguincio ha un'avversione per lei perch\u00e9 \u00e8 primo ufficiale. Alla fine entra a far parte del branco e si unisce a Diego.\nNel quinto film lei e Diego, ormai sposati da quasi due anni, progettano di avere dei figli, ma inizialmente Shira non ne \u00e8 del tutto convinta dato che tutti gli approcci che la coppia ha avuto con i bambini sono risultati un fallimento perch\u00e9 i cuccioli hanno paura di loro dato il loro lato da predatori. Quando la catastrofe incombe, la coppia rinuncia per un po' ai loro desideri di genitorialit\u00e0. Dopo aver salvato il mondo dalla collisione con un asteroide, vengono benvoluti dai cuccioli di prima come eroi (raccontandogli la storia); con questo progresso Shira e Diego sono finalmente pronti per fare i genitori.\nIn originale le presta la voce la celebre popstar americana Jennifer Lopez mentre nei videogiochi viene interpretata da Anna Graves e in italiano l'attrice e cantante cino-italiana Hong-hu Ada Perotti.\nPersonaggi de \"L'era glaciale\".\nRoshan.\nRoshan \u00e8 un bambino ed \u00e8 il figlio del capo di un villaggio di Neanderthal. Gli uomini della sua trib\u00f9 hanno ucciso molti dei compagni di Diego e Soto solo per usare la loro pelle per riscaldarsi dal freddo pungente, senza intenzioni malvagie. Anche se possa sembrare cos\u00ec, non \u00e8 la sua trib\u00f9 che ha ucciso la ex-moglie e il figlio di Manny, ma una trib\u00f9 assai feroce e che abitava pi\u00f9 vicino al Mezzo Picco. Viene salvato grazie alla madre, che alla fine trover\u00e0 la morte, dal branco di smilodonti capeggiati da Soto, che voleva divorarlo per vendicarsi degli altri simili che sono stati uccisi dal padre. Viene trovato da Manfred e Sid, che decidono di riportarlo indietro, aiutati da Diego. \u00c8 un bambino molto dolce, grazioso, tenero e adorabile, tanto che (solo dopo alcune avventure) persino Manny e Diego ci si affezioneranno, inoltre dimostra di essere coraggioso (come quando Manny lo appende sopra ad un albero spoglio e il bimbo lo trova divertente). Alla fine riesce a ritornare dal padre e dalla sua trib\u00f9.\nSoto.\nSoto \u00e8 l'antagonista principale del primo film ed \u00e8 il capo delle tigri dai denti a sciabola (o semplicemente delle \"Sciabole\"), incarica Diego, inizialmente suo vice insieme a Zeke, di rubare e uccidere Roshan, un bimbo di Neanderthal, da una trib\u00f9 di uomini per vendetta, poich\u00e9 il padre del bambino aveva ucciso met\u00e0 delle Sciabole. Quando non riescono a prendere il bimbo, ma a far morire solo la madre, Soto minaccia Diego di portargli vivo il bambino, a meno che non voglia finire lui al suo posto. Pertanto lo aspetta al mezzo picco dei ghiacciai e quando riceve la notizia di Diego su Manny che sta con il bimbo, desideroso di assaporare pure la carne di mammut, ne rimane compiaciuto, ma intima alle Sciabole (Lenny, Zeke e Oscar) di non toccare il mammut prima di avere Roshan. Ma successivamente Diego si rivolter\u00e0 contro le Sciabole, unendosi a Sid e Manny, al fianco dei quali lotta contro Soto, Zeke, Oscar e Lenny. Soto lo stende, anche quando Diego fa da scudo a Manny, ma, nel tentativo di andare a sbranare Sid e il bambino, muore ucciso da Manny, che lo spinge contro una parete rocciosa dove alcune appuntite stalattiti di ghiaccio, cedendo all'impatto di Soto contro la roccia e staccandosi da essa, gli si conficcano addosso uccidendolo sul colpo.\nA causa della sua morte ovviamente non \u00e8 mai apparso nei film successivi ma \u00e8 stato menzionato da Diego nel quarto film quando quest'ultimo scopre che la tigre Shira, suo interesse amoroso, gli rivela che ha lasciato il suo branco e quest'ultimo, sorpreso, le rivela che lui ha fatto lo stesso e le rivela che a differenza di lei lui non moll\u00f2 il suo branco per un altro ma perch\u00e9 aveva trovato qualcosa di meglio: una famiglia.\nDei vecchi compagni di Diego era il pi\u00f9 vendicativo, il pi\u00f9 determinato e il pi\u00f9 intelligente (pianifica un attacco per distrarre gli uomini permettendo a Diego, indisturbato, di arrivare al bambino e di intrappolare Manfred in un angolo).\nSoto \u00e8 doppiato in originale da Goran Vi\u0161nji\u0107 e in italiano da Ennio Coltorti.\nZeke.\nZeke \u00e8 una tigre dai denti a sciabola che fa parte del gruppo di Soto: \u00e8 il pi\u00f9 piccolo del branco ed \u00e8 impaziente e folle, ma \u00e8 il vice pi\u00f9 fedele a Soto ed \u00e8 nemico di Manfred, Sid e, successivamente di Diego. Vuole a tutti i costi pregustare la carne di Manny ed \u00e8 quello pi\u00f9 in contrasto con Sid, ma alla fine, nel tentativo di portare Roshan a Soto, viene sconfitto da Sid, che lo incastra in un tronco. Non si sa pi\u00f9 nulla della sua sorte.\n\u00c8 doppiato originariamente da Jack Black e da Franco Zucca in italiano.\nOscar.\nOscar \u00e8 una tigre dai denti a sciabola, membro del clan di Soto: ha un comportamento molto altezzoso e dubita gi\u00e0 dall'inizio delle capacit\u00e0 di Diego, dopo che aveva perso il bambino che avrebbe dovuto rapire. Insieme a Zeke, porter\u00e0 a Soto il messaggio sulla presenza del carnoso mammut Manny insieme al bimbo. Al mezzo picco tenter\u00e0 di uccidere e intrappolare Manny, ma, vedendo il mammut uccidere il suo capo Soto, s'impaurisce e scappa senza pi\u00f9 farsi rivedere.\n\u00c8 doppiato da Alan Tudyk in originale e da Paolo Buglioni in italiano.\nLenny.\nLenny \u00e8 un omoterio (sebbene nel film venga fatto passare per una tigre dai denti a sciabola), membro del clan di Soto, ha sempre fame e fedele alla sua specie \u00e8 pi\u00f9 corpulento degli altri membri del branco e ha le zanne pi\u00f9 corte. Ci\u00f2 nonostante, \u00e8 codardo e ha paura di Soto e della sorte di Manny. Alla fine cercher\u00e0 di bloccare Manny, ma, vedendo il mammut uccidere il suo capo Soto, se la squaglia definitivamente insieme a Oscar.\n\u00c8 doppiato da Alan Tudyk in originale e da Paolo Lombardi in italiano.\nCarl e Frank.\nCarl e Frank sono un brontotherium (Frank) e un embolotherium (Carl) che vogliono uccidere Sid, il quale, dopo avere accidentalmente calpestato degli escrementi, si \u00e8 pulito i piedi nella loro insalata e in seguito ha mangiato l'ultimo dente di leone sopravvissuto all'era glaciale imminente.\nTuttavia Sid verr\u00e0 difeso da Manfred, che scaccer\u00e0 via il brontoterio e l'emboloterio.\nRiappariranno pi\u00f9 avanti, ancora intenzionati a uccidere Sid (che in quell'occasione chiama loro inavvertitamente \"signore\"), ma il bradipo finger\u00e0 di essere stato ucciso da Diego ed essi finalmente smetteranno di dargli la caccia.\nSono doppiati rispettivamente da Cedric the Entertainer e Stephen Root in originale e da Gerolamo Alchieri e Mario Bombardieri in italiano.\nPersonaggi de \"L'era glaciale 2 - Il disgelo\".\nTornado e Cretaceo.\nTornado e Cretaceo, (rispettivamente un Globidens e un Metriorhyncus) antagonisti principali del secondo film, sono due rettili marini che sono ibernati nel letargo e poi risvegliati dal disgelo (nel DVD appare che Tornado \u00e8 un pliosauro e Cretaceo \u00e8 un ittiosauro). Sono gli unici che godono nel vedere pi\u00f9 acqua, per il disgelo. Dopo aver ucciso il gliptodonte Stu, cercheranno di mangiare anche i protagonisti, ma verranno allontanati da Manny. Ritorneranno all'attacco quando il disgelo fa sciogliere la diga di ghiaccio e tenteranno di uccidere Ellie, ma Manny, salvandola dalla grotta in cui era intrappolata, spinge un tronco che fa cadere in acqua alcuni massi, i quali seppelliscono e uccidono a soffocamento i due rettili. Sono muti (non parlano), ma attaccano spesso in maniera combinata.\nTony lo svelto.\nTony lo svelto \u00e8 un armadillo splendido: la sua attivit\u00e0 principale consiste nel raggirare gli altri animali con improbabili congegni, come una cannuccia per respirare sott'acqua che viene spacciata come strumento per affrontare e sopravvivere allo scioglimento dei ghiacci e conseguente inondazione.\nApprofittatore dalla parlantina veloce e dalla mente acuta, \u00e8 pronto a cogliere i cambiamenti e volgerli a proprio favore: Tony \u00e8 l'archetipo del classico venditore di auto usate che si vede in certi film di matrice statunitense.\n\u00c8 doppiato in originale da Jay Leno e in italiano da Luigi Ferraro nei film e da Luigi Rosa nei videogiochi.\nStu.\nStu \u00e8 l'imbranato e ottuso assistente di Tony lo svelto, che compare all'inizio del secondo film della saga. Stu \u00e8 un gliptodonte. Viene mangiato vivo mentre nuota (con una cannuccia ficcata in una narice) da Tornado e Cretaceo (finalmente liberi dalla lastra di ghiaccio che li conteneva).\nPersonaggi de \"L'era glaciale 3 - L'alba dei dinosauri\".\nScrattina.\nScrattina (\"Scratte\") \u00e8 una femmina di scoiattolo volante di cui Scrat si invaghisce. \u00c8 bellissima, affascinante, curata esteticamente e armoniosa (in netto contrasto con Scrat, maldestro, malcurato e nervoso). Il fatto che anche Scrattina voglia la ghianda far\u00e0 s\u00ec che Scrat si trovi in difficolt\u00e0 nel prediligere la scoiattolina o la ghianda. Inizialmente Scrat sceglie Scrattina ma poi perde sia lei sia la ghianda perch\u00e9 Scrat torna ad amare la ghianda, perch\u00e9 lei dimostra una morbosa petulanza quando si costruiscono una casa in un albero, ma, ritornando nel \"mondo di sopra\", per fuggire alla fidanzata, perde la ghianda, che resta nella terra dei dinosauri. Non \u00e8 nota la sorte di Scrattina (possibile che sia stata divorata da qualcuno dei carnivori della zona), ma nel quarto film, una sirena si trasforma (per alcuni secondi) nella scoiattolina per cercare di attirare Scrat, mentre nel quinto film appare per alcuni secondi in un cameo in un disegno alla fine del film.\n\u00c8 doppiata in originale da Karen Disher; non parla, esattamente come Scrat, ma si esprime tramite squittii e grugniti.\nGustuovo, Chiara e Tuorlino.\nGustuovo, Chiara e Tuorlino (\"Eggbert\", \"Shelly\" e \"Yoko\") sono i tre cuccioli di tirannosauro allevati dal bradipo Sid. Hanno tutti e tre lo stesso carattere (affettuosi e protettivi nei confronti del \"padre\" Sid, oltre ad averne preso tratti del suo carattere), mentre la sola differenza che li separa \u00e8 il colore degli occhi di ognuno: Gustuovo ce li ha castani, Chiara ce li ha marroni e Tuorlino che li ha azzurri. Alla fine danno un ultimo, tenero abbraccio a Sid, per poi rimanere insieme alla madre.\nNel quinto film, sebbene non appaiano fisicamente, vengono visti nei disegni situati sulla tavola di pietra trovata da Buck, nei disegni compaiono assieme a Sid.\nEssendo dinosauri non parlano, ma emettono versi che sono doppiati da Carlos Saldanha.\nMamma T-Rex.\nMamma T-Rex (\"Momma Dino\") \u00e8 la madre dei 3 piccoli Gustuovo, Chiara e Tuorlino. In principio \u00e8 desiderosa di mangiare il bradipo Sid perch\u00e9 \u00e8 ritenuto una minaccia, ma dato che i suoi piccoli, ancora convinti che Sid sia la loro madre, si oppongono a ci\u00f2, comincia a tollerarne controvoglia la presenza, per poi affezionarsi e a salvargli addirittura la vita combattendo con Rudy. Teme molto quest'ultimo per la vita dei suoi cuccioli. Sid la chiama \"Mammazilla\" e la tratta come se fossero una coppia in crisi, difatti si lamenta del fatto che qualunque cosa lui dica o pensi per i cuccioli (come crescerli vegetariani) lei risponda con un: \"Grr!!\", nonostante tutto Sid nota che la dinosaura sia una \"tenerona\", mettendo una volta Sid a dormire con lei e i piccoli. Come Buck, anche Mamma T-Rex \u00e8 in grado di sconfiggere Rudy (dato che \u00e8 abbastanza forte da spingerlo nel crepaccio), nonostante le sue dimensioni siano inferiori a quest'ultimo.\nRudy.\nRudy \u00e8 un feroce, crudele e gigantesco baryonyx albino, antagonista principale del terzo film. Prima che il film si svolga Buck, una donnola, cade accidentalmente nel mondo dei dinosauri e Rudy emerse dalle foreste e gli cav\u00f2 un occhio. Buck la donnola sale su un albero per ripararsi ma Rudy compare tra la nebbia. E lo ingoia intero. Buck riesce per\u00f2 a salvarsi e alla fine del film il furetto ci fa amicizia. In \"L'era glaciale 4 - Continenti alla deriva\" appare insieme a Buck per qualche secondo.\nPersonaggi de \"L'era glaciale 4 - Continenti alla deriva\".\nCapitan Sbudella.\nCapitan Sbudella (\"Captain Gutt\") \u00e8 l'antagonista principale del quarto film. \u00c8 un gigantopiteco e il capitano di una ciurma di pirati. \u00c8 leggermente pi\u00f9 grosso di Manny. Pu\u00f2 essere definito come l'arcinemico di Manfred: infatti, mentre il mammut \u00e8 molto legato alla famiglia, il primate la considera solo un ostacolo (questo si capisce quando, dopo che Manny ha affondato la sua nave, non si dimostra interessato a Shira, abbandonandola, nonostante manchi all'appello). Sbudella \u00e8 brutto, crudele, cinico, egoista e vanitoso (si crede bello, buono, generoso, simpatico e gentile) e detesta essere preso in giro perch\u00e9 \u00e8 una scimmia (tant'\u00e8 che butta in mare uno dei suoi ratti aiutanti dopo una battuta di Nonnina). Deve il suo nome agli affilatissimi artigli delle sue mani. Cattura Manny, Sid, Diego e Scrat e cerca di costringerli ad entrare a far parte del suo equipaggio. Dopo che Manny gli rub\u00f2 la nave e Shira si \u00e8 schierata dalla parte dei protagonisti, Sbudella giura vendetta e cerca di eliminare sia il mammut che la sua famiglia una volta arrivato sul continente. Alla fine verr\u00e0 sconfitto in extremis dal mammut, per poi essere catturato e mangiato vivo da una sirena che aveva preso le sembianze di una femmina della sua specie che lo trascina dentro una conchiglia gigante e tutto ci\u00f2 che si potr\u00e0 sentire saranno le urla dello scimmione e molte pi\u00f9 sirene nuotano verso di loro.\nIl suo destino \u00e8 sconosciuto ma \u00e8 probabile che sia morto dato che era totalmente disarmato ma c'\u00e8 anche una possibilit\u00e0 che sia sopravvissuto grazie ai suoi artigli mortali.\nNonostante non sia attualmente tornato in alcun film o cortometraggio della saga appare in un flashback di Sguincio nel cortometraggio \"L'era glaciale - La grande caccia alle uova\".\nSbudella \u00e8 modellato seguendo lo stereotipo del celebre pirata Barbanera: ha una lunga e folta barba e i suoi capelli sono acconciati in modo da somigliare a un cappello da capitano. Gli presta la voce originale Peter Dinklage, mentre quella italiana da Francesco Pannofino.\nSguincio.\nSguincio \u00e8 un coniglio, membro della ciurma di Capitan Sbudella. Nonostante le sue piccole dimensioni \u00e8 molto schizofrenico, attaccabrighe e insensibile, odia essere definito carino e nutre una chiara avversione nei confronti di Shira. Alla fine, dopo una provocazione di Shira, viene calpestato da Ellie e scappa mentre tutti affrontano gli altri pirati.\nNel cortometraggio L'era glaciale - La grande caccia alle uova si riveler\u00e0 essere ancora vivo essendo tornato a vivere con sua madre e cercher\u00e0 di vendicarsi del branco rubandogli tutte le uova, fallendo per\u00f2 grazie ad uno scherzo di Crash e Eddie, e sempre nel cortometraggio si scopre che ha un fratello scansafatiche di nome Clint, che diventer\u00e0 poi Il coniglio di pasqua.\nNon si sa se Sguincio sia mai riuscito a tornare sulla terraferma, anche se c'\u00e8 una piccolissima possibilit\u00e0.\n\u00c8 doppiato in originale da Aziz Ansari nel quarto film e da Seth Green ne \"La grande caccia alle uova\" mentre in italiano da Riccardo Scarafoni.\nPachi.\nPachi \u00e8 un grasso elefante marino di circa due tonnellate, membro della ciurma di Capitan Sbudella. Non \u00e8 molto intelligente (per esempio, si dimentica che essendo una creatura marina sa nuotare) e considera molto divertente fare il pirata. Dopo l'affondamento della prima nave \u00e8 stato l'unico a preoccuparsi per Shira. La bandana che porta sulla testa \u00e8 un granchio preistorico. \u00c8 il membro pi\u00f9 grande e grosso dell'equipaggio.\n\u00c8 doppiato in originale da Nick Frost e in italiano da Fabrizio Vidale.\nGura.\nGura \u00e8 una femmina di canguro (precisamente un Procoptodon) dal pelo di colore viola, membro della ciurma di Capitan Sbudella. \u00c8 la specialista in armi e un'ottima combattente. Ha un carattere rude, adora il lavoro del pirata ed \u00e8 uno dei membri pi\u00f9 fedeli al capitano. Fa spesso uso del suo marsupio naturale in cui tiene le armi della ciurma, un vero arsenale costituito da stelle marine taglienti come shuriken, lance, denti di squalo usati come pugnali, ecc. Insieme a Shira, \u00e8 l'unico membro femminile dell'equipaggio.\nAlla fine viene colpita in pieno da un imponente e potentissimo spruzzo d'acqua di Amorina e, venendo spazzata via, cade in mare.\nTuttavia non \u00e8 noto se \u00e8 ancora viva o \u00e8 morta (dato che come gli altri non appare nel quinto film).\n\u00c8 doppiata in originale da Rebel Wilson e in italiano da Domitilla D'Amico.\nGandhal\u00ec.\nGandhal\u00ec \u00e8 un tasso, membro dell'equipaggio estremamente utile perch\u00e9 il disegno della sua pelliccia somiglia a un Jolly Roger, per cui viene usato come bandiera da issare e sventolare. Abbastanza fedele al suo spregevole capitano, quando \u00e8 con i suoi compagni dimostra tutta la sua cattiveria, ma appena si trova in una situazione di pericolo si rivela codardo e intenzionato a mostrare il suo ventre bianco in segno di resa. Insieme al coniglio Sguincio \u00e8 il membro pi\u00f9 piccolo della ciurma.\nIl suo stato attuale \u00e8 sconosciuto, essendo assente come i suoi compagni di squadra nel quinto film.\n\u00c8 doppiato in originale da Kunal Nayyar e in italiano da Gianfranco Miranda.\nGabi\u00e8n.\nGabi\u00e8n \u00e8 una sula piediazzurri altezzosa e un po' snob, membro della ciurma di Capitan Sbudella. Quando parla si sente un chiaro accento francese. Svolge il ruolo di vedetta, per osservare la rotta e per avvertire la ciurma in caso, nei paraggi, ci sia qualche preda. Porta una versione preistorica di bandana rossa con puntini bianchi. Essendo un uccello, \u00e8 l'unico membro dell'equipaggio pirata in grado di volare.\nAlla fine viene colpito in pieno da un imponente spruzzo d'acqua di Amorina, la balena di Nonnina e venendo spazzato via cade probabilmente in mare insieme ai suoi compari.\nDato che non appare nel quinto film non si sa se \u00e8 ancora vivo o se \u00e8 morto.\n\u00c8 doppiato in originale dall'attore francese Alain Chabat e in italiano dal doppiatore Marco Rasori.\nNoyosus.\nNoyosus \u00e8 un archeotherium muto che si esprime soltanto coi grugniti, membro dell'equipaggio di Capitan Sbudella. \u00c8 di carattere rude e fisicamente molto potente (durante la battaglia finale carica Manny e lo spinge fuori dalla nave nonostante sia molto pi\u00f9 piccolo del mammut).\nLouis.\nLouis \u00e8 un giovane riccio, migliore amico di Pesca, che si comporta come una talpa (infatti non \u00e8 raro vederlo viaggiare sottoterra, scavando gallerie). Molto tenero, dolce, sensibile e quasi remissivo, tuttavia non \u00e8 molto considerato, in particolare da Manfred (che lo chiama \"caccola\" per via delle sue piccolissime dimensioni) e dai mammut giovani (che lo chiamano \"sfigato\"), ma avr\u00e0 un ruolo nello scontro finale, salvando l'amica mammut dagli artigli di Capitan Sbudella. Alla fine, visto il coraggio che ha mostrato, Manny e gli altri si ricredono nei suoi confronti, considerandolo un eroe e trattandolo gentilmente.\nNel quinto film Louis appare solo durante la festa dell'anniversario di Manny ed Ellie ed \u00e8 inoltre in quella scena \u00e8 uno dei ricci a cui Manny toglie le bevande quando \u00e8 in arrivo la tempesta di meteoriti. Tuttavia Louis non fa alcuna apparizione parlata; infatti fa solo apparizioni silenziose in quella scena, per poi non essere pi\u00f9 rivisto. A quanto pare ha lasciato il branco a seguito del fidanzamento di Pesca con Julian, in quanto non \u00e8 presente al matrimonio dei due giovani mammut.\nNell'edizione originale \u00e8 doppiato dall'attore Josh Gad, mentre in italiano dal doppiatore Luigi Morville.\nEthan.\nEthan \u00e8 un mammut adolescente, presente in alcune scene di massa del film. Pesca ha una cotta per lui. Ha un ciuffo di capelli biondi a forma di cresta ed \u00e8 considerato un \"figo\" proprio da Pesca per via della sua avvenenza fisica; a causa di ci\u00f2 \u00e8 il teenager pi\u00f9 popolare del suo branco e, ad accompagnarlo, sono tre mammut (anch'esse adolescenti) di nome Steffie, Katie e Meghan.\nNonostante il primo impacciato approccio di Pesca nei suoi confronti, si \u00e8 interessato a quest'ultima e la invita ad una passeggiata in sua compagnia mentre la mandria si incammina verso la salvezza dalla parete rocciosa che minaccia di schiacciarli; qui si scopre che Ethan \u00e8 sconsiderato come i suoi amici, trovando nel rischio una forma di divertimento. Pesca, pentitasi di essere entrata nel suo gruppo, lo rimprovera e si allontana. In seguito a ci\u00f2 Ethan capisce che la sua spavalderia lo porter\u00e0 ad un'estinzione anticipata e si pente, diventando pi\u00f9 ragionevole e cauto. Inoltre, dopo aver visto Louis salvare eroicamente Pesca, si ricrede nei suoi confronti del riccio e diventa suo amico.\nCome molti dei personaggi che sono apparsi nel quarto film, anch'esso non appare nel quinto film cos\u00ec come i suoi amici (presumibilmente per Julian).\n\u00c8 doppiato in originale da Drake e in italiano da Andrea Mete.\nSteffie, Katie e Meghan.\nSteffie, Katie e Meghan sono tre mammut sciocche che si credono popolari e attraenti, fanno il filo a Ethan e sono delle coetanee di Pesca. Hanno inoltre una scarsa considerazione per il riccio Louis, chiamandolo \"sfigato\". Presenti nella maggior parte delle scene in cui compare Ethan, si dimostrano incoscienti, trovando divertente rischiare la vita, per poi cambiare atteggiamento in seguito alle parole di Pesca e all'intervento eroico di Louis.\nSono doppiate in origine rispettivamente da Nicki Minaj, Heather Morris e Ally Romano mentre in italiano da Monica Ward, Carmen Iovine e Elisa Carucci.\nLa famiglia di Sid.\nLa famiglia di Sid \u00e8 composta dal padre Milton, la madre Eunice, il fratello Marshall e lo zio Fungus, oltre che dall'anziana e bisbetica Nonnina. Sid \u00e8 molto entusiasta di rincontrarla, ma essi volevano solo liberarsi di Nonnina per poi fuggire di nuovo, lasciando il figlio deluso.\nAmorina.\nAmorina \u00e8 una femmina di Livyatan melvillei ed \u00e8 enorme anche per una balena. \u00c8 l'animale domestico (da tutti ritenuto immaginario o morto) di Nonnina e svolge un ruolo determinante per sconfiggere i pirati di Capitan Sbudella: infatti, grazie al suo sfiatatoio, li spazza via dalla nave, forse senza ucciderli mentre Sid funge da regolatore. \u00c8 molto fedele a Nonnina e dopo avere spinto la nuova nave con tutti gli animali fino al nuovo continente, saluta affettuosamente Nonnina con un amichevole spruzzo dal suo sfiatatoio.\nIraci.\nUn gruppetto di iraci, dapprima sottomesso dai pirati, che poi si alleer\u00e0 con Manfred, Sid e Diego, aiutandoli a rubare la nave a Capitan Sbudella. Ritornano anche alla fine del film, raggiungendo i protagonisti nella loro nuova casa. Il loro leader si chiama Fuzzy; \u00e8 quello col muso truccato in stile apache ed \u00e8 un amico di Sid.\nCompaiono anche all'inizio e alla fine del quinto film, dove alcuni di questi compiono le funzioni di camerieri e uno come sacerdote per il matrimonio tra Julian e Pesca.\nLe sirene.\nGli antagonisti secondari del quarto film. Sono dei mostri marini dai denti affilati che per attirare le prede assumono le sembianze di ci\u00f2 che gli sventurati trovano attraente (Shira per Diego, una femmina di bradipo per Sid, un bradipo palestrato per Nonnina, Ellie e Pesca per Manfred, prima Scrattina e poi una ghianda per Scrat e una femmina di gigantopiteco per Capitan Sbudella). Alla fine riescono a catturare (e mangiare vivo) lo stesso Sbudella.\nAriscratle.\nAriscratle \u00e8 una parodia di Aristotele ed \u00e8 il capo di Scratlantide, un'isola piena di ghiande e abitata da tanti scoiattoli dai denti a sciabola. Ha un carattere pacato. Accoglier\u00e0 Scrat come un fratello, ma quando quest'ultimo toglier\u00e0 il tappo dell'isola (costituito dalla ghianda pi\u00f9 grossa di tutte), la fa sprofondare nell'oceano insieme a tutti gli altri scoiattoli e Ariscratle stesso.\n\u00c8 doppiato in originale da Patrick Stewart e in italiano da Domenico Crescentini.\nPersonaggi de \"L'era glaciale - In rotta di collisione\".\nBrooke.\nBrooke \u00e8 una femmina di bradipo che vive splendidamente a Geotopia in compagnia dei suoi migliori amici Miniconrs. \u00c8 splendida, affascinante, simpatica, dolce, romantica, serena e un po' svampita.\nSi innamorer\u00e0 di Sid a prima vista, dato che non rimane disgustata dal suo essere rozzo e sgraziato, diventando la sua fidanzata dopo un appuntamento di appena 12 minuti. \u00c8 il secondo abitante di Geotopia (dopo il coniglio Teddy) che incontra il branco di amici e li accompagna da Shangri Llama, il suo maestro. Quando i cristalli di cui \u00e8 composta Geotopia vengono erroneamente disfatti da Sid, Brooke ritorna vecchia (dato che quei cristalli la ringiovaniscono di molti anni e ne bloccano l'invecchiamento) e prende parte alle avventure del branco per evitare la collisione del meteorite.\nDopo aver evitato per un pelo la loro estinzione di massa, decide di rimanere insieme ai suoi vecchi amici e di lasciare Sid (dato il suo aspetto decrepito), ma i due si scambiano i propri ritratti e promettono di continuare ad amarsi nonostante questa loro forzata separazione.\nAlla fine, grazie ad un cristallo che ricade sulla Terra, Brooke ridiventa giovane e bella come prima e si ricongiunge con Sid durante il matrimonio di Pesca e Julian. In questa scena dedica una canzone d'amore per il suo fidanzato.\nIn originale Brooke \u00e8 doppiata dalla cantante britannica Jessie J e in italiano dalla famosa doppiatrice Veronica Puccio.\nJulian.\nJulian \u00e8 il fidanzato coetaneo di Pesca, un mammut entusiasta, goffo, ottimista, spontaneo, romantico, strampalato, estroverso, dinamico e di buon cuore.\n\u00c8 sinceramente innamorato di Pesca e, per quasi tutto il film, non \u00e8 visto di buon occhio da Manfred, che non si sente ancora pronto di lasciar andare la figlia insieme ad un altro (venendo addirittura \"bersagliato\" dal futuro suocero durante una partita amichevole di hockey), mentre Ellie pianifica di tenere i due fidanzati sempre vicini a loro. Pi\u00f9 avanti Julian diventa amico di Diego, che lo riconoscer\u00e0 come un ragazzo positivo e divertente.\nPoco prima che il meteorite precipiti sul pianeta, dimostrer\u00e0 il suo valore convincendo Manny a far rotolare il cristallo gigante fino al cratere del vulcano. Alla fine avr\u00e0 la benedizione sia di quest'ultimo che di Ellie e si sposer\u00e0 con Pesca.\n\u00c8 doppiato in originale da Adam Devine e in italiano da Niccol\u00f2 Guidi.\nGavin.\nGavin \u00e8 un \"Dakotaraptor\" crudele, orgoglioso, scorbutico, egoista e arrogante, che tuttavia dimostra di amare e tenere alla sicurezza dei propri figli e l'antagonista principale del quinto film. \u00c8 l'unico antagonista principale schieratosi alla fine con i protagonisti.\n\u00c8 il criminale pi\u00f9 conosciuto nel mondo sotterraneo dei dinosauri nonch\u00e9 l'unico insieme ai suoi figli dinosauro che sa parlare, per non dire il peggior nemico di Buck (che odia e disprezza). Gavin \u00e8 quello che fornisce le idee al gruppo essendo la vera mente diabolica nel gruppo, pur essendo leggermente stupido. \u00c8 magro ma un po' fuori forma, avendo una pancia leggermente grossa ed \u00e8 apparentemente il pi\u00f9 malridotto dei tre, avendo le occhiaie sotto gli occhi e numerosi graffi sul becco. Ha inoltre denti affilati e artigli lunghi.\nSi vuole vendicare di Buck per aver fatto fallire il suo furto a una mamma torosauro. Mentre una pioggia di meteoriti minaccia la sopravvivenza della maggior parte delle specie animali, fugge dal mondo sotterraneo grazie ad un varco aperto in superficie (dato che pu\u00f2 volare), egli ha tormentato gli abitanti del mondo sotterraneo per molto tempo ma grazie a Buck egli falliva sempre. Per tutto il film lo si vede a caccia di Buck cercando ossessionatamente quest'ultimo e mandando persino Roger a catturarlo, ma quest'ultimo fallir\u00e0 subendo anche la rabbia di Gavin.\nAlla fine riesce quasi ad impedire a Manny, Sid e Diego di buttare il cristallo gigante dentro il vulcano, venendo fermato da Roger e da Buck: dopo aver capito che anche lui si estinguer\u00e0, aiuter\u00e0 Buck a risolvere il problema del meteorite e diventa un amico dei suoi ex-nemici, dato che egli stesso, Gertie e Roger vengono invitati alle nozze di Pesca e Julian.\n\u00c8 doppiato in originale da Nick Offerman quando parla e da Frank Welker quando ruggisce o emette versi da semplice volatile, mentre in italiano da Roberto Draghetti.\nRoger.\nRoger \u00e8 un giovane Dakotaraptor stravagante, dalla parlantina sarcastica, buono e sensibile. \u00c8 figlio di Gavin e fratello di Gertie. \u00c8 magrissimo, goffo e affetto da nanismo (\u00e8 il membro pi\u00f9 piccolo del gruppo), ma in compenso ha un'acuta vista binoculare che gli permette di vedere le cose e gli animali anche se lontani molti chilometri, ereditata da sua madre, molto probabilmente morta prima degli eventi del film. Come suo padre e sua sorella, ha il corpo blu chiaro con piume e penne rosse sul corpo e sa parlare. Inoltre, come gli altri membri della sua famiglia, \u00e8 in grado di volare (cosa in realt\u00e0 impossibile per un Dakotaraptor).\nNonostante venga obbligato dal padre Gavin ad essere cattivo, in realt\u00e0 \u00e8 il membro meno crudele della famiglia in quanto vorrebbe vivere in una famiglia \"normale\" e non in una famiglia di ladri di uova tanto che vorrebbe che i suoi famigliari diventassero vegani. Roger \u00e8, in un certo senso, la voce della ragione di Gavin, anche se non riesce a far ragionare n\u00e9 lui e n\u00e9 Gertie, ma comunque tenta di fargli notare diverse volte che il loro piano non ha senso non venendo per\u00f2 ascoltato. Alla fine trova la forza di farsi ascoltare e rispettare dal padre e dalla sorella, convincendoli ad aiutare Buck prima della collisione del meteorite. Divenuto ufficialmente un amico del branco, viene invitato al matrimonio di Pesca e partecipa attivamente al ballo durante la canzone di Brooke (comparendo insieme a Crash e Eddie).\n\u00c8 doppiato in originale da Max Greenfield quando parla e da Frank Welker quando starnazza o emette versi e in italiano da Marco Vivio.\nGertie.\nGertie \u00e8 una giovane \"Dakotaraptor\" femmina, figlia di Gavin e sorella di Roger, nonch\u00e9 la picchiaduro del gruppo e l'unico dinosauro (insieme a suo padre e suo fratello) che sappia parlare.\n\u00c8 un dinosauro molto grande e robusto, nonch\u00e9 decisamente in sovrappeso ed \u00e8 il membro pi\u00f9 forte del gruppo, tanto da poter sfondare una parete e un ponte di roccia con una semplice testata. \u00c8 molto femminile e, al contrario di suo fratello Roger, segue alla lettera gli ordini del padre che ammira molto e non gli dispiace essere una ladra di uova. Come suo padre e suo fratello Roger, ha il corpo blu chiaro con piume e penne rosse sul corpo, inoltre come gli altri membri della sua famiglia \u00e8 in grado di volare (cosa in realt\u00e0 impossibile per un \"Dakotaraptor\").\nNello scontro finale, Gertie, sebbene stia sempre dalla parte del padre (tanto da voler impedire a Buck di deviare il terribile asteroide che minaccia tutte le specie animali), comprende una volta per tutte che il suo \"fratellino strampalato\" Roger ha ragione sul fatto che non possono stare al sicuro nemmeno nel cielo, e che quindi anche loro si estingueranno, persuadendo il genitore ad allearsi col furetto e Manny, Sid e Diego. Gertie (divenuta anch'essa un'amica del branco) compare un'ultima volta, insieme al padre e al fratello, durante le nozze di Pesca e Julian e la canzone che Brooke dedica a Sid.\n\u00c8 doppiata in originale da Stephanie Beatriz quando parla e da Frank Welker quando ruggisce o emette versi da gallina, mentre in italiano da Giulia Santilli.\nShangri Llama.\nShangri Llama \u00e8 un aepycamelus, leader spirituale di Geotopia. Ha un corpo molto flessibile e un carattere molto calmo, spensierato ed eccentrico. Risiede con i suoi discepoli a Geotopia, un luogo utopistico fatto di cristalli (in realt\u00e0 \u00e8 l'interno del meteorite che spazz\u00f2 via i dinosauri). In realt\u00e0 \u00e8 molto pi\u00f9 vecchio di quanto sembri (ha oltre 400 anni di et\u00e0) in quanto i cristalli di Geotopia lo ringiovaniscono e ne bloccano l'invecchiamento, ed \u00e8 per questo che ne \u00e8 maniacalmente attaccato e, quando questi vengono involontariamente rotti da Sid, impazzisce e va su tutte le furie.\nEgli nonostante non volesse dare via i suoi cristalli aiuter\u00e0 apparentemente a malincuore il branco prendendo parte alle loro avventure.\nAlla fine un cristallo (precipitato nuovamente sulla Terra) lo far\u00e0 ritornare giovane insieme ai suoi discepoli ma decide comunque di rimanere a Geotopia a differenza di Brooke che \u00e8 andata a vivere insieme a Sid e gli altri membri del branco.\nNon si sa e se \u00e8 diventato umile o altruista anche se c'\u00e8 una piccolissima possibilit\u00e0 grazie alla sua esperienza con il branco.\n\u00c8 doppiato in originale da Jesse Tyler Ferguson e in italiano dal doppiatore Roberto Gammino.\nTeddy.\nTeddy \u00e8 un coniglio impavido e palestrato dal pelo di colore blu e bianco, abitante del fantastico mondo di Geotopia, che si unisce al gruppo di Manfred, Sid e Diego, condividendo le loro avventure durante gli eventi del film. Qui diventa il massaggiatore di Nonnina e ha una cotta per lei sin dal primo momento che la vede. Nonostante sembra giovane, ha in realt\u00e0 326 anni; questa sua seconda giovinezza \u00e8 dovuta ai cristalli alieni di Geotopia, che lo ringiovaniscono e ne bloccano l'invecchiamento. Quando i cristalli vengono rotti, Teddy ridiventa vecchio, decrepito e con una barba estremamente folta (tanto da risucchiare e rimpiazzare la sua coda). Alla fine, grazie ad un cristallo che ricade sulla Terra, riprende il suo aspetto giovanile e diventa il fidanzato della nonna di Sid rimanendo insieme a lei a Geotopia.\n\u00c8 doppiato in originale dal giocatore di football Michael Strahan e in italiano dal doppiatore Marco Mete.\nNeil deBuck Weasel.\nNeil deBuck Weasel \u00e8 un furetto pressoch\u00e9 identico a Buck, ma che si presenta sotto forma di un astrofisico rispettabile, colto, raffinato e vestito col panciotto. In realt\u00e0 si tratta solo di una personalit\u00e0 della mente di Buck o semplicemente frutto della sua immaginazione. Compare solo nel quinto film all'interno della mente di Buck guidandolo nelle sue scelte, oltre ad essere il narratore del film ed \u00e8 in grado di rompere la quarta parete e parlare agli spettatori.\n\u00c8 doppiato in originale dall'astrofisico Neil deGrasse Tyson (il quale \u00e8 anche l'ispirazione per l'aspetto e la personalit\u00e0 del personaggio), mentre in italiano \u00e8 doppiato da Paolo Marchese.\nPersonaggi de \"L'era glaciale - Le avventure di Buck\".\nZee.\nZee \u00e8 una femmina di Zoorilla che \u00e8 la fidanzata di Buck, che ha conosciuto prima degli eventi del sesto film. Come il suo fidanzato, \u00e8 pazza, avventurosa, sarcastica ed eroica. Aiuter\u00e0 Buck e il branco a sconfiggere Orson e impedirgli di dominare il mondo perduto. \n\u00c8 doppiata in originale dall'attrice Justina Machado. \nOrson.\nOrson \u00e8 un arrogante e perfido Triceratopo nano con una testa pi\u00f9 grande del corpo e la capacit\u00e0 di parlare. \u00c8 l'antagonista principale del sesto film e uno dei nemici pi\u00f9 mortali di Buck, che odia per averlo sconfitto e bandito tempo fa. Recluta un gruppo di raptors e cerca di dominare il mondo perduto ma viene ostacolato dal suo odiato nemico e il branco.\n\u00c8 doppiato in originale dal rapper e attore Utkarsh Ambudkar."}
{"id": "2068477", "revid": "1149807", "url": "https://it.wikipedia.org/wiki?curid=2068477", "title": "War of the Monsters", "text": "War of the Monsters, pubblicato in Giappone col titolo di Kaiju Daigekisen, \u00e8 un videogioco di genere picchiaduro a incontri in grafica 3D, sviluppato dalla casa di videogiochi statunitense Incognito Entertainment e pubblicato da Sony Computer Entertainment in esclusiva per la console PlayStation 2. \n\u00c8 stato distribuito negli Stati Uniti d'America a partire dal 14 gennaio 2003, in Europa dal 17 aprile dello stesso anno e in Giappone dal 25 marzo 2004.\nIl gioco trae chiara ispirazione dai film di mostri, in particolar modo dal filone giapponese Kaij\u016b Eiga e dai \"monster movie\" hollywoodiani degli anni '50, omaggiando le storie, le atmosfere e molte delle iconiche creature che hanno fatto la storia del genere. \nUna conversione digitale del titolo in HD Ready \u00e8 stato pubblicata su PlayStation 3 il 31 luglio 2012, aggiungendolo al catalogo PlayStation Network.\nIl 5 dicembre 2015, \"War of the Monsters\" \u00e8 stato il primo titolo PS2, insieme a \"\" (sviluppato dalla stessa Incognito Entertainment), ad arrivare su PlayStation 4 attraverso il programma di emulazione organizzato da Sony. Questa versione digitale consiste in un aggiornamento del gioco in risoluzione Full HD nativa, con supporto a Trofei, possibilit\u00e0 di giocare su due sistemi PS4 diversi grazie alla esclusiva funzione Share Play, riproduzione remota e il supporto del secondo schermo per consultare i manuali di gioco su PlayStation Vita o PlayStation App.\nTrama.\nLa storia si apre quando una testata giornalistica di fama mondiale, il Global Observer, rivela in esclusiva la notizia che una flotta extraterrestre sia entrata nel nostro Sistema Solare e si diriga verso il pianeta Terra. L'iniziale entusiasmo all'idea di conoscere una nuova civilt\u00e0, vivere un'era di pace ed aumentare la conoscenza viene stroncata quando, pochi istanti dopo il loro arrivo, gli alieni iniziano una violenta invasione, mettendo in ginocchio le potenze mondiali grazie alla loro tecnologia estremamente progredita.\nQuando tutto sembrava perduto, le speranze del pianeta sono tornate a rinascere grazie alla cooperazione di ingegneri e scienziati di tutto il mondo che, lavorando in segreto, sono riusciti a sviluppare una serie di \"cannoni a impulsi\" incredibilmente potenti.\nCon le nazioni della Terra unite nella lotta, i cannoni a impulsi sono stati piazzati per tutto il globo cos\u00ec da sparare una gigantesca onda energetica e abbattere le navicelle che infestavano i cieli, segnando finalmente una vittoria contro gli invasori. \nIl trionfo, tuttavia, si \u00e8 trasformato presto in una catastrofe quando il carburante fuoriuscito dalle astronavi distrutte e riversato in fiumi, fogne e oceani ha iniziato a scatenare mutazioni e reazioni mai viste prima d'allora. Per un crudele scherzo del destino, le armi costruite per salvare l'umanit\u00e0 avevano dato vita a giganteschi mostri in tutto il mondo con il risultato di subire una seconda, devastante invasione, questa volta da parte di creature titaniche. A nulla \u00e8 servita la creazione di robot giganti alimentati dal carburante alieno, poich\u00e9 anche questi ultimi sono diventati una minaccia paragonabile a quella delle minacce che avrebbero dovuto eliminare. \nL'unico intento dei mostri sembra essere quello di demolire qualsiasi cosa trovino sul loro cammino e uccidersi l'uno con l'altro per stabilire chi di loro sia il pi\u00f9 potente. Gli esseri umani, preso atto della totale inutilit\u00e0 di qualsiasi armamento in loro possesso, non possono dunque fare nulla se non osservare inermi gli scontri e sperare di essere ancora vivi per vedere quale creatura trionfer\u00e0 nella cosiddetta \"Guerra dei Mostri\".\nModalit\u00e0 di gioco.\n\"War of the Monsters\" \u00e8 un picchiaduro tridimensionale il cui gameplay consiste nel far scontrare due o pi\u00f9 mostri all'interno di un'arena altamente distruttibile. Le diverse mappe disponibili, infatti, possono essere rase al suolo quasi del tutto man mano che la battaglia procede, permettendo di demolire gli edifici presenti o, in alcuni casi, di scatenare ulteriori catastrofi interagendo con certi elementi. Inoltre, \u00e8 possibile raccogliere parti dello scenario, come veicoli e velivoli, macerie o pali elettrici, come armi da utilizzare per stordire o abbattere i nemici. \nLe principali modalit\u00e0 di gioco sono la campagna giocatore singolo e il multiplayer locale per 2 giocatori.\nAccoglienza.\nLa rivista \"Play Generation\" trov\u00f2 i mostri ed i robot di questo gioco come i quinti protagonisti pi\u00f9 giganteschi dei videogiochi usciti su PlayStation 2."}
{"id": "2068479", "revid": "599013", "url": "https://it.wikipedia.org/wiki?curid=2068479", "title": "Leonardo Morsut", "text": "Giocava nel ruolo di schiacciatore.\nCarriera.\nClub.\nLeonardo Morsut inizia a giocare a pallavolo dalla seconda media. Nel 1991 entra nelle giovanili del di Padova, passando in prima squadra, che milita nel campionato di Serie A1 nella stagione 1998-99. Nell'annata 1999-00, dopo la scomparsa del Petrarca, passa al neonato , sempre in massima divisione, dove resta per sei stagioni.\nPer la stagione 2005-06 viene ingaggiato dalla , in Serie A1: al termine del campionato annuncia il ritiro dalla pallavolo per dedicarsi all'attivit\u00e0 di ricercatore presso il laboratorio di embriologia all'Universit\u00e0 di Padova.\nNazionale.\nEsordisce nella nazionale italiana nel 2001, vincendo nello stesso anno la medaglia d'oro ai XIV Giochi del Mediterraneo, tenutisi a Tunisi. Nel 2005 conquista il bronzo alla XXIII Universiade. Nella sua carriera totalizza 16 presenze in nazionale."}
{"id": "2068484", "revid": "184925", "url": "https://it.wikipedia.org/wiki?curid=2068484", "title": "Leo Morsut", "text": ""}
{"id": "2068486", "revid": "287204", "url": "https://it.wikipedia.org/wiki?curid=2068486", "title": "Fate (album)", "text": ""}
{"id": "2068496", "revid": "74801", "url": "https://it.wikipedia.org/wiki?curid=2068496", "title": "Steve Johnson (cestista)", "text": ""}
{"id": "2068497", "revid": "36426", "url": "https://it.wikipedia.org/wiki?curid=2068497", "title": "Cecil De Mille", "text": ""}
{"id": "2068501", "revid": "1543377", "url": "https://it.wikipedia.org/wiki?curid=2068501", "title": "Light My Fire", "text": "Light My Fire \u00e8 una canzone originariamente registrata dai Doors per il loro album omonimo nell'agosto 1966, e pubblicata come singolo nel 1967.\nStoria del brano.\nLa canzone nacque da una composizione non terminata di Robby Krieger che gli altri membri del gruppo decisero di sviluppare. La canzone che fu realizzata, lunga oltre sette minuti, fu notevolmente abbreviata per rendere pi\u00f9 proponibili i passaggi radiofonici. Tuttavia il gruppo ha sempre affermato di preferire la versione originale presente nell'album.\nIl singolo trascorse tre settimane in vetta alla classifica statunitense \"Billboard Hot 100\". L'anno seguente il singolo fu ripubblicato, ed arriv\u00f2 alla posizione 87. La composizione del brano \u00e8 accreditata ai Doors, ma nello specifico la prima parte della canzone fu scritta da Robby Krieger, mentre la seconda da Jim Morrison.\nUna versione \"live\" del brano fu inserita nell'album del 1983 \"Alive, She Cried\", la prima di una serie di raccolte dal vivo del gruppo, in cui \"Light My Fire\" fu inclusa.\nEredit\u00e0.\n\"Light My Fire\" \u00e8 uno dei pi\u00f9 lampanti esempi di psychedelic rock, nonch\u00e9 uno dei primi esempi di jazz fusion, con un lungo, ed apparentemente estemporaneo assolo strumentale (nella versione dell'album) ed alcune influenze orientali.\nLa canzone \u00e8 stata collocata alla posizione 35 della classifica delle 500 migliori canzoni secondo la rivista \"Rolling Stone\". \"Light My Fire\" \u00e8 stata anche inclusa nella lista \"Canzoni del secolo\", alla settima posizione, stilata da VH1.\nLa cover registrata da Jos\u00e9 Feliciano vinse un Grammy Award come \"miglior performance maschile pop\" e \"miglior nuovo artista\" del 1968, e riport\u00f2 \"Light My Fire\" in vetta a molte classifiche appena un anno dopo la versione dei Doors, e in un arrangiamento tra il pop-rock americano e le sonorit\u00e0 jazz-latine, considerato come il primo incrocio fra questi due mondi. \nCarlos Santana ringrazi\u00f2 Feliciano per questa sua unione, che gli diede la possibilit\u00e0 di fare la sua musica. Riferendosi alla sua versione di \"Light My Fire\", Robbie Krieger, autore della canzone, disse in un'intervista \u00ab\"It's really a great feeling to have written a classic. I think I owe a big debt to Jose Feliciano because he is actually the one, when he did it, everybody started doing it. He did a whole different arrangement on it.\"\u00bb riferendosi al fatto che l'arrangiamento di Jos\u00e9 Feliciano fu poi ripreso, pi\u00f9 di quello originale, in tante incisioni, da Stevie Wonder a Shirley Bassey, Amii Stewart; la cover del 2002 di Will Young, che ottenne in Europa un notevole successo, arrivando prima nel Regno Unito e quarta in Italia, riprendeva quella versione del 1968.\nCover.\nFra gli artisti che hanno registrato una cover del brano si ricordano:"}
{"id": "2068508", "revid": "108635474", "url": "https://it.wikipedia.org/wiki?curid=2068508", "title": "Nicola Fiorenza", "text": "Biografia.\nMaestro napoletano del XVIII secolo che contribu\u00ec alla fervida attivit\u00e0 musicale della citt\u00e0 partenopea che si presentava come uno dei centri musicali europei pi\u00f9 importanti, con i suoi teatri, le sue accademie e soprattutto i quattro conservatori della citt\u00e0, divenuti fucina di musicisti e virtuosi sin dalla met\u00e0 del Seicento.\nNicola Fiorenza, nonostante l'oblio moderno in cui si sia venuto a trovare, non dovette passare inosservato ai suoi contemporanei. Le sue composizioni risalgono a un periodo che spazia dal 1727 al 1738. Dal 1734 al 1740 suon\u00f2 nella \"Real Cappella\" e con l'orchestra del \"Teatro San Bartolomeo\"; a partire dal 1743 fu docente di violino, violoncello e contrabbasso presso il Conservatorio di Santa Maria di Loreto.\nNon molte sono le composizioni rimaste di questo musicista dal carattere difficile, ma la loro qualit\u00e0 e la forte personalit\u00e0 che traspare le rendono certamente fra le pi\u00f9 interessanti fra quelle prodotte a Napoli nel primo Settecento.\nStile.\nA Fiorenza sono riconducibili una trentina di composizioni, in gran parte brani strumentali, contraddistinti da una grande libert\u00e0 formale in cui s'innestano e si succedono momenti di ampio lirismo a trovate ritmiche fortemente contrastanti e non di rado bizzarre che dovevano costituire una delle caratteristiche della personalit\u00e0 di Fiorenza."}
{"id": "2068511", "revid": "1305772", "url": "https://it.wikipedia.org/wiki?curid=2068511", "title": "Partito Nazionalista Peruviano", "text": "Il Partito Nazionalista Peruviano (in spagnolo: \"Partido Nacionalista Peruano\", PNP) \u00e8 un partito politico del Per\u00f9.\nIdeologia.\nIl leader del partito Ollanta Humala ha sempre dichiarato che il suo partito si ispira al socialismo di Hugo Ch\u00e1vez, di Evo Morales e di Fidel Castro.\nAlle elezioni generali in Per\u00f9 del 2006 Ollanta Humala si \u00e8 presentato come candidato dell'Uni\u00f3n del Peru, in quanto non ha avuto il tempo di registrare al servizio elettorale del Per\u00f9 il suo movimento. In occasione delle elezioni del 2011, il partito ha assunto una posizione di stampo socialdemocratica e rispettosa delle istituzioni democratiche del Paese."}
{"id": "2068520", "revid": "36426", "url": "https://it.wikipedia.org/wiki?curid=2068520", "title": "Incoronazione di spine (Bosch Escorial)", "text": "L'Incoronazione di spine \u00e8 un dipinto a olio su tavola (165x195 cm) di un seguace di Hieronymus Bosch, databile al 1533 circa e conservato nel Monastero dell'Escorial.\nStoria.\nLe raffigurazioni di Bosch delle scene della Passione devono avere colpito i suoi contemporanei, al punto che l'artista ottenne numerose commissioni per soggetti religiosi. L'opera \u00e8 una variante successiva dell'\"Incoronazione di spine\" di Londra.\nSulla datazione dell'opera si ebbe un totale disaccordo della critica, con oscillazioni tra il 1475 e il 1510, praticamente l'intero arco dell'attivit\u00e0 di Bosch. Tali ipotesi sono per\u00f2 state spazzate via dall'analisi dendrocronologica, che ha stabilito una datazione al 1533 o successivo per il supporto ligneo.\nL'opera fa forse parte di quelle inviate da Filippo II di Spagna all'Escorial nel 1574, mentre alcuni lo riferiscono, in base ad altra documentazione, all'invio dell'8 luglio 1593.\nNel Museo de Bellas Artes di Valencia esiste un trittico in cui la parte centrale mostra una copia dell\"'Incoronazione\" dell'Escorial, eseguito probabilmente ad Anversa verso il 1530. In questa opera il tono delle tavole laterali si addice pienamente a quello della centrale, facendo pensare che il lavoro originale di Bosch fosse appunto un trittico.\nDescrizione e stile.\nEntro un riquadro scuro, dove sono dipinti, appena percettibili mostri e diavoli dell'immaginario boschiano, si vede un tondo centrale con Ges\u00f9 incoronato di spine tra cinque sgherri. A differenza della tavola di Londra, di solenne immobilit\u00e0, qui le figure sono animate da accenti di violenza e movimento, soprattutto nell'uomo col bastone, che appoggia un piede sulla tavola dove \u00e8 seduto Cristo, e in quello coi baffetti da topo che cerca di strappare la veste a Cristo, il quale sopporta paziente e sconsolato le angherie. La sua fisionomia ricorda quella di \"Seppellimento\" di Quentin Massys nel Museo Reale di Anversa. A destra si vede anche un curioso che si affaccia con una trombetta, mentre i personaggi di sinistra mostrano una distaccata perplessit\u00e0.\nCome nella tavola londinese la visione \u00e8 molto ravvicinata, con il taglio a mezza figura dei personaggi."}
{"id": "2068522", "revid": "729019", "url": "https://it.wikipedia.org/wiki?curid=2068522", "title": "MAVEN", "text": "MAVEN (acronimo per Mars Atmosphere and Volatile EvolutioN) \u00e8 una missione di esplorazione spaziale che fa parte del Programma Mars Scout ed \u00e8 costituita da una sonda entrata in orbita attorno a Marte il 21 settembre 2014.\nL\"'investigator\" principale di MAVEN \u00e8 Bruce Jakosky, del \"Laboratory for Atmospheric and Space Physics\" della University of Colorado. L'hardware \u00e8 basato su quello delle sonde Mars Reconnaissance Orbiter e Mars Odyssey.\nMissione.\nIl 15 settembre 2008 la NASA annunci\u00f2 che MAVEN era stata selezionata come la seconda missione del Programma Mars Scout.\nLa sonda \u00e8 stata lanciata con successo il 18 novembre 2013 con un razzo vettore Atlas V dalla Cape Canaveral Air Force Station. Si \u00e8 inserita in una orbita ellittica attorno a Marte il 21 settembre del 2014, ad una altezza compresa tra e dalla superficie.\nIl costo della missione MAVEN \u00e8 stato stimato in 485 milioni di dollari.\nScopi.\nGli obiettivi scientifici primari della missione sono i seguenti:\nSi ritiene che i dati raccolti permetteranno di conoscere meglio l'evoluzione dell'atmosfera marziana, in particolare per accertare la presenza di acqua in passato, ritenuta molto probabile.\nStrumentazione.\nGli strumenti di MAVEN analizzeranno l'atmosfera superiore del pianeta rosso e come essa interagisce con il Sole, misurando i gas atmosferici, il vento solare e la ionosfera. La \"University of Colorado\", la \"University of California\" e il \"Goddard Space Flight Center\" costruiranno ciascuno un gruppo di strumenti da installare sulla sonda.\nLa strumentazione installata sulla sonda comprende:"}
{"id": "2068525", "revid": "107831", "url": "https://it.wikipedia.org/wiki?curid=2068525", "title": "International Boxing Hall Of Fame", "text": ""}
{"id": "2068529", "revid": "106908", "url": "https://it.wikipedia.org/wiki?curid=2068529", "title": "Casertano", "text": ""}
{"id": "2068533", "revid": "767487", "url": "https://it.wikipedia.org/wiki?curid=2068533", "title": "Mike Fratello", "text": "Fratello \u00e8 tra gli allenatori pi\u00f9 vincenti della storia dell'NBA, al 18\u00ba e 19\u00ba posto rispettivamente in vittorie nella regular season e in partite allenate.\nCarriera.\nAllenatore.\nFratello \u00e8 stato capo allenatore dei Memphis Grizzlies da dicembre 2004 a dicembre 2006. Nella sua prima stagione, ha ereditato una squadra con un record di 5-11 che ha trasformato per vincere 40 partite e andare ai playoff. Fratello miglior\u00f2 quel record l'anno successivo vincendo 49 partite e tornando ai playoff per la seconda stagione consecutiva. Prima di partire nel dicembre 2006, il suo record era di 6\u201324, portando il suo record complessivo con Memphis a 95\u201383.\nPrima di lavorare con i Grizzlies, Fratello aveva allenato i Cleveland Cavaliers e gli Atlanta Hawks. Nelle sue sei stagioni con i Cleveland Cavaliers il suo record \u00e8 stato di 248 vittorie e 212 sconfitte. Fratello ha portato i Cavaliers ai playoff quattro volte. Fratello ha allenato gli Hawks per sette stagioni e ha registrato un record di 324-250, raggiungendo cinque volte i playoff e vincendo la Central Division nel 1987 con 57 vittorie. Fratello \u00e8 stato nominato allenatore dell'anno per la stagione NBA 1985-86. Le sue statistiche di carriera NBA sono 667 vittorie e 548 sconfitte per una media di 0,549. Le sue squadre si sono qualificate per i playoff in undici delle sue 16 stagioni da capo allenatore.\nFratello, una delle menti pi\u00f9 rispettate del basket nonostante non abbia mai vinto un campionato NBA come allenatore capo, \u00e8 al 19\u00ba posto nella lista delle vittorie di tutti i tempi della NBA e al 21\u00b0 nelle partite allenate.\nIl 24 febbraio 2011 Fratello \u00e8 stato ufficialmente annunciato come capo allenatore della nazionale di basket ucraina e il 3 marzo 2011 \u00e8 stato presentato ai media ucraini in una conferenza stampa a Kiev. Dopo i successi che ha fornito all'Ucraina, inclusa la loro prima apparizione in assoluto alla Coppa del Mondo FIBA, \u00e8 stato annunciato che Fratello non avrebbe allenato l'Ucraina per l'EuroBasket 2015. Sarebbe stato sostituito da Yevgin Murzin come squadra di basket della nazionale Ucraina.\nVita privata.\nFratello \u00e8 sposato con Susan e ha due figli: un figlio di nome Marc e una figlia di nome Kristi."}
{"id": "2068534", "revid": "287204", "url": "https://it.wikipedia.org/wiki?curid=2068534", "title": "Slagsmalsklubben", "text": ""}
{"id": "2068536", "revid": "647919", "url": "https://it.wikipedia.org/wiki?curid=2068536", "title": "Nate River", "text": ""}
{"id": "2068538", "revid": "1005847", "url": "https://it.wikipedia.org/wiki?curid=2068538", "title": "Partito Popolare Cristiano (Per\u00f9)", "text": "Il Partito Popolare Cristiano (\"Spagnolo: Partido Popular Cristiano\") o PPC \u00e8 un partito politico peruviano di centro basato sulla dottrina social-cristiana nato da una scissione della Democrazia Cristiana Peruviana nel 1966, guidato da Luis Bedoya Reyes.\nInizialmente il partito nacque a seguito della crisi politica che colp\u00ec il Per\u00f9 negli anni 60, caratterizzato da rivoluzioni sociali frutto del malessere delle fasce di popolazione meno abbienti, per difendere gli interessi della borghesia peruviana minacciata dai partiti della sinistra e anche dalla stessa DC che si era avvicinata su posizioni progressiste. Il partito era quindi schierato su posizioni di centrodestra per poi gradualmente oscillare tra il centro e la destra. In realt\u00e0 il partito nel periodo tra la sua fondazione e la fine degli anni '80 era considerato come quello pi\u00f9 a destra di tutti perch\u00e9 gli altri partiti principali del paese, Partido Aprista (populista) e l'Azione Popolare (centro umanista).\nCon l'avvento del governo autoritario di Alberto Fujimori, fautore di una riforma liberista in campo economico, il PPC si \u00e8 spostato verso il centro. Negli ultimi anni \u00e8 rimasto all'opposizione sia al governo di centrodestra di Alejandro Toledo sia quello di Alan Garc\u00eda (ex presidente di sinistra degli anni '80 che ha proposto un programma liberale-conservatore) cercando di spostarsi su posizioni di centro sia in campo economico che in campo sociale. Il partito \u00e8 guidato da Lourdes Flores Nano e sotto la sua gestione il partito alleato con altre formazioni di centro e centrodestra ha ottenuto risultati positivi, intorno al 24% ma per ben due volte la leader \u00e8 rimasta fuori dal ballottaggio per poche migliaia di voti.\nAttualmente \u00e8 parte integrante della coalizione Unidad Nacional."}
{"id": "2068542", "revid": "834", "url": "https://it.wikipedia.org/wiki?curid=2068542", "title": "Still Life (album Fates Warning)", "text": ""}
{"id": "2068550", "revid": "120371614", "url": "https://it.wikipedia.org/wiki?curid=2068550", "title": "Operazione Five", "text": "Operazione Five \u00e8 stato un variet\u00e0 televisivo trasmesso durante l'estate su Canale 5 dall'11 giugno al 17 settembre 2000.\nSi trattava di un collage di spezzoni di variet\u00e0 andati in onda in venti anni di storia dell'emittente.\nIl \"Five\" citato nel titolo \u00e8 il pupazzo della rete, scomparso nel 1985, che torna qui facendo parte della sigla."}
{"id": "2068552", "revid": "834", "url": "https://it.wikipedia.org/wiki?curid=2068552", "title": "Still Life (album Opeth)", "text": ""}
{"id": "2068554", "revid": "1573940", "url": "https://it.wikipedia.org/wiki?curid=2068554", "title": "Basilica di San Giovanni Evangelista (Castelseprio)", "text": "La basilica di San Giovanni Evangelista sorgeva a Castelseprio (Varese) e costituiva il principale complesso religioso del \"castrum\" romano, poi longobardo.\nDescrizione.\nIl complesso comprendeva la basilica, intitolata a san Giovanni Evangelista, e un battistero ottagonale di ascendenza paleocristiana; entrambi gli edifici, come l'intero \"castrum\", furono tuttavia radicalmente ristrutturati nel VII secolo dai Longobardi, che li utilizzarono, sia internamente sia esternamente, come sepolcreti per i notabili locali. Scampati, come gli altri edifici religiosi longobardi di Castelseprio, alla distruzione del \"castrum\" operata dai Visconti nel tardo XIII secolo, la basilica e il battistero sono successivamente andati in rovina; oggi ne rimangono soltanto i ruderi."}
{"id": "2068555", "revid": "585241", "url": "https://it.wikipedia.org/wiki?curid=2068555", "title": "Educazione artistica", "text": "L'educazione artistica \u00e8 l'educazione e l'insegnamento relativo alle arti visive (disegno, pittura, scultura, ecc.), sia riguardo alle varie tecniche artistiche, sia riguardo alla storia dell'arte.\nIn Italia.\n\"Arte e Immagine\" \u00e8 una materia di studio istituita dal Ministro dell'Istruzione Letizia Moratti nel 2003. Questa materia ha sostituito l'\"Educazione all'immagine\" nella scuola elementare (ora primaria) e \"Arte e Immagine\" nelle medie (ora Secondarie di I Grado).\nQueste sono le linee guida di Arte e Immagine, l'ex educazione artistica nella Scuola Secondaria di Primo Grado:\nSi tratta di una disciplina che attraverso l'insegnamento del Disegno e delle Tecniche artistiche, unitamente alla Storia dell'arte e all'Educazione visiva, vuole avviare l'alunno alla composizione di elaborati grafici, sulla base delle tecniche artistiche studiate e le nozioni di Educazione visiva, pi\u00f9 precisamente in quest'ultimo caso si tratta dello studio della composizione (assiale, simmetrica, asimmetrica, concentrica) e dei codici visivi (la linea, il colore, la luce, l'ombra ecc.), che l'alunno studia e analizza anche attraverso l'insegnamento di Storia dell'arte. Sempre parte della materia \u00e8 pure lo studio del valore \"linguistico\" dell'immagine, storico, religioso, politico, estetico, e di tutti gli altri valori di cui l'opera d'arte \u00e8 portatrice, per favorire nell'alunno la libera espressione, stimolando la fantasia, attraverso l'appropriarsi anche di mezzi tecnici-espressivi. Tra gli altri compiti importanti dell'Arte e Immagine \u00e8 quello di sensibilizzare l'alunno al rispetto del patrimoni storico-artistico italiano e, infine, sviluppare nei ragazzi anche un sentimento di orgoglio e, insieme, di appartenenza allo Stato italiano, il cosiddetto \"Bel Paese\".\nOrigini della disciplina.\nLa prima proposta didattica per la scuola primaria su queste tematiche risale al 1984 quando l'Editore Carlo Signorelli, sulla scia del primato editoriale acquisito nell'ambito dell'Educazione Artistica, pubblica la collana \"Ciao Arte\" \u2013 VI volumi, realizzata da Alfredo Accatino e Ornella Angeloni. L'opera, affrontando per la prima volta in maniera organica la disciplina, delinea di fatto le linee guida della Circolare Ministeriale che nel 1986 introdurr\u00e0 finalmente la materia fra quelle \u201cconsigliate\u201d nella Scuola elementare. L'Educazione all'Immagine, si \u00e8 sempre studiata e si studia, nelle scuole secondarie di primo grado e si studiava negli ultimi due anni degli ex Istituti d'Arte, attualmente assorbiti nel Liceo Artistico, sulla base all'ultima riforma della Scuola Media Superiore. Attualmente viene studiata L'Educazione all'Immagine anche nei bienni delle scuole superiori, come fase preparatoria al triennio, in cui si studia Storia dell'arte. Con il cambiamento di nome da Educazione artistica a Arte e Immagine c'\u00e8 stato un sensibile ma non tuttavia stravolgente cambiamento di programma con uno sviluppo della didattica, realizzando volumi sempre pi\u00f9 operativi, destinandone, uno solo per le tecniche e i materiali, l'altro solo per Storia dell'arte, con l'aggiunta di volumi didattici operativi per esercizi. Tra gli autori importanti e precursori abbiamo lo scrittore italiano Pinin Carpi, autore di numerosi libri per ragazzi dedicati alla figure di artisti e dei diversi generi espressivi, il pedagogo Giovanni Gozzer e il teorico dell'arte e artista Enrico Accatino che per anni gest\u00ec la disciplina per \"Non \u00e8 mai troppo tardi\" e \"Telescuola\"."}
{"id": "2068556", "revid": "834", "url": "https://it.wikipedia.org/wiki?curid=2068556", "title": "Still Life (album VDGG)", "text": ""}
{"id": "2068579", "revid": "729019", "url": "https://it.wikipedia.org/wiki?curid=2068579", "title": "Andrea Sgorlon", "text": "Biografia.\nCresciuto nel San Don\u00e0, con esso esord\u00ec in campionato. I suoi successi di club sono legati tuttavia al Benetton Treviso, con il quale vinse cinque scudetti tra il 1997 e il 2003, anno del suo ritiro dalle competizioni.\nIn Nazionale, Sgorlon esord\u00ec sotto la gestione di Georges Coste e ne divenne un punto fermo per tutto il periodo in cui il tecnico francese rimase alla guida degli Azzurri: fece parte, infatti, della squadra che partecip\u00f2 alla in Sudafrica e, soprattutto, si laure\u00f2 campione d'Europa nella finale di Coppa FIRA 1995/97 a Grenoble, in cui l' batt\u00e9 la per la prima volta nella sua storia (con il punteggio di 40-32).\nCessata l'attivit\u00e0 agonistica, divenne allenatore in seconda del Parma, incarico che tenne per un biennio prima di passare a dirigere la selezione nazionale italiana Under-18.\nSuccessivamente, nella stagione 2007/08, diresse il di Mogliano Veneto; nell'estate 2008 entr\u00f2 nello staff Veneziamestre come allenatore in seconda e nel 2009 \u00e8 divenuto co-allenatore del Parma insieme a Francesco Mazzariol."}
{"id": "2068588", "revid": "599013", "url": "https://it.wikipedia.org/wiki?curid=2068588", "title": "Erick Bellomo", "text": "Carriera.\nClub.\nInizi\u00f2 a giocare a calcio a 5 all'et\u00e0 di otto anni. Per un breve periodo ha giocato anche nel calcio a 11 nelle file del S\u00e3o Paulo. Finita l'esperienza in Brasile, si \u00e8 trasferito in Italia dove ha militato dapprima nella Lazio Colleferro sino alla stagione 2006-07 e poi alla Marca dove ha giocato sino al dicembre del 2011 per poi passare in prestito al Venezia. Svincolato dal club lagunare, il 17 luglio 2013 passa a titolo definitivo alla Luparense ma gi\u00e0 nella sessione invernale di calciomercato \u00e8 ceduto al Gruppo Fassina, militante in serie A2. Nella stagione seguente si accorda con il Dosson, con cui vince nel 2016 la Coppa Italia di Serie A2.\nNazionale.\nIn possesso della doppia cittadinanza, esordisce con la Nazionale di calcio a 5 dell'Italia il 17 gennaio 2006 nell'incontro amichevole contro il Portogallo vinto dagli \"azzurri\" per 2-1."}
{"id": "2068589", "revid": "73843", "url": "https://it.wikipedia.org/wiki?curid=2068589", "title": "Salita al Calvario (Bosch Vienna)", "text": "La Salita al Calvario, o Cristo portacroce, \u00e8 un dipinto a olio su tavola (57x32 cm) di Hieronymus Bosch, databile al 1500 circa e conservato nel Kunsthistorisches Museum di Vienna. Sul retro la tavola mostra un Bambino che gioca a monocromo entro un medaglione.\nStoria.\nIl dipinto \u00e8 stato a lungo datato tra il 1490-1500, ma attualmente, grazie alle moderne analisi dendrocronologiche, si crede che sia stato realizzato verso il 1500.\nLa tavola, in principio, era pi\u00f9 grande, e venne accorciata di 20 centimetri nella parte superiore e di 2,5 centimetri nel bordo inferiore per ragioni ignote, probabilmente legate a cadute di colore. Era lo scomparto sinistro di un trittico, a cui appartenevano anche un \"Calvario\" (tavola centrale) e una \"Deposizione di Cristo\" o una \"Discesa dalla croce\" o una \"Piet\u00e0\" (battente destro).\nEsistono almeno altre due versioni col soggetto della \"Salita al Calvario\", realizzate da Bosch: una del periodo 1515-1516 circa nel Museum voor Schone Kunsten di Gand (74x81 cm); l'altra del 1498 circa, collocata nel Palazzo Reale (Madrid), di molto pi\u00f9 grande delle altre due (150x94 cm). Si tratta di opere in cui Bosch manifesta la brutalit\u00e0 della folla.\nDescrizione e stile.\nRecto.\nLa \"Salita al Calvario\" \u00e8 rappresentata in maniera piuttosto insolita per la tradizione fiammingo-olandese, avvicinabile piuttosto a modelli della scuola tedesca. I personaggi sono infatti distribuiti in un doppio corteo, quello superiore dominato dalla figura di Ges\u00f9 e quello inferiore legato ai due ladroni. tale scelta compositiva \u00e8 di grande modernit\u00e0, animata anche da fini accorgimenti, come il raccordo tra le due met\u00e0 offerto dal lungo albero a cui verr\u00e0 crocifisso uno dei ladroni. Simone di Cirene, secondo un'altra invenzione di Bosch, non aiuta Ges\u00f9 a portare la croce, ma la sfiora solamente con una mano, addossando tutto il peso del peccato altrui a Cristo, che procede cos\u00ec solo nel cammino del sacrificio verso la salvezza, secondo le disposizioni della \"devotio moderna\".\nIn alto Ges\u00f9 Cristo si incammina verso il Golgota portando una croce a forma di T sulle spalle, circondato da una massa bestiale e grottesca in preda ad urla e schiamazzi. Un uomo, vestito di una tunica rossa, rappresentato davanti al Signore, \u00e8 colto nel momento in cui lo colpisce con una frusta, riprendendo un'analoga figura nella \"Salita al Calvario\" di Madrid. Sullo scudo di uno dei soldati che sferzano e incalzano Ges\u00f9 \u00e8 rappresentata un rospo, simbolo diabolico di eresia e di lussuria.\nNella parte inferiore sono rappresentati i due ladroni che, secondo il testo evangelico di san Matteo, vennero crocifissi contemporaneamente a Ges\u00f9. A destra, il Buon Ladrone, anche se legato e trattenuto da uno sgherro, s'inginocchia per confessarsi davanti a un frate (un motivo che venne citato da Bruegel il Vecchio); la sua croce \u00e8 un lungo tronco d'albero, la cui sommit\u00e0 \u00e8 stata tagliata via. A sinistra si vede poi il cattivo ladrone, accompagnato da uno strano personaggio con un manto rosso e un cappuccio nero. Il ladrone, spinto verso il Calvario da un manipolo di armati, ha un'espressione di sfida, seppur venata dal terrore. La sua croce si intravede pi\u00f9 lontana, nel paesaggio.\nL'opera presenta un cromatismo acceso, legato ancora al gotico internazionale, con colori caldi come il rosso delle vesti dei soldati, e freddi come la tunica azzurra di Cristo e il verde del paesaggio.\nVerso.\nSul retro della tavola si trova un \"Fanciullo nudo che gioca\" entro un medaglione a monocromo, con in mano una girandola e spinge un girello. Si tratta forse di un'allusione all'infanzia di Cristo, di toccante fragilit\u00e0 umana, o di un'allegoria dell'umanit\u00e0 o dell'universo (Combe). Gibson (1972) interpret\u00f2 un po' forzatamente la figura della girandola in analogia con i mulini a vento della \"Salita al Calvario\", quali allusioni all'eucaristia e alla redenzione.\nSe si trattasse di Cristo allora i giochi potrebbero venire letti come prefigurazioni degli strumenti della Passione: il legno della croce, la lancia di Longino, i tre chiodi."}
{"id": "2068591", "revid": "830939", "url": "https://it.wikipedia.org/wiki?curid=2068591", "title": "Silvio Negro", "text": "Biografia.\nLaureato in lettere presso l'universit\u00e0 di Padova, nel 1926 entr\u00f2 al \"Corriere della Sera\", dapprima come cronista, poi come vaticanista, ossia commentatore per le questioni religiose e per quelle politiche relative alla Citt\u00e0 del Vaticano. Dopo l'8 settembre 1943 si dimise dal \"Corriere della Sera\" per non collaborare con la Repubblica sociale.\nDopo la fine della seconda guerra mondiale ritorn\u00f2 al \"Corriere\" come capo dell'ufficio romano. Autore di numerose opere, vinse il Premio Bagutta per la saggistica nel 1936.\nNel 1958 venne nominato presidente dell'Ente Ville Venete.\nSilvio Negro fu anche importante collezionista di fotografie antiche; cur\u00f2 in vita l'allestimento di numerose mostre fotografiche e di trasmissioni televisive che utilizzavano antiche immagini fotografiche a scopo documentario. L'archivio \u00e8 conservato dal 2003 nel Museo di Roma a Palazzo Braschi."}
{"id": "2068594", "revid": "161374", "url": "https://it.wikipedia.org/wiki?curid=2068594", "title": "Concertazione Plurale", "text": ""}
{"id": "2068603", "revid": "1226", "url": "https://it.wikipedia.org/wiki?curid=2068603", "title": "Gem\u00e4ldegalerie (Vienna)", "text": ""}
{"id": "2068605", "revid": "647919", "url": "https://it.wikipedia.org/wiki?curid=2068605", "title": "Cyborg Freezer", "text": ""}
{"id": "2068606", "revid": "1226", "url": "https://it.wikipedia.org/wiki?curid=2068606", "title": "Monastero di San Lorenzo de el Escorial", "text": ""}
{"id": "2068609", "revid": "107032593", "url": "https://it.wikipedia.org/wiki?curid=2068609", "title": "Monti del Salzkammergut", "text": "I Monti del Salzkammergut (in tedesco \"Salzkammergut-Berge\") sono una sottosezione delle Alpi del Salzkammergut e dell'Alta Austria, in Austria (Salisburghese e Alta Austria). La vetta pi\u00f9 alta \u00e8 il Gamsfeld che raggiunge i 2.028 . Prendono il nome dal Salzkammergut, area geografica austriaca di particolare pregio.\nClassificazione.\nSecondo la SOIUSA i Monti del Salzkammergut sono una sottosezione alpina con la seguente classificazione:\nSecondo la Partizione delle Alpi sono parte delle Alpi Salisburghesi.\nSecondo l'AVE costituiscono il gruppo n. 17a di 75 nelle Alpi Orientali.\nDelimitazioni.\nI Monti del Salzkammergut:\nSuddivisione.\nSi suddividono in quattro supergruppi, otto gruppi e venti sottogruppi:"}
{"id": "2068612", "revid": "76963", "url": "https://it.wikipedia.org/wiki?curid=2068612", "title": "I Fuggiaschi", "text": "I Fuggiaschi (\"The Fugitives\" in lingua inglese) \u00e8 stato un movimento letterario di poeti e letterati che si riunivano alla Vanderbilt University a Nashville (Tennessee) negli anni venti. Il movimento prese il nome da \"The Fugitive\" (Il Fuggiasco) un piccolo mensile letterario pubblicato a Nashville tra il 1922 e il 1925 nel quale apparvero i loro lavori. Anche se la pubblicazione ebbe vita breve, \"The Fugitive\" \u00e8 ritenuta una delle riviste pi\u00f9 influenti nella storia della letteratura americana. I Fuggiaschi fecero della Vanderbilt una fucina del New Criticism, la corrente dominante dell'analisi testuale in lingua inglese durante la prima la met\u00e0 del XX secolo. Indipendentemente da ci\u00f2, il gruppo sarebbe straordinario per il numero dei suoi membri i cui lavori hanno raggiunto un posto stabile nelle storie letterarie.\nIl movimento dei Fuggiaschi si sovrappone parzialmente con quello degli \"Agrarians\", un movimento sorto successivamente e anch'esso associato alla \"Vanderbilt University\".\nI Fuggiaschi presero posizione a favore dei valori culturali del \"Vecchio Sud\", favorendo opere ispirate alla storia degli stati meridionali degli Stati Uniti.\nFra i pi\u00f9 noti Fuggiaschi debbono essere citati John Crowe Ransom, Allen Tate, Merrill Moore e Robert Penn Warren."}
{"id": "2068613", "revid": "1226", "url": "https://it.wikipedia.org/wiki?curid=2068613", "title": "Stadelsches Kustinstitut", "text": ""}
{"id": "2068615", "revid": "55935", "url": "https://it.wikipedia.org/wiki?curid=2068615", "title": "The fugitives", "text": ""}
{"id": "2068621", "revid": "55935", "url": "https://it.wikipedia.org/wiki?curid=2068621", "title": "I fuggiaschi", "text": ""}
{"id": "2068622", "revid": "124587277", "url": "https://it.wikipedia.org/wiki?curid=2068622", "title": "Unlocker", "text": "Unlocker \u00e8 un software di utilit\u00e0 sviluppato da \"Cedrick Collomb,\" che permette di sbloccare un file (anche di sistema) dai processi che lo tengono occupato qualora quegli stessi processi ne impediscano la rinominazione, la copia, lo spostamento o l'eliminazione. Il suo utilizzo richiede una certa conoscenza, in quanto pu\u00f2 eliminare i file essenziali per il sistema operativo.\nL'ultima versione (v1.9.2) porta alcune correzioni di bug e un programma di installazione universale per le versioni a 32 bit e 64 bit di Windows. Questo software non \u00e8 pi\u00f9 gestito dal suo sviluppatore dal 2013."}
{"id": "2068624", "revid": "767487", "url": "https://it.wikipedia.org/wiki?curid=2068624", "title": "Morgan Robertson", "text": "Biografia.\nFiglio di Andrew Robertson, capitano di nave, e di Amelia Glassford Robertson, fu uno scrittore statunitense conosciuto per i suoi racconti, fu infatti autore di molte opere sul mare e racconti marittimi e come possibile inventore del periscopio.\n\u00c8 ricordato per aver scritto il racconto \"Il naufragio del Titan\", rilasciato inizialmente con il titolo \"Futility\", che narra la storia del piroscafo \"Titan\" affondato nell'Oceano Atlantico settentrionale dopo la collisione con un iceberg. Questo romanzo, scritto quattordici anni prima della catastrofe del \"Titanic\", sembra profetizzare la triste vicenda del noto transatlantico: come il \"Titanic\", infatti, la nave del racconto si scontra contro un iceberg per poi affondare condannando gran parte dei passeggeri a bordo a causa della mancanza di scialuppe.\nIn questo romanzo spicca una bella ed eroica storia d'amore tra un marinaio coraggioso, una ragazzina contro il pericolo e una madre che ritrova infine la felicit\u00e0.\nNel 1905 scrisse \"The Submarine Destroyer\", in cui descrisse un sottomarino che utilizzava uno strumento chiamato periscopio. Anche se Robertson dichiar\u00f2 pi\u00f9 tardi di aver inventato un prototipo di periscopio che non ebbe il brevetto, Lake e Grubbs perfezionarono il modello di periscopio utilizzato dalla marina statunitense nel 1902, tre anni prima del romanzo di Robertson."}
{"id": "2068625", "revid": "968255", "url": "https://it.wikipedia.org/wiki?curid=2068625", "title": "Warren Christopher", "text": "Biografia.\nWarren \u00e8 stato il 63\u00ba Segretario di Stato degli Stati Uniti sotto il Presidente Bill Clinton e Segretario di Stato aggiunto sotto la presidenza Carter. Tra i suoi pi\u00f9 importanti risultati si segnalano gli accordi di Algeri del 1981 che posero fine alla crisi degli ostaggi in Iran e soprattutto gli accordi di Dayton con i quali si riusc\u00ec a fermare la guerra civile jugoslava.\n\u00c8 morto di cancro a Los Angeles il 18 marzo 2011 ed \u00e8 stato sepolto nel \"Forest Lawn Memorial Park\" sulle Hollywood Hills."}
{"id": "2068647", "revid": "757469", "url": "https://it.wikipedia.org/wiki?curid=2068647", "title": "Monti Totes", "text": "I Monti Totes (in tedesco \"Totes Gebirge\") sono una sottosezione delle Alpi del Salzkammergut e dell'Alta Austria, in Austria (Stiria e Alta Austria). La vetta pi\u00f9 alta \u00e8 il Gro\u00dfer Priel che raggiunge i 2.515 .\nClassificazione.\nSecondo la SOIUSA i Monti Totes sono una sottosezione alpina con la seguente classificazione:\nSecondo l'AVE costituiscono il gruppo n. 15 di 75 nelle Alpi Orientali.\nDelimitazioni.\nConfinano:\nSuddivisione.\nSi suddividono in due supergruppi, tre gruppi e quindici sottogruppi:"}
{"id": "2068648", "revid": "599013", "url": "https://it.wikipedia.org/wiki?curid=2068648", "title": "Filip Holo\u0161ko", "text": "Carriera.\nClub.\nAS Tren\u010d\u00edn e Slovan Liberec.\nCresciuto nelle giovanili dell'AS Tren\u010d\u00edn, nel 2002, all'et\u00e0 di 18 anni, viene acquistato dai cechi dello Slovan Liberec. In tre anni disputa 55 partite realizzando 17 gol giocando anche alcuni incontri di Coppa Intertoto realizzando 5 reti.\nVestel Manisaspor.\nNel dicembre 2005 passa ai turchi del Vestel Manisaspor in cambio di \u20ac 3 milioni, con la cui maglia gioca sia la stagione 2005-06 dove realizza 4 reti nella seconda parte di campionato. Nella stagione 2006-07 giunge ai vertici della classifica capocannonieri con 9 reti.\nBe\u015fikta\u015f.\nNel dicembre 2007 viene acquistato dal per 5 milioni di euro. Esordisce il 12 gennaio 2008 in -Be\u015fikta\u015f 1-2, giocando l'intero incontro da titolare. Nella stagione 2007-2008 giocando tra Manisaspor e Be\u015fikta\u015f realizza 15 reti piazzandosi al secondo posto nella classifica capocannonieri del campionato: al termine della stagione \u00e8 il miglior marcatore del Be\u015fikta\u015f, che raggiunge il terzo posto in campionato. L'attaccante fornisce inoltre 10 assist in campionato, piazzandosi al secondo posto anche in questa graduatoria. Nella stagione 2008-2009, Holo\u0161ko firma 9 reti in 30 incontri di S\u00fcper Lig, contribuendo al successo del Be\u015fikta\u015f nel campionato turco. Il club, trascinato dai gol di Holo\u0161ko, che ne realizza 4 in 9 incontri, vince anche la coppa nazionale completando uno storico \"double\". Partecipa alla Coppa UEFA, segnando anche la sua prima rete in questa competizione.\nNel 2009 si rompe una gamba: in seguito a questo infortunio il suo rendimento cala drasticamente.\nNel campionato 2010 realizza 6 reti in 18 partite, aiutando la squadra di Istanbul ad arrivare al quarto posto in campionato. Gioca alcune partite di Coppa nazionale prima che il Be\u015fikta\u015f venga eliminato. Gioca due incontri di Champions.\nTermina l'esperienza al Besiktas con 158 match e 48 marcature.\nDopo alcune esperienze in prestito, sempre nel campionato turco, l'attaccante slovacco si trasferisce in Australia, al , dove ritrova una buona media gol a partita: segna 10 reti in 24 incontri di campionato nella sua prima stagione australiana.\nNazionale.\nDopo aver giocato nell'Under 16 e nell'Under 19 entra nell'Under-21 dove dimostra di aver un grande talento, tanto che nel 2005 entra nella Nazionale slovacca. Dopo aver giocato le qualificazioni al Mondiale 2010 del gruppo 3 dove segna il raddoppio in Irlanda del Nord-Slovacchia 0-2. Ha fatto parte del gruppo dei 23 convocati che ha partecipato al Mondiale 2010 in Sudafrica giocando per pochi minuti da subentrato Nuova Zelanda-Slovacchia 1-1 e Slovacchia-Paraguay 0-2.\nStatistiche.\nPresenze e reti nei club.\nTra club, Nazionale maggiore e Nazionali giovanili, Holo\u0161ko ha giocato globalmente 350 partite segnando 106 reti, alla media di 0,30 gol a partita.\n\"Statistiche aggiornate al 20 settembre 2017.\""}
{"id": "2068649", "revid": "436907", "url": "https://it.wikipedia.org/wiki?curid=2068649", "title": "Crookers", "text": "I Crookers sono un gruppo musicale electro house italiano fondato nel 2003 dai disc jockey Phra (Francesco Barbaglia) e Bot (Andrea Fratangelo), le cui produzioni musicali vertevano principalmente sui sottogeneri electro house e fidget con una forte influenza hip hop.\nIl 18 ottobre 2012, attraverso la loro fan page, compare il comunicato che annuncia la separazione di Bot dai Crookers, il cui nome sar\u00e0 portato avanti esclusivamente da Phra.\nStoria del gruppo.\nPrime pubblicazioni.\nI Crookers hanno composto diversi remix di canzoni di artisti quali Timbaland, Armand Van Helden, Jovanotti, Britney Spears, U2, AC/DC, The Chemical Brothers, i Raven e altri ancora; ma il remix pi\u00f9 rilevante \u00e8 senza dubbio quello della canzone \"Day 'n' Nite\" di Kid Cudi, uscito alla fine del novembre 2008. Il remix \u00e8 entrato nella top 20 di diversi paesi europei, in Australia e Nuova Zelanda, entra nella \"Billboard Hot 100\" e ha raggiunto la seconda posizione della classifica britannica dei singoli. In particolar modo i Crookers hanno ottenuto una certa popolarit\u00e0 in Belgio e nei Paesi Bassi, paesi nei quali il gruppo ha fatto rispettivamente entrare cinque e due singoli in classifica. \"Day 'n' Nite\" viene scelto anche per far parte della colonna sonora del videogioco \"Midnight Club: Los Angeles\" e del film \"Benvenuti al Sud\" con Claudio Bisio.\nNel 2009 hanno curato parte della colonna sonora per il videogioco \"\".\n\"Tons of Friends\".\nIl loro album di debutto, il disco \"Tons of Friends\" uscito all'inizio del 2010 ha subito ottenuto riscontri positivi da parte della critica. L'album \u00e8 stato preceduto dal singolo \"Festa festa\", a cui hanno collaborato Fabri Fibra e Dargen D'Amico, il cui videoclip \u00e8 stato presentato in anteprima da MTV. All'album hanno inoltre collaborato tra gli altri Kelis, Pitbull, Will.i.am, Kardinal Offishall e Yelle Nello stesso anno partecipano all'MTV Days 2010.\n\"Birthday Bash\", traccia numero 9 dell'album, viene scelta per far parte della colonna sonora del videogioco calcistico della EA Sports \"FIFA 10\".\nDr. Gonzo.\nAll'inizio del 2011 hanno dato vita ad un nuovo progetto che prende il nome di Dr. Gonzo. Phra e Bot hanno coinvolto artisti come Neoteric, Wax Motif, Savage Skull, Lazy Ants e His Majesty Andre. Sotto la veste di Dr. Gonzo hanno pubblicato due EP: Bust Em Up (pubblicato il 22 aprile 2011) e The Gonzo Anthem (pubblicato il 27 giugno 2011). Entrambi disponibili nei migliori portali musicali (iTunes e Beatport). Il duo milanese ha annunciato che verr\u00e0 pubblicato a fine ottobre 2011 l'album intitolato \"Dr Gonzo\". Sembra che in quest'ultima uscita abbiano coinvolto Style Of Eye, Carli e Hudson Mohawke.\nL'abbandono di Bot e attivit\u00e0 recenti.\nNel 2012 presentano il singolo \"L'italiano balla\" con Fabri Fibra, i cui proventi sono stati devoluti alle popolazioni colpite dal terremoto dell'Emilia, in particolare per la ricostruzione di alcune scuole. Nell'ottobre del 2012 annunciano sul loro sito ufficiale il loro scioglimento, anche se il nome \"Crookers\" \u00e8 ancora utilizzato da Phra per le sue produzioni.\nNel gennaio 2015, annuncia il suo terzo album in studio, \"16 Chapel\", uscito nel corso dell'anno. All'inizio del 2018 Phra annuncia il seguito del \"Crookers Mixtape\", intitolato \"Crookers Mixtape 2 - Quello dopo, quello prima\". Il 5 marzo esce il primo singolo estratto dal mixtape, \"Animalier\", realizzato in collaborazione con Dargen D'Amico e Danti e coprodotto da Mace e Ckrono.\nNel 2019 Crookers conosce Massimo Pericolo e produce il suo primo singolo in collaborazione con Nic Sarno, \"7 miliardi\". Crookers e Nic Sarno produrranno in seguito l'intero album del rapper varesino, tra cui il singolo \"Polo Nord\". Lo seguiranno inoltre nelle collaborazioni nel brano \"Ansia\" di Ugo Borghetti, nell'album Machete Mixtape 4 (brano \"Star Wars\" feat. Fabri Fibra), nel brano Scacciacani feat. Ketama126, \"Criminali\" feat. Speranza e Barracano, Moonlight popolare feat. Mahmood e nel remix di \"Seba la pute\" di Touch\u00e9 feat. Barracano. Hanno inoltre prodotto le 64 Bars di Marracash per Red Bull. La collaborazione tra Crookers e Massimo Pericolo si sviluppa con gli album \"Scialla semper\" (2019) e \"Solo tutto\" (2021)."}
{"id": "2068652", "revid": "24443", "url": "https://it.wikipedia.org/wiki?curid=2068652", "title": "Totes Gebirge", "text": ""}
{"id": "2068653", "revid": "287204", "url": "https://it.wikipedia.org/wiki?curid=2068653", "title": "Filip Holosko", "text": ""}
{"id": "2068654", "revid": "287204", "url": "https://it.wikipedia.org/wiki?curid=2068654", "title": "Eugenio Corecco", "text": "Biografia.\nFiglio di Pietro, originario di Bodio e di Margherita Beffa di Airolo, venne ordinato sacerdote il 2 ottobre 1955, studi\u00f2 a Roma, presso la Pontificia Universit\u00e0 Gregoriana, a Monaco di Baviera, dove consegu\u00ec il dottorato in diritto canonico, e a Friburgo, dove nel 1969 fu nominato professore di diritto canonico. Fu membro di Comunione e Liberazione.\nNel 1982, nell'imminenza della pubblicazione del nuovo Codice di Diritto Canonico (CIC), espone le sue osservazioni critiche a Giovanni Paolo II, e il Pontefice lo chiama a Roma a far parte di una commissione, che lo affianca nell'esame del codice, prima della sua promulgazione. Nominato consultore della commissione per l'interpretazione del CIC, Eugenio Corecco tiene conferenze in tutto il mondo.\nAttivo nella pastorale, dagli anni 1960-70 si impegn\u00f2 per la diffusione in Svizzera del movimento ecclesiale di Comunione e Liberazione. Vescovo di Lugano dal 1986, il 29 aprile 1992 fond\u00f2 a Lugano l'Istituto Accademico di Teologia che gi\u00e0 l'anno successivo, precisamente il 20 novembre 1993, fu elevato dalla Santa Sede in facolt\u00e0 universitaria di teologia - Facolt\u00e0 di Teologia di Lugano (FTL), dando cos\u00ec lo spunto alla citt\u00e0 di Lugano di costituire l'USI (Universit\u00e0 della Svizzera Italiana), della quale per\u00f2 l'FTL non entr\u00f2 a far parte, rimanendo un'istituzione del tutto autonoma.\nSpentosi il 1\u00ba marzo 1995 a seguito di una rara forma tumorale, fu sepolto nella cripta della chiesa del Sacro Cuore a Lugano.\nIl pensiero.\nSulla Carit\u00e0 Evangelica.\n\"Qualunque dovesse essere la natura e il settore dei suoi interventi in campo sociale, la Caritas \u00e8 chiamata, con urgenza sempre pi\u00f9 grande, ad esprimere nella societ\u00e0 due valori specifici del cristianesimo, la cui rilevanza sociale non \u00e8 misurabile con criteri puramente razionali. Il primo \u00e8 la gratuit\u00e0 verso l'uomo in difficolt\u00e0, poich\u00e9 \u00e8 stata gratuita anche la redenzione offertaci da Cristo. Il secondo \u00e8 quello dell'eccedenza, poich\u00e9 eccedente \u00e8 l'amore di Cristo verso di noi. La carit\u00e0 non ha come misura il bisogno dell'altro, ma la ricchezza dell'amore di Dio. \u00c8 infatti limitante guardare all'uomo e valutarlo a partire dal suo bisogno, poich\u00e9 l'uomo \u00e8 di pi\u00f9 del suo bisogno\". (Eugenio Corecco in \"Diocesi di Lugano e Carit\u00e0: dalla storia uno sguardo al futuro\", 1992, pag. 206)\nSul Diritto Canonico.\n\"...tutte le leggi della Chiesa appaiano finalmente ed innanzitutto come espressione della fede del Popolo di Dio e non solo della ragione astrattamente intesa.\" (Eugenio Corecco, Pamplona 1976. In \"Siate forti nella fede\", AA.VV., p.\u00a0347ss.)\nGenealogia episcopale.\nLa genealogia episcopale \u00e8:"}
{"id": "2068656", "revid": "767487", "url": "https://it.wikipedia.org/wiki?curid=2068656", "title": "La mantide omicida", "text": "La mantide omicida (\"The Deadly Mantis\") \u00e8 un film del 1957 diretto da Nathan H. Juran.\nVenne prodotto da William Alland per dare inizio a una nuova serie cinematografica fanta-horror, ma poich\u00e9 il film non ottenne il successo sperato gli Universal Studios decisero di non proseguire.\nTrama.\nUn improvviso innalzamento di temperatura, dovuto alla conseguenza di un imprevedibile fenomeno meteorologico, risveglia una mostruosa e gigantesca mantide religiosa, che da tempo immemorabile giace in letargo, inglobata tra i ghiacci dell'Artide.\nUna volta portato a termine il suo lento e laborioso risveglio, la mostruosa e gigantesca mantide religiosa decolla, allontanandosi rapidamente dalla tundra glaciale, e dopo un lungo e stancante viaggio, raggiunge gli Stati Uniti d'America.\nLa mostruosa creatura giunge quindi nei pressi di un aeroporto, sul quale sfoga le sue ire, seminando panico, morte e distruzione.\nDurante le schermaglie delle quali si rende protagonista, la mantide gigantesca si ferisce, perdendo un artiglio, che viene in seguito fortunosamente recuperato.\nA causa di questi avvenimenti, allertato, il colonnello Parkman inizia ad effettuare indagini per conto del governo sulla natura dell'essere presso un avamposto militare sulla Distant Early Warning Line.\nMentre le ricerche effettuate dai militari non approdano a nulla di significativo, a Washington DC viene inviato l'artiglio della mantide a un paleontologo, il dott. Ned Jackson che, studiato accuratamente il reperto, si rende conto della gravit\u00e0 della situazione, dopo aver scoperto la natura dell'animale a cui questo appartiene. Jackson fruisce anche dell'aiuto di quella che si rivela essere una preziosa alleata, la fotografa Marge Blaine, che si attiva nel recuperare materiale fotografico inerente alla creatura mostruosa.\nA causa di quanto sta accadendo, tra il panico e l'apprensione generale passano le ore molto nervosamente.\nL'avamposto di Parkman viene attaccato e distrutto dalla mantide che dimostra di possedere una fortissima resistenza alle armi convenzionali che l'esercito adopera contro di lei nel vano tentativo di abbatterla. La mantide non solo si dimostra praticamente insensibile ai colpi di arma da fuoco che l'esercito le indirizza contro, ma riesce anche a contrattaccare, facendo una strage di uomini, armi e mezzi, uccidendo tutti i militari.\nL'unico sopravvissuto alla strage \u00e8 Parkman, che, disperato e terrorizzato, si dirige in fretta e furia a Washington per avvisare direttamente il presidente degli Stati Uniti e informarlo della gravit\u00e0 della situazione, che si va facendo pi\u00f9 critica di minuto in minuto.\nGli spostamenti della creatura vengono frattanto tenuti sotto controllo, mediante l'ausilio dei radar disseminati su tutto il territorio degli Stati Uniti. Si scopre cos\u00ec che essa si \u00e8 diretta rapidamente verso il Campidoglio e che \u00e8 in procinto di atterrare nei pressi del Monumento a Washington. L'esercito viene inviato in zona, in concomitanza con un enorme dispiegamento di mezzi, quali aerei, carri armati e batterie di cannoni.\nLo scontro finale \u00e8 cruentissimo, ma, questa volta il potente contingente di aerei militari riesce ad infliggere gravi danni fisici al mostro.\nNonostante ci\u00f2, la creatura sopravvive e lo scontro si sposta sino all'interno di New York.\nMalgrado tutto la mantide omicida resiste a oltranza agli attacchi che le vengono indirizzati, e, pur cominciando a manifestare i primi segni di cedimento, riesce comunque a distruggere moltissimi aerei, riuscendo a decimare l'intero battaglione.\nProprio a New York si decidono quindi le sorti degli Stati Uniti, poich\u00e9, mentre la creatura, ormai sfibrata, si rifugia sotto l'Holland Tunnel per riprendere le forze, alcuni militari appartenenti ai corpi speciali si infiltrano all'interno del tunnel e la colpiscono ripetutamente, bersagliandola con pesanti cariche di gas nervino.\nLa mostruosa mantide, intossicata irrimediabilmente, soccombe in modo definitivo e l'umanit\u00e0 intera, finalmente liberata da una minaccia cos\u00ec terribile, pu\u00f2 tirare un grande sospiro di sollievo.\nProduzione.\nIl film \u00e8 stato diretto da Nathan H. Juran su sceneggiatura di Martin Berkeley, noto per essere un visionario e quindi un ottimo elemento per una riuscita cinematografica.\nBerkeley si \u00e8 basato su una storia scritta da William Alland, che ha poi partecipato al film come produttore. \nIl mostro.\nIl film offriva allo spettatore un gruppo di attori piuttosto noti nel genere, ma aveva una star che sovrastava tutti: la mantide. La Universal desiderava che il pubblico fosse impressionato dalla storia e a questo scopo . Quella che tecnicamente, per l'epoca, era la pi\u00f9 complessa, era la versione volante. Il modello dell'insetto aveva dimensioni piuttosto generose e per il movimento delle ali aveva nell'addome il meccanismo di movimento che era azionato da due piccoli contenitori in metallo caricati ad aria compressa.\nIl modello per le scene girate a terra era stato realizzato in maniera molto dettagliata, con particolari minuti e molto realistici, dotato inoltre di zampe articolate. Il movimento avveniva attraverso dei cursori applicati alle zampe che scorrevamo su una piattaforma di legno. Con un poco di attenzione si nota che nel film la mantide a terra \u00e8 sempre ripresa in modo che la parte terminale delle zampe non si veda. Una testa ed una zampa dell'insetto furono costruite di dimensioni ancora maggiori e vennero utilizzate nella scena finale, dove si vede la mantide accasciata tra decine di automezzi distrutti. In un'unica sequenza venne utilizzata una vera mantide ed \u00e8 quella in cui l'insetto si arrampica lungo l'obelisco a Washington; questa scena risult\u00f2 sciatta e poco avvincente e venne poco gradita dal pubblico."}
{"id": "2068661", "revid": "729019", "url": "https://it.wikipedia.org/wiki?curid=2068661", "title": "Aviosuperficie Vigarolo", "text": "L'Aviosuperficie Vigarolo (IATA: \"nessuno\", ICAO: \"nessuno\") \u00e8 un'aviosuperficie italiana situata a circa 15 km a sud della citt\u00e0 di Lodi, nel territorio della frazione Vigarolo del comune di Borghetto Lodigiano, in prossimit\u00e0 del fiume Lambro, qualche chilometro prima della sua confluenza con il Po.\nLa struttura \u00e8 dotata di una pista in erba lunga e larga 45 m, l'altitudine \u00e8 di 67\u00a0m /220\u00a0ft, l'orientamento della pista \u00e8 RWY 16-34, circuito normale. L'orientamento preferenziale per i decolli \u00e8 il 16, mentre per gli atterraggi il 34. L'aviosuperficie \u00e8 gestita dall'Aero Club Lodi \"Francesco Agello\" ed effettua attivit\u00e0 il sabato e nei festivi, secondo le regole e gli orari VFR."}
{"id": "2068665", "revid": "1632387", "url": "https://it.wikipedia.org/wiki?curid=2068665", "title": "Mastice", "text": "Il mastice \u00e8 un tipo di colla liquida, di vario impiego, prodotto originariamente dalla resina del lentisco disciolta in trementina. Le sue versioni moderne sono utilizzate per un'ampia variet\u00e0 di scopi, domestici e industriali.\nCaratteristiche.\nCome mastice si intende generalmente una colla che fa presa su superfici ruvide. Superfici lisce necessitano perci\u00f2 di essere rese ruvide. Una volta estratto dal contenitore tende a ritrarsi per l'evaporazione del solvente, motivo per cui si deve attendere qualche minuto per l'applicazione della parte da incollare. Non arriva mai ad indurirsi completamente, ma rimane sempre tendenzialmente gommoso, il che lo rende ideale per componenti che devono avere una certa flessibilit\u00e0, come ad esempio gomme e cuoio.\nUso.\nViene usato per:"}
{"id": "2068666", "revid": "287204", "url": "https://it.wikipedia.org/wiki?curid=2068666", "title": "Prealpi dell'Alta Austria", "text": "Le Prealpi dell'Alta Austria (in tedesco \"Ober\u00f6sterreichische Voralpen\") sono una sottosezione delle Alpi del Salzkammergut e dell'Alta Austria. La vetta pi\u00f9 alta \u00e8 il Hoher Nock che raggiunge i 1.963 .\nSi trovano in Austria (Alta Austria).\nClassificazione.\nSecondo la SOIUSA le Prealpi dell'Alta Austria sono una sottosezione con la seguente classificazione:\nSecondo l'AVE costituiscono il gruppo n. 17b di 75 nelle Alpi Orientali.\nDelimitazioni.\nLe Prealpi dell'Alta Austria:\nSuddivisione.\nSi suddividono in cinque supergruppi, tredici gruppi e sei sottogruppi:"}
{"id": "2068669", "revid": "36426", "url": "https://it.wikipedia.org/wiki?curid=2068669", "title": "Bambino che gioca", "text": ""}
{"id": "2068670", "revid": "767487", "url": "https://it.wikipedia.org/wiki?curid=2068670", "title": "Bongi Makeba", "text": "Unica figlia della pi\u00f9 celebre Miriam Makeba, fu autrice di molti brani interpretati dalla madre, e partecip\u00f2 anche ad alcuni concerti e alcune registrazioni cantando in duo con lei; l'album \"Miriam Makeba and Bongi\" \u00e8 fra le principali testimonianze di questa collaborazione. Incise un solo album proprio, dal titolo \"Blow on Wind\". \nMor\u00ec nel 1985 all'et\u00e0 di 34 anni per complicazioni del parto, e fu sepolta in Guinea."}
{"id": "2068679", "revid": "110157", "url": "https://it.wikipedia.org/wiki?curid=2068679", "title": "Apologies to the Queen Mary", "text": "Apologies to the Queen Mary \u00e8 il primo album di studio del gruppo canadese indie rock Wolf Parade.\nIl disco.\nL'album, edito nel 2005 dalla Sub Pop Records, \u00e8 stato prodotto dal celebre leader dei Modest Mouse, produttore e talent-scout Isaac Brock, in collaborazione con il gruppo stesso. Contiene dodici tracce. Il titolo dell'album \u00e8 un'idea del gruppo per chiedere scusa all'equipaggio della nave da crociera Queen Mary, poich\u00e9 alzando un po' troppo il gomito, in occasione del party del 2004 \"All Tomorrow Parties\"(dove erano presenti altri gruppi, come i Flaming Lips), causarono non pochi problemi tanto da essere allontanati dalla nave. Tutti i testi delle canzoni sono stati equamente scritti e cantati da Dan Boeckner e Spencer Krug."}
{"id": "2068682", "revid": "2014155", "url": "https://it.wikipedia.org/wiki?curid=2068682", "title": "Anna Pavlovna Romanova", "text": "Famiglia d'origine.\nAnna Pavlovna era l'ottava figlia dello zar Paolo I (1754\u20131801) e della zarina \"Marija F\u00ebdorovna\" nata Sofia Dorotea di W\u00fcrttemberg (1759\u20131828). Era nipote dell'imperatrice Caterina II la grande ed era sorella dei futuri zar Alessandro I e Nicola I di Russia.\nMatrimonio.\nIn un momento di pace tra Russia e Francia, Napoleone Bonaparte, perduta la possibilit\u00e0 di sposare la sorella Ekaterina, la chiese in moglie, ma la madre, l'imperatrice Marija F\u00ebdorovna, si oppose fermamente a tale proposta.\nIl 21 febbraio del 1816, nella cappella del palazzo d'Inverno a San Pietroburgo, Anna Pavlovna spos\u00f2 il principe ereditario dei Paesi Bassi Guglielmo (1792-1849), figlio del re Guglielmo I dei Paesi Bassi (1772-1843) e della regina Guglielmina (1774-1837), nata principessa di Prussia.\nEssendo stato stabilito che nessun membro della famiglia Romanov sarebbe stato costretto a sposarsi contro la propria volont\u00e0, Guglielmo venne invitato in Russia prima del matrimonio in modo che Anna potesse conoscerlo e desse il consenso a sposarlo, cosa che fece. Dopo il matrimonio mantenne la propria religione. La coppia rimase in Russia ancora un anno.\nFin dall'inizio, Anna si consider\u00f2 di rango superiore a Guglielmo. L'adulterio del coniuge cre\u00f2 conflitti tra di loro. Vissero separati fino al 1843. Anna, tuttavia, funse da mediatrice tra il marito e il suocero, cercando di stemperare la tensione tra di loro durante i conflitti politici.\nCome persona, \u00e8 stata descritta come intelligente, sensibile, fedele alla famiglia e con un temperamento violento.\nIl 7 ottobre del 1840 a seguito dell'abdicazione di Guglielmo I, il figlio sal\u00ec sul trono dei Paesi Bassi e Anna divenne regina consorte.\nCome regina, Anna \u00e8 stata descritta dignitosa, arrogante e distante nei confronti del popolo. Ella impar\u00f2 effettivamente a parlare meglio del marito l'olandese, ma non divenne mai popolare come regina.\nDivenuta vedova, abbandon\u00f2 il palazzo reale, ritirandosi dalla vita di corte e vivendo una vita discreta. Non andava d'accordo con la nuora e intendeva tornare in Russia dopo un litigio con il figlio, il re Guglielmo III, nel 1855, ma alla fine accantono' il progetto.\nLa coppia ebbe cinque figli:\nRiconoscimenti.\nLa localit\u00e0 olandese Anna Paulowna, nella provincia dell'Olanda Settentrionale, \u00e8 stata chiamata cos\u00ec in suo onore.\nIl genere botanico Paulownia, che comprende alberi ornamentali con portamento maestoso e fioriture molto belle \u00e8 stato intitolato a lei.\nAnna ispiro' anche uno dei personaggi del romanzo \"Guerra e Pace\" di Lev Tolstoj."}
{"id": "2068688", "revid": "1543377", "url": "https://it.wikipedia.org/wiki?curid=2068688", "title": "Icadyptes salasi", "text": "Licadipte (Icadyptes salasi) \u00e8 un pinguino estinto, vissuto nell'Eocene superiore (circa 36 milioni di anni fa). I suoi resti fossili sono stati ritrovati in Per\u00f9.\nDescrizione.\nAlto circa un metro e mezzo, questo pinguino era ben pi\u00f9 grande delle specie attuali; un'altra importante differenza era data dal becco, che era insolitamente lungo e acuminato, simile a quello di un Airone. Gli studiosi ritengono che questo tipo di becco fosse una caratteristica ancestrale a tutti i pinguini primitivi, e che sia andata perduta nel corso della loro evoluzione. L'icadipte \u00e8 uno dei pi\u00f9 grandi pinguini mai scoperti, inferiore solo ad \"Anthropornis\" e a \"Palaeeudyptes\" in quanto a statura.\nDistribuzione.\nI resti fossilizzati di questo pinguino sono stati ritrovati nel deserto costiero del Per\u00f9, insieme a quelli di altri pinguini estinti (tra cui \"Perudyptes devriesi\", alto quanto l'odierno pinguino reale).\nSembra che questi pinguini preferissero i climi caldi rispetto alle latitudini fredde delle specie attuali. Solo pochi pinguini odierni, come il pinguino del Capo e il pinguino delle Galapagos, vivono in un clima simile. La scoperta dei fossili di \"Icadyptes\" e di \"Perudyptes\" ha portato a riconsiderare la diffusione e l'evoluzione dei pinguini: fino a quel momento, infatti, gli scienziati ritenevano che i pinguini si fossero evoluti nei pressi del polo Sud e in Nuova Zelanda, e si fossero spostati verso l'Equatore solo intorno a 10 milioni di anni fa. Con la scoperta di \"Icadyptes\" \u00e8 risultato chiaro che questi uccelli si erano adattati a un clima caldo almeno trenta milioni di anni prima."}
{"id": "2068691", "revid": "474175", "url": "https://it.wikipedia.org/wiki?curid=2068691", "title": "Coalizione Civica (Argentina)", "text": "La Coalizione Civica (spagnolo Coalici\u00f3n C\u00edvica) \u00e8 una coalizione fondata da Elisa Carri\u00f3 nel 2007 per fronteggiare il Fronte per la Vittoria, principale partito della sinistra argentina. L'alleanza \u00e8 costituita da liberali, ex radicali, centristi e socialdemocratici.\nAlle elezioni del 2007 la candidata alla presidenza \u00e8 stata Elisa Carri\u00f3 e ha ottenuto 23% e la Coalizione Civica si \u00e8 collocata come seconda forza politica del paese. Al Congresso dispone di 27 seggi su 130 e al Senato 5 su 72 ed \u00e8 il terzo gruppo dopo il FPV e l'UCR.\nAlle elezioni presidenziali in Argentina del 2007 la Coalizione Civica si \u00e8 alleata con il Partito Socialista dell'Argentina guidato dal candidato alla vicepresidenza per quell'anno Rub\u00e9n Giustiniani. In occasione delle successive elezioni parlamentari del 2009 la coalizione ha formato una grande alleanza di centro-sinistra per fronteggiare il partito di sinistra Fronte per la Vittoria dell'attuale presidentessa Cristina Fern\u00e1ndez de Kirchner.\nDal punto di vista ideologico potremmo classificare la Coalizione Civica come una forza di centro \"orientato\" a sinistra o come un centro progressista, in realt\u00e0 la CC si definisce come uno spazio ideologico e sociale aperto a tutte le forze democratiche del paese. Il Fronte per la Vittoria accusa la CC di essere invece un partito di destra con mire neoliberiste.\nOrganizzazione.\nLa Coalici\u00f3n C\u00edvica si autodefinisce come \"\"un'area di partecipazione e di consenso aperta a tutti, formata da gruppi politici civici e ONG\".\nNon si tratta di partito politico ma \u00e8 una coalizione politica e in Argentina questo tipo di formazione politica non \u00e8 prevista dalla legge elettorale federale e per questo motivo formalmente non si svolgono elezioni primarie per la scelta dei propri candidati ma di fatto le organizza per scegliere i candidati che dovranno ricoprire cariche pubbliche al fine di coinvolgere le persone nel processo che non si limita alle strutture dei partiti che costituiscono la coalizione.\nPartiti membri.\nNel 2008 i partiti membri della coalizione sono:\nPrincipi e programma.\nLa Coalizione Civica persegue come obiettivo principale la costruzione di una societ\u00e0 morale caratterizzata dalla lotta alla corruzione e ai privilegi riservati solo ad alcune minoranze nel paese. L'alleanza \u00e8 costituita da diverse forze politiche di diversa ideologia anche se generalmente possiamo collocarla a centro-sinistra della politica argentina, anche se portatore di politiche di centro-sinistra alquanto moderate e talvolta pi\u00f9 di un centro progressista. Attualmente i principali alleati della coalizione sono il Partito Socialista dell'Argentina e l'Unione Civica Radicale. I principali punti programmatici della Coalizione Civica sono:\nLa CC all'opposizione.\nLa fondatrice e leader della formazione politica Elisa Carri\u00f3 afferma che la sua coalizione non ha una posizione politica ben precisa ed \u00e8 aperta a tutte le formazioni che hanno come obiettivo di combattere la corruzione all'interno delle istituzioni della repubblica e delle singole province. A giudicare dal programma e dalle formazioni politiche che la compongono la Coalizione Civica \u00e8 generalmente collocata a centro-sinistra dello spettro politico dell'Argentina anche se quest'area politica \u00e8 occupata dal Fronte per la Vittoria e dal Partito Giustizialista.\nAlle elezioni presidenziali del 28 ottobre 2007 la Coalizione Civica ottiene il 23% dei voti e si conferma come la principale forza di opposizione al governo dei Kirchner. Nello stesso giorno la CC conquista la carica di Governatore della Provincia della Terra del Fuoco con la sua esponente Fabiana R\u00edos.\nLa Coalizione Civica durante il 2008 ha difeso il settore agrario nella guerra combattuta tra quest'ultima e il governo nazionale. Il governo di Kirchner ha aumentato le imposte per l'esportazione dei prodotti agricoli all'estero. La coalizione ha accusato il governo di voler \"distruggere\" uno dei settori pi\u00f9 importanti e strategici dell'economia argentina e per tale motivo durante i quasi 130 giorni di proteste e di scioperi la CC partecipa alle manifestazioni organizzate dagli agricoltori.\nLa coalizione si \u00e8 opposta alla nazionalizzazione della compagnia aerea nazionale e dei fondi pensionistici. In particolare con l'opposizione a quest'ultima i rapporti con il Partito Socialista si sono deteriorati in quanto il PS pur essendo all'opposizione del governo kirchnerista ha appoggiato l'azione del governo sulla previdenza sociale in quanto fondamentale per tutelare i pensionati dalla crisi economica mondiale che ha colpito anche l'Argentina nonostante l'elevata crescita economica degli ultimi anni.\nIn occasione delle elezioni parlamentari del 2009, che inizialmente si sarebbero dovute svolgere nel mese di ottobre, ha proposto una grande alleanza di centro-sinistra alternativo con l'Unione Civica Radicale il Partito Socialista creando la coalizione \"Accordo Civico e Sociale\" che riunir\u00e0 sotto un unico simbolo i tre partiti. Riguardo all'anticipazione delle elezioni la CC ha manifestato preoccupazione di eventuali brogli.\nDurante il 2008 la Coalizione Civica dopo un iniziale avvicinamento al vicepresidente Julio Cobos per la sua opposizione alla Presidente Cristina Fern\u00e1ndez de Kirchner la Carri\u00f3 accusa Cobos e l'ex Presidente Eduardo Duhalde di destabilizzare il quadro politico del paese e puntando a rovesciare il governo della Kirchner in vie considerate dalla dirigente civilista non democratiche. Durante la campagna per le elezioni parlamentari del 2009 la CC accusa Cobos di avvicinarsi alle posizioni del candidato di centro-destra alla Provincia di Buenos Aires Francisco De Narva\u00e9z invintandolo pi\u00f9 volte alla sede della vicepresidenza argentina ossia il Senato Federale.\nLa CC \u00e8 stata accusata dal kirchnerismo di rappresentare la nuova destra neoliberale a causa delle sue posizioni contrarie tenute dalla CC sulla nazionalizzazione della compagna aerea di bandiera e dei fondi pensionisti e di allearsi con il Proposta Repubblicana guidato dall'attuale sindaco di Buenos Aires Mauricio Macri e dal leader del \"Recrear para el Crecimiento\" Ricardo L\u00f3pez Murphy. La Carri\u00f2 si difende da queste accuse affermando che non era contraria all'idea stessa di statalizzazione dei fondi ma dallo scopo con cui \u00e8 stata operata questa scelta politica ossia quello di un enorme dispendio di denaro per una politica clientelare e annunciando che non ci sar\u00e0 alcuna alleanza con la destra che dal punto di vista morale la paragona al kirchnerismo.\nNel mese di ottobre 2009 si \u00e8 costituito il gruppo Coalizione Civica-ARI formato dal partito ARI della Carri\u00f3 alleato con i partiti che costituiscono la federazione della CC e con i partiti dell'Accordo Civico e Sociale.\nIn Parlamento.\nLa Coalizione Civica al Congresso ha costituito un unico gruppo parlamentare con il Partito Socialista, il suo principale alleato. A partire dal 2009 \u00e8 probabile che verr\u00e0 costituito un unico gruppo parlamentare assieme all'Unione Civica Radicale.\nRisultati elettorali.\nLa Coalizione Civica si \u00e8 presentata solo alle elezioni presidenziali 2007 con il nome di Confederaci\u00f3n PS-Coalici\u00f3n C\u00edvica ottenendo il 23,04% e 4.401.981 voti.\nLe elezioni legislative del 2009.\nAlle elezioni legislative del 2009 erano in gioco 127 seggi alla Camera e 24 al Senato. La CC si \u00e8 presentata nell'Accordo Civico e Sociale (ACyS).\nAlla Camera, l'ACyS \u00e8 risultato primo in 8 stati, ed ha conquistato 42 seggi, contro i 26, che gi\u00e0 possedeva (16 in pi\u00f9). I Kirchneristi (FpV - PJ ed alleati) hanno in tutto perso 24 seggi, mentre l'Union-PRO (peronisti conservatori) hanno guadagnato 12 seggi. I Kirchneristi si sono storvati in tal modo minoritari alla Camera (13 seggi in meno della met\u00e0).\nAl Senato, l'ACyS ha guadagnato 7 seggi (da 7 a 14), mentre i Kirchneristi hanno perso 4 seggi (da 12 ad 8). Anche al Senato i Kircheniristi hanno perso la maggioranza, avendo 36 seggi su 74."}
{"id": "2068695", "revid": "599013", "url": "https://it.wikipedia.org/wiki?curid=2068695", "title": "Mike Schuler", "text": ""}
{"id": "2068696", "revid": "22356", "url": "https://it.wikipedia.org/wiki?curid=2068696", "title": "Foro panarium", "text": "Il foro (Foro panarium) \u00e8 un enigmatico uccello estinto, vissuto nell'Eocene inferiore/medio (circa 48 milioni di anni fa). I suoi resti fossili sono stati ritrovati esclusivamente in Nordamerica, nella Green River Formation dello Wyoming.\nDescrizione.\nL'aspetto di questo primitivo uccello era piuttosto compatto: il corpo era robusto e le ali non erano molto lunghe, il che doveva conferire all'animale scarse capacit\u00e0 di volo. Il cranio era dotato di un becco corto e robusto, probabilmente adatto a una dieta frugivora; le zampe posteriori erano relativamente lunghe e forti, e probabilmente denotavano un comportamento terricolo. Le dimensioni dell'animale non dovevano superare i 30 centimetri di lunghezza.\nClassificazione.\nLe parentele di questo animale sono pressoch\u00e9 sconosciute. A volte \"Foro\" \u00e8 posto in una famiglia distinta (Foratidae), che potrebbe essere imparentata alla lontana con i cuculiformi o rappresentare una sorta di anello mancante tra i cuculi e l'hoatzin dell'Amazzonia; quest'ultimo \u00e8 stato accostato a sua volta a un gran numero di uccelli attuali, ma le sue affinit\u00e0 continuano a rimanere misteriose. Un altro possibile parente di \"Foro\" proviene dall'Eocene medio dell'Argentina, \"Hoatzi\". Secondo alcuni studiosi, questo animale potrebbe essere stato semplicemente una specie di \"Foro\"; tuttavia, Nordamerica e Sudamerica nell'Eocene medio erano separati da centinaia di chilometri di mare, ed \u00e8 improbabile che animali poco adatti al volo prolungato possano aver colonizzato terre cos\u00ec lontane l'una dall'altra."}
{"id": "2068698", "revid": "287204", "url": "https://it.wikipedia.org/wiki?curid=2068698", "title": "Alpi dell'Ennstal", "text": "Le Alpi dell'Ennstal (in tedesco \"Ennstaler Alpen\") sono una sottosezione delle Alpi Settentrionali di Stiria. La vetta pi\u00f9 alta \u00e8 l'Hochtor che raggiunge i 2.369 .\nSi trovano in Austria (Stiria e Alta Austria).\nPrendono il nome dalla \"Ennstal\", valle del fiume Enns.\nClassificazione.\nSecondo la SOIUSA le Alpi dell'Ennstal sono una sottosezione alpina con la seguente classificazione:\nSecondo l'AVE costituiscono il gruppo n. 16 di 75 nelle Alpi Orientali.\nDelimitazioni.\nConfinano:\nSuddivisione.\nSi suddividono in tre supergruppi, undici gruppi e tredici sottogruppi:"}
{"id": "2068699", "revid": "1522738", "url": "https://it.wikipedia.org/wiki?curid=2068699", "title": "Tuck &amp; Roll", "text": ""}
{"id": "2068703", "revid": "204012", "url": "https://it.wikipedia.org/wiki?curid=2068703", "title": "Andr\u00e9 Raffalovich", "text": ""}
{"id": "2068707", "revid": "24443", "url": "https://it.wikipedia.org/wiki?curid=2068707", "title": "Alpi d'Ennstal", "text": ""}
{"id": "2068711", "revid": "24443", "url": "https://it.wikipedia.org/wiki?curid=2068711", "title": "Massiccio Mort", "text": ""}
{"id": "2068721", "revid": "767487", "url": "https://it.wikipedia.org/wiki?curid=2068721", "title": "Sinfonia n. 72 (Haydn)", "text": "La Sinfonia n. 72 in Re maggiore di Franz Joseph Haydn fu composta per l'orchestra della corte Esterh\u00e1zy di Eisenstadt nell'agosto del 1763. Tuttavia, non \u00e8 stata inserita nel catalogo Hoboken rispettando l'ordine cronologico di composizione.\nStruttura.\nQuesta sinfonia \u00e8 stata composta per un'orchestra di 2 oboi, un flauto, 4 corni ed archi. \u00c8 una delle poche sinfonie dell'era classica ad utilizzare quattro corni anzich\u00e9 due.\nQuesto lavoro presenta tratti simili alla Sinfonia \"Hornsignal\", a causa dei numerosi passaggi di corno solista, e si collega anche alla \"Trilogia del Giorno\", cio\u00e8 le sinfonie 6, 7 ed 8 a causa dei passaggi in stile concertante degli altri strumenti.\nI movimenti.\nI corni tacciono nel secondo movimento. Al loro posto vengono utilizzati passaggi di flauto e violino solisti.\nIl minuetto inizia e termina con lo stesso tempo \"piano\", con il finale che suona come un'eco. Gli archi non sono presenti nel trio, il quale \u00e8 stato concepito per tutti gli strumenti a fiato, eccetto il flauto.\nIl finale della sinfonia \u00e8 nella forma di tema con variazioni e prevede numerosi assoli: del violino, del contrabbasso, del flauto, degli oboi e dei corni. Il movimento termina con un \"Presto\" in 6/8, con l'esaltazione dei corni."}
{"id": "2068723", "revid": "709565", "url": "https://it.wikipedia.org/wiki?curid=2068723", "title": "Skeleton Warriors", "text": "Skeleton Warriors \u00e8 una serie televisiva animata prodotta da Landmark Entertainment Group in collaborazione con Graz Entertainment e trasmessa originariamente nel 1994 su CBS. La serie \u00e8 stata ideata dal produttore Gary Goddard.\nIn Italia \u00e8 andata in onda in prima TV su Italia 1, dal 1\u00ba ottobre al 17 dicembre 1995. La sigla adottata nell'edizione italiana \u00e8 cantata da Marco Destro.\nTrama.\nSul lontano pianeta Lumimaire, il Cristallo di Luce, la suprema fonte di energia della grande citt\u00e0 di Luminicity, si \u00e8 spezzato in due parti a seguito di una disputa tra il Barone nero e Justin Lightstar. Da ci\u00f2 si \u00e8 scaturita una guerra tra due fazioni, la Legione della Luce e le armate del Barone Nero, che mirano a ottenere l'una la met\u00e0 dell'altra e controllare l'intero pianeta.\nLa Legione della Luce \u00e8 composta dai fratelli Lightstar, ossia Justin (Prince Lightstar), Joshua (Grimskull), e Jennifer (Talyn), i quali, insieme al loro zio Guardiano, sfidano le armate maligne di Barone Nero, trasformato in uno scheletro vivente dall'altra met\u00e0 del cristallo in suo possesso, che gli consente anche di mutare la gente comune in legioni di guerrieri scheletro (Skeleton Warriors) ai suoi comandi.\nMerchandise.\nLa serie animata ha anche ispirato una collezione di giocattoli della Playmates Toys, una serie a fumetti \"limited series\" creata dalla Marvel Comics e un videogioco per Sega Saturn e PlayStation sviluppato dalla Neversoft e pubblicato dalla Playmates Interactive. L'intera serie di \"Skeleton Warriors\" \u00e8 stato poi raccolta in un set composto da due DVD pubblicato in Nord America il 6 dicembre 2011.\nIn Italia i giocattoli furono distribuiti da Giochi Preziosi nel corso del 1995."}
{"id": "2068724", "revid": "120134967", "url": "https://it.wikipedia.org/wiki?curid=2068724", "title": "Alpi Nord-orientali di Stiria", "text": "Le Alpi Nord-orientali di Stiria sono una sottosezione delle Alpi Settentrionali di Stiria. La vetta pi\u00f9 alta \u00e8 il Hochschwab che raggiunge i 2277 .\nSi trovano in Austria (Stiria e Bassa Austria).\nClassificazione.\nSecondo la SOIUSA le Alpi Nord-orientali di Stiria sono una sottosezione delle Alpi Settentrionali di Stiria ed hanno come codice il seguente: \"II/B-26.II\".\nLa classificazione tedesca ed austriaca AVE le vede suddivise nei gruppi 18, 19 e 20 denominati rispettivamente Gruppo dell'Hochschwab, Alpi di M\u00fcrzsteg e Catena Rax-Schneeberg.\nDelimitazioni.\nConfinano:\nSuddivisione.\nSi suddividono in tre supergruppi, otto gruppi e quattordici sottogruppi:"}
{"id": "2068729", "revid": "1543377", "url": "https://it.wikipedia.org/wiki?curid=2068729", "title": "William Archibald Spooner", "text": "Biografia.\nSpooner \u00e8 stato decano della Chiesa d'Inghilterra nel 1872 ed \u00e8 stato ordinato prete nel 1875. Secondo Roy Harrod, William Spooner era superiore a tutte le menti di Oxford e Cambridge. Ebbe una piccola disputa con Oscar Wilde in un esame di teologia: gli fece copiare il 27\u00ba capitolo degli atti o - secondo un'altra versione - una traduzione dal greco dell'episodio del tradimento di Ges\u00f9; quando il professore gli chiese di fermarsi, Wilde continu\u00f2, affermando di voler sapere l'epilogo della vicenda.\nSua figlia Catharine spos\u00f2 Campbell Dodgson.\nSpoonerismo.\nLo spoonerismo \u00e8 un termine ispirato al cognome di William Archibald Spooner per indicare nella lingua inglese un gioco di parole in cui vengono scambiati i suoni corrispondenti di due vocaboli, formandone altri completamente diversi, spesso comici."}
{"id": "2068731", "revid": "37401", "url": "https://it.wikipedia.org/wiki?curid=2068731", "title": "Costituzione del Regno di Corsica", "text": "La Costituzione del Regno di Corsica venne redatta nel 1794, fu giurata dal ministro plenipotenziario del Regno Unito, Gilbert Elliot e fu controfirmata da Pasquale Paoli e Carlo Andrea Pozzodiborgo), venne redatta in italiano, prevedeva per la Corsica una monarchia costituzionale sotto protezione britannica (de facto una colonia inglese), il suffragio maschile censitario (molto allargato per l'epoca), poi prevedeva la divisione in pievi per l'elezione di un parlamento con due deputati per pieve. Il parlamento corso aveva la durata di due anni. Inoltre prevedeva la divisione della Corsica in 9 giurisdizioni con tutte a capo un presidente e un avvocato, veniva decretata la libert\u00e0 di stampa e si definiva la Corsica una nazione con religione ufficiale il cattolicesimo e tollerava gli altri culti. "}
{"id": "2068732", "revid": "24443", "url": "https://it.wikipedia.org/wiki?curid=2068732", "title": "Massiccio del Hochschwab", "text": ""}
{"id": "2068733", "revid": "113757", "url": "https://it.wikipedia.org/wiki?curid=2068733", "title": "Carlo Andrea Pozzodiborgo", "text": ""}
{"id": "2068735", "revid": "767487", "url": "https://it.wikipedia.org/wiki?curid=2068735", "title": "Alpi di M\u00fcrzsteg", "text": "Le Alpi di M\u00fcrzsteg (in tedesco \"M\u00fcrzsteger Alpen\") sono un massiccio montuoso delle Alpi Nord-orientali di Stiria nelle Alpi Settentrionali di Stiria.\nSi trovano in Austria (Stiria e Bassa Austria). Prendono il nome da M\u00fcrzsteg, citt\u00e0 della Stiria.\nClassificazione.\nSecondo la SOIUSA le Alpi di M\u00fcrzsteg sono un supergruppo con la seguente classificazione:\nSecondo l'AVE costituisce il gruppo n. 19 di 75 nelle Alpi Orientali.\nSuddivisione.\nIl gruppo, secondo la SOIUSA, \u00e8 suddiviso in due gruppi e cinque sottogruppi:\nVette.\nLe montagne principali del gruppo sono:"}
{"id": "2068737", "revid": "24443", "url": "https://it.wikipedia.org/wiki?curid=2068737", "title": "Rax et Schneeberg", "text": ""}
{"id": "2068738", "revid": "767487", "url": "https://it.wikipedia.org/wiki?curid=2068738", "title": "Marc Iavaroni", "text": ""}
{"id": "2068739", "revid": "767487", "url": "https://it.wikipedia.org/wiki?curid=2068739", "title": "Hamdi Kasraoui", "text": "Carriera.\n\u00c8 stato convocato dalla Nazionale Tunisina per la Confederations Cup del 2005 e i Mondiali del 2006.\nNel 2009 firma un contratto triennale con la squadra francese del Lens."}
{"id": "2068740", "revid": "1833487", "url": "https://it.wikipedia.org/wiki?curid=2068740", "title": "Clan Cava", "text": "Il clan Cava \u00e8 un sodalizio camorristico di Quindici, in provincia di Avellino.\nStoria.\nQuesta cosca, da oltre trent'anni, \u00e8 protagonista di una sanguinosa faida con l'altro clan del Vallo di Lauro, quello dei Graziano. I boss pi\u00f9 influenti del sodalizio furono i fratelli Salvatore Cava (deceduto) e Vincenzo Cava, ucciso nell'anno 1995, a Quindici, in localit\u00e0 'San Teodoro', dove fu sfigurato da 30 proiettili di pistola - tutti indirizzati al volto - per mano di membri del clan Graziano; Biagio Cava (deceduto), leader riconosciuto del sodalizio criminale e figlio di Vincenzo Cava; e Antonio \u00abNdo' Ndo'\u00bb Cava (detenuto), figlio di Raffaele Cava, quest'ultimi - Biagio e Antonio Cava - condannati al carcere duro per capi di imputazione che vanno dall'associazione per delinquere di stampo camorristico, all'omicidio, fino al racket ad esercenti e imprenditori edili. La leadership, dopo le carcerazioni dei capi storici, \u00e8 poi passata al giovane Salvatore Cava - uno dei figli di Biagio -, arrestato nel maggio del 2010, ventiseienne, in una villetta di Pago del Vallo di Lauro.\nDurante la guerra di camorra tra NCO cutoliana e la Nuova Famiglia, che insanguin\u00f2 la Campania negli anni '80, i Cava rientrarono nella miriade di clan e gruppi di fuoco associati al potente clan Alfieri, imperante nella zona del Nolano-Vesuviano. Ancora oggi, quello schieramento di parte si rispecchia nelle alleanze che i Cava hanno con altri gruppi criminali dell'Agro Nolano come i clan Russo di Nola e Fabbrocino della zona compresa tra Palma Campania, San Gennaro Vesuviano e Ottaviano.\nIl clan.\nAd oggi, nonostante i numerosi colpi subiti dallo Stato e all'indebolimento dovuto alla faida con i rivali storici - il clan Graziano -, la presenza del clan Cava \u00e8 ancora segnalata, oltre che nel Vallo di Lauro, nel Mandamento baianese e in altre aree dell'Avellinese, anche nel Nolano. Inoltre, i Cava sono considerati ancora come la cosca pi\u00f9 influente della provincia di Avellino, con diramazioni anche nel Napoletano, nel Salernitano e in altre regioni, dove hanno avviato, tramite prestanomi, attivit\u00e0 lecite.\nZone di influenza, attivit\u00e0 e struttura.\nQuesta organizzazione di stampo camorristico \u00e8 operativa in gran parte della Provincia di Avellino (specie nei comuni del Vallo di Lauro e del Baianese), in molti comuni del nolano, in parte del Vesuviano ed in Provincia di Salerno. Estorsione, gestione degli appalti, usura sono le attivit\u00e0 principali del clan. Il traffico di sostanze stupefacenti, pur non costituendo la principale attivit\u00e0 del clan, rimane una importantissima fonte di lucro, i cui profitti finiscono reinvestiti in molte altre attivit\u00e0, sia lecite che non. \nNelle zone di competenza del clan, non vi era imprenditore o commerciante che non avesse ricevuto richieste estorsive e, dato il potere dell'organizzazione, sono stati davvero pochi gli imprenditori a denunciare od a ribellarsi alla protervia ostentata dai Cava i quali, per anni, tramite proprie propaggini, hanno capillarmente controllato e oppresso diversi territori. Un caso emblematico che indica il potere dei Cava e della loro forza intimidatrice \u00e8 quello di Lucio Addeo, imprenditore quarantaquattrenne di Palma Campania; Addeo, attivo nel settore del commercio della frutta secca, per anni, dovette regalare la merce ai fedelissimi e ai familiari del boss Biagio Cava, sottostare alle richieste estorsive dei Cava, rifornirsi presso ditte indicate dal clan e, come se ci\u00f2 non bastasse, per conto di alcuni esponenti del sodalizio criminale \u00e8 stato costretto, a pi\u00f9 riprese, a cambiare assegni per svariate migliaia di euro. Addeo, esasperato e sull'orlo del fallimento, tent\u00f2 di ribellarsi a quest'ultimi allorch\u00e9 gli stessi gli domandarono di cambiare altri assegni per conto di Biagio Cava. Dinnanzi al diniego dell'imprenditore palmese gli accoliti del clan, seppur sorpresi, non protestarono e andarono via. Gli stessi, per\u00f2, pi\u00f9 in l\u00e0, fecero ritorno dall'imprenditore e, questa volta, lo costrinsero a commettere dei reati per conto dell'associazione criminale: obbligare il coproprietario di un terreno edificabile a cedergli la quota a prezzi inferiori rispetto a quelli di mercato e intestarsi il terreno ottenuto per conto di Biagio Cava. Per il fatto, Addeo verr\u00e0 tratto in arresto nel marzo del 2006 e, poco dopo, comincer\u00e0 a collaborare con gli inquirenti. Tre mesi dopo, Addeo si suicider\u00e0 impiccandosi, nella sua cella del carcere di Secondigliano, mediante un cappio realizzato con delle lenzuola; accanto al suo cadavere, verr\u00e0 rinvenuto quello che sar\u00e0 interpretato come un disperato tentativo di salvare la sua famiglia da probabili ritorsioni: un biglietto in cui l'imprenditore asseriva che tutte le sue confessioni contro il clan quindicese erano fasulle e di aver indotto i suoi due nipoti a riferire fandonie agli investigatori. Lucio Addeo aveva due figli, di 1 anno e 3 anni, ed era in attesa del terzogenito. \nNel Nolano, nel Vesuviano, in alcune aree della Provincia di Salerno e nel Mandamento baianese - aree in cui si registra l'influenza anche di altre organizzazioni criminali - i Cava operano grazie ad accordi con dette organizzazioni e mediante propri referenti, affiliati e fiancheggiatori ivi presenti. L'estensione dell'egemonia dei Cava sul territorio della citt\u00e0 di Avellino non poteva prescindere dall'instaurarsi di rapporti con organizzazioni ivi operanti (clan Genovese dell'area del Partenio e Meriani di Montoro), che potevano risolversi o in un conflitto o nel raggiungimento di un'intesa. Di fatto, \u00e8 stata praticata la seconda delle opzioni, data anche l'inferiorit\u00e0 dei clan 'Genovese' e 'Meriani' (quest'ultimo ritenuto oramai scompaginato), che non hanno ritenuto opportuno opporre resistenza alle pretese dei Cava. Dette intese si sono esplicate nel senso che l'ingerenza dei Cava sulle attivit\u00e0 illecite riguardanti la provincia avellinese \u00e8 stata pacificamente accettata. In particolare, i Cava hanno sempre percepito la maggior parte dei proventi frutto delle attivit\u00e0 illecite che avvenivano in Avellino ed hinterland. La famiglia Cava ha, inoltre, messo in piedi una fiorente ed articolatissima organizzazione delinquenziale in grado di inserirsi attivamente nel ciclo del cemento. Negli anni, il clan s'\u00e8 assicurato, in forma monopolistica, alcuni settori fondamentali dell'edilizia (movimento terra, fornitura di inerti, produzione e distribuzione di cemento e calcestruzzo).\nDopo i duri colpi subiti da parte dello Stato, \u00e8 per\u00f2 da segnalare che alcuni importanti esponenti del clan, venute meno le storiche figure apicali dell'organizzazione, sembrerebbero aver avviato attivit\u00e0 illecite in proprio. Nel Nolano, nella fattispecie, i Cava hanno sempre operato mediante un gruppo satellite facente capo alla famiglia Sangermano, originaria di San Paolo Bel Sito, oggi considerata scissa dal clan Cava ed una organizzazione a s\u00e9 stante. Da segnalare anche il blitz avvenuto in data 3 ottobre 2016, che ha visto coinvolti numerosi comuni del Mandamento baianese, che ha scardinato una organizzazione dedita alle estorsioni e al racket del cemento, ribattezzata \"Nuovo Ordine di Zona\" e guidata dal pregiudicato di Avella Antonio Guerriero (alias \"Zorro\"), soggetto considerato legato al clan Cava e gi\u00e0 vittima, nel 2005, di un tentato omicidio. Stando a quanto dichiarato dal pentito di Nola Ciro Di Domenico, a tramare contro Guerriero furono tre clan (i Cava, i Russo e i Moccia).\nL'agguato avvenne a Tufino, ma a perdere la vita fu il socio in affari del Guerriero Antonio, ucciso per errore. Le indagini che hanno portato allo sgominamento del 'Nuovo Ordine di Zona' ebbero inizio nell'anno 2013, a seguito di due omicidi di camorra avvenuti in Baiano e Sperone, fra cui quello di Miele Fortunato, referente dei Cava nel Baianese, che avrebbe, fra l'altro, sempre se ci si attiene a quanto dichiarato dal collaboratore di giustizia Ciro Di Domenico, preso parte al piano per portare a termine l'agguato ai danni di Guerriero, poi fallito.\nDegno di nota anche il blitz che, in data 14 ottobre 2019, ha portato all'arresto di 23 persone, tra cui ex affiliati al clan Cava, i quali avevano costituito un gruppo camorristico operante ad Avellino e comuni limitrofi, ponendo sotto la propria egemonia territori in passato sotto la giurisdizione dei Cava.\nNel frammentario e confuso panorama camorristico campano, il clan Cava, come il clan Graziano, presenta una struttura molto pi\u00f9 analoga a quella di una 'ndrina calabrese, piuttosto che a quella di un qualunque clan camorristico. Il clan \u00e8, difatti, da sempre a 'conduzione familiare' e molti dei suoi membri sono consanguinei o, comunque, legati l'un l'altro da rapporti di parentela. Per via di ci\u00f2, come le 'ndrine calabresi, il clan Cava \u00e8 una organizzazione quasi impermeabile al fenomeno del pentitismo. Gli unici ad aver collaborato con la giustizia sono stati, difatti, esponenti di secondo piano o, comunque, di basso rango.\nLe indagini.\nIniziate nel 2003, l'attivit\u00e0 di indagine ha comportato l'arresto di oltre 50 presunti membri affiliati e dei boss dell'associazione criminale, con l'esecuzione di oltre trecento operazioni di intercettazione telefoniche ed ambientali\nin auto ed abitazioni e di videosorveglianza, attraverso la quale gli investigatori ritengono di aver individuato beni riconducibili alle illecite attivit\u00e0 del sodalizio, per i quali l'autorit\u00e0 giudiziaria ha emesso due distinti provvedimenti consistenti in un decreto di sequestro preventivo ed in un sequestro preventivo d'urgenza. Sequestrati beni immobili e societ\u00e0 commerciali nelle province di Napoli, Avellino, Frosinone, Latina, l'Aquila, Piacenza e Parma, per un complessivo valore stimato circa 160/180 milioni di euro.\nNel corso degli anni, poi, l'impegno degli organi inquirenti ha portato ad altri importanti blitz che hanno messo in difficolt\u00e0 il clan, scalfendone la forte struttura, con conseguenti scissioni interne. Il clan ha risposto operando un ricambio generazionale del suo organico e con l'affido delle attivit\u00e0 ad alcuni fedelissimi dei capi detenuti. Tuttavia, la sua ossatura non sembra pi\u00f9 essere forte come lo era una volta.\nFatti eclatanti riguardanti il clan.\nStrage di Scisciano.\nA Scisciano, frazione Spartimento, il 21 novembre 1991, ad opera di esponenti del clan Cava, avviene una strage in cui perderanno la vita Eugenio Graziano, 30 anni, ex sindaco di Quindici e all'epoca dei fatti latitante, il cugino Vincenzo Graziano, ventiduenne, e il loro guardaspalle, il ventunenne Gaetano Santaniello. La strage fu ideata e portata a termine dai Cava, allo scopo di eliminare le \"nuove leve\" del clan Graziano. Le tre vittime, tutte di Quindici, si erano recate a Scisciano, presso una carrozzeria, dacch\u00e9 una loro autovettura blindata aveva fuso il motore. I tre erano l\u00ec, in quella carrozzeria, quando, d'improvviso, una raffica di colpi di kalashnikov piove verso di loro; Santaniello \u00e8 il primo a morire: ha avuto a stento sentore di ci\u00f2 che sta accadendo, quando i proiettili gli spappolano la scatola cranica. Vincenzo Graziano prova a fuggire, ma la strategia dei killer \u00e8 ben congegnata: fa pochi metri e viene falciato a colpi di mitra. \u00c8 la volta di Eugenio Graziano: cerca di fuggire attraverso le campagne circostanti, il secondo gruppetto di killer lo insegue e gli spara. Per finire, i killer gli rendono irriconoscibile il volto, dopo avergli scaricato contro raffiche di kalashnikov. Vincenzo ed Eugenio erano nipoti del boss ed ex sindaco di Quindici Raffaele Pasquale Graziano. La mattanza fu conseguenza della faida che, gi\u00e0 dai primi anni '80, vedeva contrapposti i Cava ed i Graziano.\nStrage delle donne.\nLa sera del 26 maggio del 2002, a Lauro, un'Audi con a bordo alcune donne del clan Cava viene seguita e speronata da un'altra auto, un'Alfa Romeo condotta dal boss Salvatore Luigi Graziano, che si trova in compagnia di alcuni/e parenti. All'indirizzo dell'auto delle Cava, parte una pioggia di proiettili che uccide tre parenti del boss Biagio Cava: Clarissa Cava (16 anni, figlia del boss); Michelina Cava (51 anni, sorella del boss); Maria Scibelli (53 anni, cognata del boss). Un'altra figlia del boss Cava - Felicetta Cava, 19 anni - rimarr\u00e0 paralizzata per sempre ad una sedia a rotelle. Alla fine, si conteranno 3 morti e 6 feriti. A compiere l'eccidio, un gruppo di donne del clan Graziano supportate da almeno due uomini (il boss Salvatore Luigi Graziano e Antonio Mazzocchi, cognato del boss Adriano Graziano, anche quest'ultimo sospettato di aver fatto parte del commando) le quali, per via dell'assenza dei vecchi capi, dovuta a detenzioni, latitanza o decessi, avevano affiancato figli e nipoti nella gestione della cosca. Tra queste, vi erano Alba Scibelli, quarantunenne, moglie di Eugenio Graziano, ex sindaco di Quindici, rimasto vittima della strage di Scisciano; Chiara Manzi, di anni 62, moglie di Salvatore Luigi Graziano, in dosso alla quale fu trovato un fucile da 9 mm che la donna aveva infilato nel reggiseno; e le due figlie di Alba, Stefania e Chiara Graziano, 19 e 20 anni. Della strage diede notizia e scrisse anche la BBC News.\nBoss pi\u00f9 importanti e affiliati di spicco.\nBoss pi\u00f9 importanti.\nFiglio di Raffaele Cava e Assunta Santaniello, Antonio Cava era considerato il numero 2 del clan, secondo solo al cugino Biagio. Il 17 gennaio 1991 si trova nella piazza di Quindici, dove sta assistendo alla festa patronale; nei pressi della piazza, da una casa diroccata, vi sono due affiliati del clan Graziano che, con un fucile da cecchino, fanno fuoco all'indirizzo del boss Cava. Il boss, attinto al mento da un proiettile, non perder\u00e0 la vita, ma il suo volto rester\u00e0 per sempre deturpato. Il primo omicidio di Antonio Cava avvenne quando questi aveva appena 15 anni, in Germania, quando Cava uccise un giovane italiano, anch'egli di origini meridionali, il quale aveva offeso sua madre.\nFiglio di Vincenzo Cava, Biagio Cava era considerato il numero 1 del clan. Gi\u00e0 vittima di un agguato il 28 aprile 1983 (in cui perse la vita Giuseppe Fabi, affiliato del clan), al quale scamp\u00f2 poich\u00e9 indossava un corpetto antiproiettile, \u00e8 stato sospettato di essere l'ideatore ed uno degli esecutori materiali della strage di Scisciano, avvenuta nel novembre del '91. Si trova recluso nel carcere di Nizza quando nel maggio del 2002, via telefono (il boss era riuscito, non si sa come, ad entrare in possesso di un cellulare), lo rendono edotto che i Graziano gli hanno ammazzato una figlia, la sorella e la cognata e che un'altra figlia, la primogenita, versa in condizioni gravissime (in seguito si salver\u00e0, ma rimarr\u00e0 paralizzata).\nUno dei primi leader del sodalizio. A Salvatore Cava, i Graziano uccisero due figli: Vincenzo Cava (1972 - 12 dicembre 1991), affetto da disabilit\u00e0 intellettiva, sicch\u00e9 assolutamente estraneo alle attivit\u00e0 del clan, che fu ucciso in un agguato a Pago del Vallo di Lauro, il 12 dicembre del 1991, a 19 anni, mentre si trovava in prossimit\u00e0 di un ristorante, e Fiore Cava, ucciso nel giugno del 1993.\nPadre di Biagio, viene barbaramente ucciso nel 1995 quando, dopo averlo sequestrato e condotto in una zona isolata di montagna, Felice Graziano (soprannominato Felicione) e Antonio Graziano (meglio noto come O' Sanguinario) gli esplosero una cinquantina di colpi di pistola e fucile all'indirizzo del volto. I Graziano, probabilmente, assassinarono Vincenzo Cava in quel modo per vendicare Eugenio Graziano, una delle vittime della strage di Scisciano, verificatasi nel novembre del 1991, che fu ammazzato con le medesime modalit\u00e0.\nFaida di Quindici.\nPreludio.\nI Cava, i Graziano ed altre famiglie criminali erano strette in un'alleanza che formava quello che, un tempo, era detto \"Clan dei Quindiciari\". A Quindici e nel Vallo, erano i Graziano a comandare, rispetto ai quali altre realt\u00e0 camorristiche locali - tra cui i Cava - erano subalterne. Per decadi, i boss del clan Graziano sono stati eletti a sindaci, con il tacito assenso di una oppressa popolazione locale. Il primo di questi fu Fiore Graziano, alias \"Ciore 'i Bomba\", un boss feroce e temuto; aveva appena 14 anni quando commise il suo primo omicidio: la sorella aveva intrecciato una relazione con un rivale e lui, per punirla, l'aveva uccisa. Stessa sorte tocc\u00f2 ad un'altra sorella, che Graziano fece uccidere per lo stesso motivo. Nel settembre del 1972 Fiore Graziano \u00e8 nello stadio comunale di Quindici e sta assistendo ad una partita fra la compagine locale e quella della vicina Lauro. Un killer sale sugli spalti, lo raggiunge e lo fredda a pistolettate. Passa poco e il killer di \"Ciore 'i Bomba\" viene freddato a sua volta. Ad uccidere Graziano non sono stati i Cava, sono stati i Grasso (altra famiglia camorristica di Quindici), che vogliono scalzare i Graziano. Il conflitto Grasso-Graziano si chiude con i Graziano vincenti. \nFaida Cava-Graziano.\nQuella tra i Cava ed i Graziano \u00e8 una faida che sembra provenire da un paesino della Locride; entrambe le compagini, per via della loro struttura, infatti, pi\u00f9 che due clan camorristici, ricordano due 'ndrine della 'Ndrangheta. Lo sfondo principale \u00e8 Quindici, un paese che negli anni '80 conta all'incirca 3.000 abitanti o poco pi\u00f9 e che, a guardarlo l\u00ec dove sorge, all'ombra del Pizzo d'Alvano, sembra un paesino ai piedi dell'Aspromonte. Le due potenti cosche - un tempo alleate - entrano in guerra a seguito del Terremoto dell'Irpinia del 1980; un fiume di danaro viene stanziato per la ricostruzione post-terremoto e i Cava, sempre pi\u00f9 potenti e dalle vedute differenti da quelle dei Graziano, non ci stanno pi\u00f9 ad essere un'ombra di quest'ultimi. Ad incrinare ancor pi\u00f9 i rapporti fra le due cosche, saranno dapprima (inizi anni '80) l'adesione dei Cava alla Nuova Famiglia e l'adesione dei Graziano alla Nuova Camorra Organizzata e poi l'alluvione che travolse Sarno, Quindici, Siano e Bracigliano. \u00c8 il 1982 quando un commando del clan Cava, armi alla mano, fa irruzione nel comune di Quindici con l'intento di uccidere il sindaco-boss Raffaele Pasquale Graziano. Graziano riesce a sfuggire al commando (trova rifugio in una soffitta), ma il messaggio dei Cava \u00e8 forte e chiaro: Quindici non appartiene ai Graziano (che di sindaci, dagli anni '70 agli anni 2000, ne hanno avuti cinque, due uccisi e tre rimossi dall'incarico per rapporti con la camorra). La faida, protrattasi per decenni, oltre che da vendette trasversali, sequestri (come il tentato sequestro a scopo omicidiario del boss Salvatore Luigi Graziano ed il sequestro di Vincenzo Cava), vittime innocenti, killer giovanissimi (Guerino Scafuro, figlio di un esponente dei Graziano, di anni ne aveva appena 13, quando uccise un giovane affiliato dei Cava), giubbotti antiproiettile e auto blindate adoperate per scampare alla furia rivale, \u00e8 contrassegnata da due stragi: la \"Strage di Scisciano\" e la \"Strage delle Donne\". La prima avviene a Spartimento, una frazione ubicata nell'agro del comune di Scisciano, il 21 novembre del 1991; i Cava, quel giorno, massacrano a colpi di kalashnikov Eugenio Graziano (30 anni, ex sindaco di Quindici), Vincenzo Graziano (22 anni, cugino di Eugenio) e Gaetano Santaniello (21 anni, guardaspalle dei due Graziano). Macabri i particolari: i killer hanno reso irriconoscibile, a colpi di kalashnikov, il volto di Eugenio Graziano. Ad una brutalit\u00e0 simile, i Graziano risposero con la stessa brutalit\u00e0: Vincenzo Cava, padre del boss Biagio Cava, sub\u00ec la stessa sorte di Eugenio Graziano. La seconda strage, che macchier\u00e0 i giornali anche a New York, \u00e8 datata 26 maggio 2002 e passer\u00e0 alla storia come \"Strage delle Donne\". Furono le donne dei boss dei Graziano ad organizzarla e quelle dei Cava a patirla (morirono sorella, cognata e figlia del boss Biagio Cava, frattanto detenuto a Nizza). La risposta dei Cava alla strage sono stati 3 omicidi (tra cui quelli di Antonio e Francesco Graziano, vittime innocenti, uccisi nel giugno del 2004 giacch\u00e9 parenti del boss Adriano Sebastiano Graziano) e il tentato omicidio del boss Felice Graziano. Di l\u00ec in poi la faida, a differenza dei due clan, ancora operativi e potenti, s'\u00e8 lentamente diluita nel tempo. L'operato dello Stato e di associazioni come Libera ha restituito, negli anni, speranza ad una terra difficile come il Vallo."}
{"id": "2068745", "revid": "599013", "url": "https://it.wikipedia.org/wiki?curid=2068745", "title": "Clint Richardson", "text": ""}
{"id": "2068749", "revid": "2060202", "url": "https://it.wikipedia.org/wiki?curid=2068749", "title": "Marco Destro", "text": "Ha iniziato la sua carriera di cantante nei primi anni novanta. In quel periodo si mise in mostra vincendo anche due puntate del programma \"Karaoke\", presentato dal giovane Fiorello e raggiungendo la fase finale della celebre trasmissione \"Bravo Bravissimo\", presentata da Mike Bongiorno.\nSempre negli anni novanta ha inciso molte sigle di telefilm e cartoni animati Mediaset, tra cui: \"Insuperabili X-Men\", \"Power Rangers\", \"Conan\", \"Action Man\" e \"Che campioni Holly e Benji!!!\", incisa in coppia con Cristina D'Avena. Il rapporto di collaborazione si interrompe nel 1997 a causa della sopraggiunta muta vocale, che costringe Destro a un periodo di inattivit\u00e0 in cui il suo posto viene preso provvisoriamente da Enzo Draghi e poi in pianta stabile da Giorgio Vanni.\nDopo 17 anni, nel 2014 torna a cantare grazie alla cartoon cover band Puff Purple, \u00e8 risalito sui palchi d'Italia riproponendo brani della sua infanzia riarrangiati in chiave hard rock e heavy metal.\nNel 2014 ha pubblicato un nuovo singolo dal titolo \"Action Man 2014\" edito dalla SG Records in collaborazione con i Puff Purple.\nIl 6 settembre 2015 \u00e8 uscito un nuovo brano in collaborazione con i Puff Purple: \"Insuperabili X men, 20 anni dopo\", in duetto con Pietro Ubaldi l'altro interprete originale e nuovamente con l'arrangiamento dei Puff Purple. Il brano \u00e8 contenuto nell'album \"Puff Purple in Rock\" edito sempre dalla SG Records.\nSigle interpretate.\n1996"}
{"id": "2068753", "revid": "486946", "url": "https://it.wikipedia.org/wiki?curid=2068753", "title": "Coalici\u00f2n Civica", "text": ""}
{"id": "2068757", "revid": "767487", "url": "https://it.wikipedia.org/wiki?curid=2068757", "title": "Alpi di T\u00fcrnitz", "text": "Le Alpi di T\u00fcrnitz (in tedesco \"T\u00fcrnitzer Alpen\") sono una sottosezione delle Alpi della Bassa Austria. La vetta pi\u00f9 alta \u00e8 il Gro\u00dfer Sulzberg che raggiunge i 1.400 .\nSi trovano in Austria (Bassa Austria e Stiria).\nPrendono il nome da T\u00fcrnitz, localit\u00e0 intorno alla quale sorgono.\nClassificazione.\nSecondo la SOIUSA le Alpi di T\u00fcrnitz sono una sottosezione con la seguente classificazione:\nSecondo l'AVE costituiscono il gruppo n. 22 di 75 nelle Alpi Orientali.\nDelimitazioni.\nLe Alpi di T\u00fcrnitz\nSuddivisione.\nSecondo la SOIUSA si suddividono in due supergruppi, tre gruppi e quattro sottogruppi:"}
{"id": "2068758", "revid": "830939", "url": "https://it.wikipedia.org/wiki?curid=2068758", "title": "Giuseppe Fumagalli", "text": "Biografia.\nGiuseppe Fumagalli \u00e8 stato bibliotecario presso numerose biblioteche fino al 1921 (Biblioteca Governativa di Lucca, Biblioteca Riccardiana di Firenze, Biblioteca Universitaria di Padova, Biblioteca Nazionale Centrale di Roma, Biblioteca Nazionale Braidense di Milano, Biblioteca Universitaria Alessandrina di Roma, Biblioteca Universitaria di Napoli, Biblioteca Estense di Modena, Biblioteca Universitaria di Bologna).\nFu il fondatore (con Diomede Bonamici) nonch\u00e9 primo presidente della Societ\u00e0 bibliografica italiana (1896-1897). Nel 1905 fu l'autore per Leo S. Olschki del \"Lexicon Typographicum Italiae\", un importante repertorio bibliografico italiano, che rappresenta la sua opera principale. Cre\u00f2 a Bologna la prima \"Raccolta bibliografica della guerra\". Fond\u00f2 inoltre l\"'Almanacco italiano\" per l'editore Bemporad.\nTradusse in italiano dal tedesco, con il titolo di \"Manuale del bibliotecario\", il \"Katechismus der B\u00ecbliothekslehre\" di Julius Petzholdt (1894)."}
{"id": "2068763", "revid": "729019", "url": "https://it.wikipedia.org/wiki?curid=2068763", "title": "Forti Umbertini", "text": "I Forti Umbertini, termine di fatto non corrispondente alle notizie contenute negli archivi militari, in cui le opere sono citate quali forti, fortezze costiere o batterie sono un complesso di opere fortificate create nell'area dello Stretto di Messina sul finire del diciannovesimo secolo. Sono state realizzate dallo Stato Maggiore dell\u2019Esercito sulla base dei progetti dell\u2019Arma del Genio, partendo dal modello di fortificazione esistente all\u2019epoca con artiglieria su postazioni fisse a coprire ampi settori di tiro.\nIl termine forti umbertini non \u00e8 legittimato da alcun documento di archivio. La minaccia aerea tra il 1940 e il 1943 non fu di certo fronteggiata da queste vecchie batterie armate con vecchi calibri solo costieri, bens\u00ec dal nuovo sistema difensivo eretto verso la fine degli anni 30 del Novecento, e composto da nuove opere armate con pi\u00f9 efficaci artiglierie contraeree e navali. Infine non ci sono prove che possano dimostrare la disposizione tedesca circa la distruzione delle vecchie batterie.\nSi tratta comunque di straordinarie opere di ingegneria militare, con caratteristiche proprie particolari, come fossati sul fronte di ingresso, caponiere di gola, mimetizzazione ed interramento del fronte di attacco, che, tranne nei casi in cui l'esercito tedesco ne dispose la distruzione (come avvenne nel 1943), sono giunte praticamente intatte fino ai giorni nostri.\nIl modello che ne deriva \u00e8 molto semplice ed essenziale, e nel caso dello Stretto di Messina, utile a fronteggiare l\u2019attacco dal mare. Sfruttando la naturale conformazione delle due sponde dello Stretto, con i Peloritani sul versante siciliano e le pendici dell'Aspromonte sul versante calabrese, si decide di rendere le fortificazioni completamente invisibili dal mare e di proteggere in modo tradizionale le parti retrostanti con fossati, caponiere e ponti levatoi. La particolarit\u00e0 di queste fortificazioni \u00e8 data dalla perfetta simbiosi tra ubicazione delle strutture e situazione ambientale che fa s\u00ec che, oggi, tutte le fortificazioni risultino ubicate in punti panoramici privilegiati di un tratto di mare unico nel suo genere, coniugando perfettamente l\u2019esigenza di avere strutture invisibili dal mare per contrastare l\u2019assalto nemico, ma allo stesso tempo strutture efficaci e di facile manutenzione. Il materiale da costruzione \u00e8 pietrame locale sbozzato, mattoni e nel versante siciliano, anche pietra lavica.\nAll\u2019interno della rete dei forti possiamo identificare diverse tipologie di batterie:"}
{"id": "2068766", "revid": "1919059", "url": "https://it.wikipedia.org/wiki?curid=2068766", "title": "Campo di concentramento di Gusen", "text": "Il campo di concentramento di Gusen (in tedesco \"Konzentrationslager Gusen\", abbreviato \"KL Gusen\") \u00e8 stato un lager della Germania nazista composto da tre dei quarantanove sottocampi del campo principale di Mauthausen. I tre campi di concentramento erano situati nei pressi delle piccole cittadine di Langenstein e Sankt Georgen an der Gusen, nell'allora Gau Oberdonau, ora Alta Austria, a circa venti chilometri ad est di Linz e a circa quattro chilometri da Mauthausen. I tre campi di concentramento erano:\nStoria.\nI tre sottocampi denominati Gusen I, Gusen II, Gusen III, hanno costituito una realt\u00e0 a s\u00e9 per quantit\u00e0 di deportati e durezza nelle condizioni sia di prigionia che di lavoro.\nI lavori di costruzione di Gusen I furono avviati nel marzo del 1940; anche in questo campo uno degli obiettivi economici era costituito dallo sfruttamento delle vicine cave di granito. Fin dall'inizio il lavoro costitu\u00ec uno dei mezzi di eliminazione dei prigionieri, in prevalenza polacchi, fra cui molti religiosi, e repubblicani spagnoli deportati dalla Francia. Nel 1941 vi fu installato il forno crematorio e si avviarono le eliminazioni sistematiche di malati, inabili, portatori sospetti di malattie contagiose, sia al castello di Hartheim sia nel campo stesso (bagni di acqua gelida, annegamenti anche di massa, iniezioni al cuore, gassazioni in autoveicolo).\nNell'arco di tre anni il campo diventa addirittura pi\u00f9 affollato del campo principale di Mauthausen, con l'arrivo di deportati sovietici, jugoslavi, francesi, italiani, dall'agosto 1943, e l'apertura di nuove produzioni belliche da parte della Steyr-Daimler-Puch AG.\nNel marzo del 1944 iniziano i lavori per la costruzione del campo di Gusen II. I deportati, oltre a costruire il campo, lavorano allo scavo di un sistema di gallerie entro le quali vengono collocati impianti per la produzione di armi e parti di aerei delle aziende Steyr-Daimler-Puch AG e Messerschmitt AG. In dicembre inizia la costruzione di Gusen III, destinato alla produzione di laterizi (DEST).\nFurono scavati nella montagna circostante e nei pressi di Sankt Georgen an der Gusen sette chilometri di tunnel larghi da 6 a 8 metri e alti da 10 a 15 per ubicarvi la produzione bellica e i macchinari dell'Istituto di ricerca della Scuola Superiore Tecnica di Vienna, per ricerche connesse alla produzione missilistica delle V2. Essendo i lavori eseguiti senza badare alla sicurezza della mano d'opera coatta, morti e feriti si succedevano giorno dopo giorno. \nLa ricostruzione delle presenze di prigionieri e della mortalit\u00e0 lascia intuire le durissime condizioni di vita e di lavoro dei deportati. Secondo le ultime ricerche, su circa 21.000 presenze registrate fra il 1940 e il 1942, si sono avuti almeno 14.000 decessi. Nel 1943, il numero di prigionieri pi\u00f9 alto registrato \u00e8 di 9.000 unit\u00e0, quello dei morti \u00e8 di 5.225. Nel 1944, si contano rispettivamente 22.000 e 4.700 unit\u00e0; nel 1945, 15.000 e 8.800.\nSono documentate almeno due circostanze in cui si procedette a eliminazioni di massa col gas Zyklon B in baracche adattate per tale operazione: il 2 marzo 1944 (164 prigionieri di guerra sovietici) e il 22 aprile 1945 (pi\u00f9 di 800 malati e invalidi). Una terza strage, il 2 marzo 1942 (300 polacchi e spagnoli malati di tifo), non risulta sufficientemente documentata.\nIl Memoriale di Gusen e la conservazione dell'area.\nIl campo di Gusen I ha subito vicende che ne hanno alterato irrimediabilmente la fisionomia. Alla fine degli anni \u201850 se ne \u00e8 decisa la lottizzazione ed \u00e8 sorta una fitta serie di abitazioni residenziali. \u00c8 naturalmente scomparsa la recinzione e sono state eliminate le baracche e le altre strutture concentrazionarie. Rimane riconoscibile, per quanto riconvertito in abitazione, l'edificio dell'ingresso e del comando del campo, ben visibile dalla rotabile asfaltata Mauthausen-Sankt Georgen an der Gusen. L'associazione dei superstiti ha acquistato un lotto di terreno e vi ha eretto una struttura commemorativa, opera dell'architetto Lodovico Barbiano di Belgiojoso, che fu egli stesso prigioniero a Gusen I. All'interno di questo edificio, la cui materia e il cui spazio alludono all'universo chiuso e al labirinto di morte costituiti dal lager, \u00e8 stato collocato il forno crematorio."}
{"id": "2068771", "revid": "54354", "url": "https://it.wikipedia.org/wiki?curid=2068771", "title": "Wibro", "text": ""}
{"id": "2068774", "revid": "300067", "url": "https://it.wikipedia.org/wiki?curid=2068774", "title": "Johnny Moore", "text": ""}
{"id": "2068776", "revid": "287204", "url": "https://it.wikipedia.org/wiki?curid=2068776", "title": "Alpi dell'Ybbstal", "text": "Le Alpi dell'Ybbstal (in tedesco \"Ybbstaler Alpen\") sono una sottosezione delle Alpi della Bassa Austria. La vetta pi\u00f9 alta \u00e8 il Hochstadl che raggiunge i 1.919 .\nSi trovano in Austria (Bassa Austria, Alta Austria e Stiria).\nPrendono il nome dall'Ybbstal, valle del fiume Ybbs.\nClassificazione.\nSecondo la SOIUSA le Alpi dell'Ybbstal sono una sottosezione alpina con la seguente classificazione:\nSecondo l'AVE costituiscono il gruppo n. 21 di 75 nelle Alpi Orientali.\nDelimitazioni.\nLe Alpi dell'Ybbstal:\nSuddivisione.\nSi suddividono in quattro supergruppi, nove gruppi e tredici sottogruppi:"}
{"id": "2068780", "revid": "24443", "url": "https://it.wikipedia.org/wiki?curid=2068780", "title": "Alpi d'Ybbstal", "text": ""}
{"id": "2068783", "revid": "15756", "url": "https://it.wikipedia.org/wiki?curid=2068783", "title": "Il mistero della candela ritorta", "text": "Il mistero della candela ritorta, pubblicato in Italia anche con i titoli L'enigma della candela ritorta e Il caso di John Lexman (\"The Clue of the Twisted Candle\"), \u00e8 un romanzo dello scrittore inglese Edgar Wallace pubblicato la prima volta nel 1918.\nTrama.\nJohn Lexman rientrando a casa con il treno alla stazione perde la coincidenza per tornare a casa. Decide di rientrare a casa a piedi. \u00c8 met\u00e0 pomeriggio di una giornata dove piove a dirotto. Abita a Beston Priory sulla strada che unisce Beston Tracey a Little Beston. Entra in casa, saluta la moglie Grace, e viene a sapere che il sig. Kara \u00e8 in salotto che lo aspetta.\nJohn nonostante sia uno scrittore affermato ha dei problemi finanziari dovuti ad una speculazione andata male, per ripianare i debiti si \u00e8 rivolto a Vassalaro, strozzino e amico di Kara, che gli ha prestato 2.500 \u00a3. Mentre sono in salotto a parlare anche dei problemi finanziari di John, la cameriera porta una busta ed al suo interno c'\u00e8 un messaggio di Vassalaro che invita John ad un appuntamento notturno minacciandolo, se non si presenta, di morte. John, su consiglio di Kara, ripone in cassaforte la lettera e si presenta all'appuntamento armato di una pistola carica.\nKara in passato si era innamorato di Grece, ma non era corrisposto da lei che poi aveva sposato John. In passato, Grace, era stata fortunosamente salvata da un rapimento che lei ha sempre creduto organizzato dal sig Kara. Grace, dopo il matrimonio con John aveva scoperto che Kara era riuscito a far amicizia con John. Quella sera, dopo aver cenato tutti e tre (John - Grace e Kara) insieme, Kara esce dall'abitazione di John, si incontra con un misterioso uomo e gli dice che all'appuntamento ci deve andare armato con una pistola, ma la pistola deve essere scarica, deve solo spaventarlo. Il misterioso uomo non \u00e8 molto convinto di ci\u00f2, ma Kara gli dice che deve ubbidirgli, punto e basta.\nT. X. \u00e8 in ufficio quando John Lexman gli telefona e gli dice di aver ucciso un uomo, il signor Vassalaro. La mattina seguente John racconta tutta la storia a T. X. e gli dice anche della lettera minatoria che ha in cassaforte. Vanno per prenderla, visto che \u00e8 una prova importante, e la lettera si incendia e si autodistrugge. John viene portato in prigione con l'accusa di omicidio volontario. Al processo contro John Lexman, il signor Kara dichiara di non ricordare la lettera e di non poter aiutare a scagionare il suo amico. John Lexman viene riconosciuto colpevole e condannato a 15 anni di galera.\nSono passati sei mesi e T. X. ed il suo aiutante Mansus non demordono. Poi un colpo fortunato, vengono a sapere che Vassalaro aveva due abitazioni e si precipitano a perquisire la seconda abitazione. Durante la perquisizione saltano fuori alcune bozze della lettera minatoria che Lexman aveva ricevuto ed anche alcuni fogli di carta speciale che, davanti al commissario capo, bruciano per autocombustione in pochi secondi. Con un altro colpo di fortuna riescono a trovare la pistola che Vassalaro aveva con s\u00e9 la sera in cui fu ucciso da John Lexman. Intanto John Lexman evade di prigione in un modo abbastanza rocambolesco, l'ha fatto evadere il signor Kara come ricompensa della loro amicizia. T. X., con le prove raccolte riesce a farsi fare un mandato di scarcerazione per Lexman. Cerca a casa la signora Lexman per comunicargli la buona notizia, ma lei non c'\u00e8 pi\u00f9, non \u00e8 rintracciabile.\nL'indomani mattina T. X. e Mansus prendono il treno e si dirigono alla prigione dove John deve scontare 15 anni di galera, loro non sanno ancora che John Lexman \u00e8 evaso di prigione il giorno precedente. Arrivati alla prigione scoprono che il giorno prima c'\u00e8 stata una fuga e ad evadere \u00e8 proprio il signor Lexman. Si perdono le tracce sia di Lexman sia di sua moglie. Passa il tempo, passano due anni, e una sera T. X. Meredith decide di andare a fare una visita a Remington Kara e scopre che Belinda Mary Bartholomew lavora, alle dipendenze di Kara, come segretaria sotto il falso nome di signorina Holland. Dopo poco T. X. e Kara hanno un alterco e T. X. Meredith lascia la casa di Remington Kara.\nIl giorno dopo, Remington Kara, prepara una lettera per T. X. Meredith con il preciso scopo di scusarsi per il suo comportamento della sera precedente. Chiama la signorina Holland e la incarica di far spedire la missiva a T. X. Meredith. Il signor Kara deve uscire per impegni urgenti e la signorina Holland consegna, al valletto di Kara, la lettera ricevuta e lo incarica di consegnarla personalmente. La signorina Holland si accerta che Fisher si allontani, e poi incarica la domestica di una commissione, rimanendo sola in casa. Si dirige alla cassaforte, la apre, e trova ci\u00f2 che cerca, ma in quell'istante si sente afferrare per un braccio, \u00e8 il signor Kara.\nKara, si riappropria di ci\u00f2 che la signorina Holland aveva trovato nella cassaforte, e conduce la signorina Holland in cantina. Quando Kara esce lei si mette ad ispezionare la cantina e trova una botola, la apre e scopre un'altra stanza. Nel frattempo, al commissariato, arriva una lettera di John Lexman dove dice che si vuole consegnare alla polizia quella sera stessa e che sua moglie Grace Terrell Lexman \u00e8 morta. Mentre aspettano che John Lexman si presenti al loro cospetto, una signora, la padrona di casa della signorina Holland, si presenta a T. X. per riferirgli che Belinda Mary Bartholomew l'ha incaricata di andare da lui, se lei non fosse rientrata la sera, e per riferirgli che in questo caso sarebbe stata in pericolo.\nT. X. balza in piedi, si precipita a casa di Kara, dove la signorina Belinda Mary Bartholomew lavora sotto il nome di Holland, e gli chiede se sa dov'\u00e8 la sua segretaria. Il signor Kara, stupito, gli dice che forse \u00e8 tornata a casa sua. T. X. esce dalla casa di Kara e poco dopo si presenta Gathercole che viene ricevuto dal signor Kara nella sua camera da letto. Dopo poco Gathercole esce tutto felice e contento, sia per aver avuto assicurazione di non andare pi\u00f9 in Patagonia, sia per l'assegno che ha ricevuto a ricompensa del viaggio che precedentemente ha fatto su incarico di Kara.\nIntanto T. X. \u00e8 tornato in ufficio, e li trova il suo amico Lexman. Mentre sono li che discutono della rocambolesca fuga di Lexman dalla prigione, suona il telefono diretto tra la polizia e la casa di Kara. Vanno a rispondere al telefono e dall'altra parte nessuno risponde. Si insospettiscono e decidono di andare a vedere cosa pu\u00f2 esser successo al signor Kara. Arrivano davanti alla porta della camera da letto di Kara e la trovano chiusa dall'interno acon una sbarra. Riescono, a forzare la porta e a sollevare la sbarra di acciaio che la chiudeva, trovano il signor Kara all'interno morto, con una ferita all'altezza del cuore. Come indizi, per scoprire l'omicida, trovano all'interno due candele, una candela ritorta molto piccola e una candela normale un po' pi\u00f9 grande.\nT. X. decide di esplorare le cantine dell'abitazione del signor Kara e li trova un cane morto e un paio di forbici insanguinate con l'impugnatura fasciata da un fazzoletto che ha le iniziali B.M.B. come quelle della signorina Belinda Mary Bartholomew. Il valletto e Gathercole sembrano volatilizzati nel nulla e John Lexman confessa a T. X. che Kara ha torturato e ucciso Grace Terrell Lexman. Intanto le indagini proseguono, e il pi\u00f9 grande mistero rimane la morte del signor Kara in una stanza chiusa dall'interno con la presenza, nella stanza, di due candele.\nT. X. in contemporanea indaga anche sulla scomparse di Belinda Mary Bartholomew e grazie ad uno stratagemma riesce a trovarla e dopo un primo momento di chiarimenti e di studio reciproco i due si innamorano follemente. La signorina Belinda Mary ha ricevuto, da uno sconosciuto, una lettera dove le chiedono del denaro, dopo aver effettuato un piccolo appostamento, viene fermato il ricattatore che \u00e8 l'ex valletto di Kara, il signor Fiscer. Il signor Fiscer confessa a T. X. che lui \u00e8 un ex carcerato ed \u00e8 fuggito dopo la morte del signor Kara perch\u00e9 era spaventato, e non voleva esser coinvolto in un omicidio.\nIntanto viene scoperto che il signor Kara \u00e8 stato ucciso con un pugnale e questo pugnale \u00e8 di propriet\u00e0 del signor Hussein Effendi. Dopo alcune ricerche viene rintracciato a Parigi e portato a Londra per essere interrogato da T. X. Meredith. Hussein, dichiara che il pugnale \u00e8 suo, ma che lui non c'entra con l'omicidio, ha un alibi inattaccabile, visto che era, quando Remington Kara \u00e8 stato ucciso, a Durazzo. John Lexman, prima di partire per New York, indice una riunione che si terr\u00e0 a casa della signorina Belinda e ... Il romanzo prosegue con John Lexman che spiega chi ha ucciso Remington Kara e come \u00e8 stato possibile per l'assassino chiudere la camera dall'esterno. Alla fine di questa riunione c'\u00e8 un colpo di scena inaspettato e romantico tra ..."}
{"id": "2068785", "revid": "599013", "url": "https://it.wikipedia.org/wiki?curid=2068785", "title": "Kelly Tripucka", "text": ""}
{"id": "2068791", "revid": "117413981", "url": "https://it.wikipedia.org/wiki?curid=2068791", "title": "3-Way (cifrario)", "text": "Il 3-Way \u00e8 un cifrario a blocchi sviluppato nel 1994 da Joan Daemen, pi\u00f9 noto come disegnatore, insieme a Vincent Rijmen, dell'algoritmo Rijndael, vincitore del bando proposto dal NIST per la selezione del nuovo standard crittografico Advanced Encryption Standard (AES).\nStruttura.\nIl 3-Way opera su blocchi di dati la cui dimensione \u00e8 di 96 bit: da notare che questo taglio non \u00e8 una potenza di due come invece \u00e8 nel caso dei pi\u00f9 diffusi tagli di 64 (26) o 128 (27) bit. La chiave \u00e8 anch'essa lunga 96 bit. Il numero \"96\" deriva dall'utilizzo nell'algoritmo di tre \"word\" da 32 bit ciascuna, da cui deriva anche il nome stesso del cifrario. Quando il 3-Way fu inventato, le chiavi ed i blocchi a 96 bit erano ritenuti discretamente robusti ma pi\u00f9 recentemente i cifrari hanno iniziato ad usare blocchi da 128 bit, e pochi cifrari ancora usano chiavi pi\u00f9 corte di 128 bit.\nIl 3-Way \u00e8 basato sulla ripetizione di 11 passaggi di una rete a sostituzione e permutazione ed \u00e8 disegnato per essere molto efficiente su una vasta gamma di piattaforme, dai processori ad 8 bit fino all'uso su computer specializzato, presentando una struttura matematica che permette di realizzare le operazioni di decifratura nella stessa circuiteria costituente la cifratura.\nSicurezza.\nIl 3-Way \u00e8 vulnerabile ad un attacco correlato alla chiave: John Kelsey, Bruce Schneier e David Wagner hanno infatti mostrato come pu\u00f2 essere violato con un attacco del genere utilizzando circa formula_1 testi in chiaro scelti. Per questo motivo \u00e8 sconsigliato l'uso dell'algoritmo se la chiave non \u00e8 generata da un robusto PRNG o da una sorgente di bit sufficientemente non correlata, come una funzione di hash.\nNote.\nNella sua tesi di laurea, Daemen present\u00f2 una complessa teoria per il disegno di un cifrario a blocchi, cos\u00ec come un algoritmo crittografico generico composto da un numero di trasformazioni invertibili che possono essere scelto con considerevole libert\u00e0: egli discusse la sicurezza di questo schema generale in relazione ai pi\u00f9 noti attacchi crittoanalitici, e formul\u00f2 due esempi specifici di cifrari costituiti da determinate scelte dei parametri variabili. Questi cifrari sono il 3-Way ed il Baseking."}
{"id": "2068797", "revid": "15756", "url": "https://it.wikipedia.org/wiki?curid=2068797", "title": "Trentino Volley 2003-2004", "text": ""}
{"id": "2068798", "revid": "767487", "url": "https://it.wikipedia.org/wiki?curid=2068798", "title": "Prealpi Orientali della Bassa Austria", "text": "Le Prealpi Orientali della Bassa Austria (in tedesco \"\u00d6stliche Nieder\u00f6sterreichische Voralpen\") sono una sottosezione delle Alpi della Bassa Austria. La vetta pi\u00f9 alta \u00e8 il Reisalpe che raggiunge i 1.399 m s.l.m.\nSi trovano in Austria (Bassa Austria).\nClassificazione.\nSecondo la SOIUSA le Prealpi Orientali della Bassa Austria sono una sottosezione alpina ed hanno la seguente classificazione:\nL'AVE le vede suddivise nei gruppi 23 e 24 denominati rispettivamente: Alpi di Gutenstein e Selva Viennese.\nSuddivisione.\nIn accordo con le definizioni della SOIUSA si suddividono in due supergruppi e quattro gruppi (tra parentesi i codici SOIUSA dei supergruppi, gruppi e sottogruppi):"}
{"id": "2068799", "revid": "600229", "url": "https://it.wikipedia.org/wiki?curid=2068799", "title": "Teatro comunale di Bologna", "text": ""}
{"id": "2068802", "revid": "287204", "url": "https://it.wikipedia.org/wiki?curid=2068802", "title": "Mark Calcavecchia", "text": "Calcavecchia ha vissuto i momenti migliori della sua carriera verso la fine degli anni ottanta e il suo pi\u00f9 grande successo \u00e8 la vittoria nel British Open, uno dei quattro tornei major, nel 1989.\nTra il 1988 e il 1991 \u00e8 stato per oltre 100 settimane tra i primi dieci giocatori dell'Official World Golf Rankings.\nHa fatto parte della squadra statunitense di Ryder Cup nel 1987, 1989, 1991 e 2002.\nComplessivamente in carriera ha vinto 24 tornei."}
{"id": "2068803", "revid": "24443", "url": "https://it.wikipedia.org/wiki?curid=2068803", "title": "Alpi di Gutenstein", "text": ""}
{"id": "2068804", "revid": "24443", "url": "https://it.wikipedia.org/wiki?curid=2068804", "title": "Massiccio del Salzkammergut", "text": ""}
{"id": "2068805", "revid": "24443", "url": "https://it.wikipedia.org/wiki?curid=2068805", "title": "Massiccio di Tennen", "text": ""}
{"id": "2068807", "revid": "24443", "url": "https://it.wikipedia.org/wiki?curid=2068807", "title": "Massiccio dell'Empereur", "text": ""}
{"id": "2068808", "revid": "24443", "url": "https://it.wikipedia.org/wiki?curid=2068808", "title": "Wetterstein", "text": ""}
{"id": "2068811", "revid": "463686", "url": "https://it.wikipedia.org/wiki?curid=2068811", "title": "Coperto", "text": "La parola coperto indica, nell'apparecchiatura della tavola, lo spazio con tutti gli oggetti che vengono predisposti per un singolo commensale. \nIl coperto \u00e8 legato agli usi dei vari paesi e alle tipologie di cibi che vengono serviti, pu\u00f2 variare molto anche all'interno di una stessa cultura culinaria se casalingo, per la ristorazione o per pasti formali ed eleganti.\nComprende le stoviglie, le posate, i bicchieri, la tovaglia, il tovagliolo e, nel caso di apparecchiature formali, molti altri pezzi.\nNella ristorazione il coperto comprende inoltre la tipologia qualitativa del servizio reso, la particolarit\u00e0 del ristorante stesso, la professionalit\u00e0 del personale e gli ulteriori servizi non quantificati nel conto.\nIl pagamento del coperto nei ristoranti nacque nel Medioevo quando molte persone usufruivano delle locande per consumare il proprio cibo, soprattutto nella stagione fredda e nelle giornate di cattivo tempo. L'oste pertanto, non potendo a questi vendere il suo cibo, faceva pagare il servizio per il posto coperto (da cui appunto prende il nome) e, spesso, per l'utilizzo di posate e piatto\nFormale.\nPosate.\nA sinistra si pongono le forchette, almeno due, e a destra le posate che iniziano con la C, con il cucchiaio all'esterno in modo tale che il coltello finisca invece in prossimit\u00e0 del piatto coprendo la lama. L'ordine deve poi seguire quello del men\u00f9, ponendo all'esterno le prime posate che saranno usate. Le posate da dolce sono posizionate in alto rispetto al piatto, con il coltello sempre pi\u00f9 vicino e seguito poi da forchetta e cucchiaio. \no altre posate speciali come molle per lumache, pinze per aragosta, forchetta da fonduta."}
{"id": "2068813", "revid": "24443", "url": "https://it.wikipedia.org/wiki?curid=2068813", "title": "Massicci di Lofer e Leogang", "text": ""}
{"id": "2068815", "revid": "1728", "url": "https://it.wikipedia.org/wiki?curid=2068815", "title": "Almugaveri", "text": ""}
{"id": "2068818", "revid": "124938863", "url": "https://it.wikipedia.org/wiki?curid=2068818", "title": "Palazzo Reale (Pavia)", "text": "Il palazzo reale era la pi\u00f9 importante opera dell'architettura longobarda civile di Pavia, capitale del Regno longobardo dal 625 alla caduta del regno, nel 774, e ospitava la corte dei re dei Longobardi e d'Italia. Il complesso di edifici, pi\u00f9 volte ampliato e modificato durante l'et\u00e0 longobarda, fu poi sede dei re italici in occasione delle loro incoronazioni (secoli IX-XI) e fu infine distrutto da una rivolta popolare nel 1024. Il palazzo fu fondato nel VI secolo dal re ostrogoto Teodorico, rimase il principale centro di potere principale di tutta l\u2019Italia Settentrionale fino ai primi decenni dell'XI secolo. In questo lungo periodo Pavia fu una delle capitali europee pi\u00f9 prestigiose.\nStoria.\nEntrati in Italia nel 568, i Longobardi riuscirono a espugnare Pavia soltanto nel 572, dopo tre anni di assedio. Il palazzo reale fu eretto da Teodorico il Grande (e nel 540, dopo la caduta di Ravenna, ospit\u00f2 il tesoro e la corte del regno Ostrogoto), e il re dei Longobardi, Alboino, vi si install\u00f2. Da allora il palazzo fu teatro di numerosi eventi significativi della storia longobarda, registrati da Paolo Diacono nella sua \"Historia Langobardorum\".\nIl Palazzo di Pavia fu temporaneamente abbandonato da Agilulfo e Teodolinda, i quali temevano fortemente le rivolte di corte, per ragioni politiche e religiose, ma torn\u00f2 ad essere scelto come sede regia da Arioaldo nel 626.\nNel palazzo, il re Rotari promulg\u00f2 alla mezzanotte tra il 22 e il 23 novembre del 643 il celebre editto con cui fu codificato il diritto longobardo.\nNel 662 il duca di Benevento, Grimoaldo, alloggi\u00f2 a palazzo per \"proteggere\" il nuovo e debole re Godeperto; tuttavia il duca trad\u00ec, pare su istigazione del duca di Torino Garibaldo, e uccise il sovrano nella stessa residenza regia, per poi usurparne il trono e installarsi nello stesso palazzo.\nDurante il suo secondo periodo di regno (671-688) Pertarito edific\u00f2 presso il palazzo una nuova porta nella cinta muraria, porta Palatina, \u00abcon un lavoro straordinario\u00bb. Dopo la morte di Pertarito il palazzo fu brevemente occupato da Alachis (688-689), prima di esserne definitivamente sloggiato dal legittimo sovrano, Cuniperto.\nIl tesoro reale conservato nel palazzo fu depredato da Ariperto II, in fuga verso il Regno franco incalzato da Ansprando; appesantito dal carico, tuttavia, sprofond\u00f2 nel Ticino e affog\u00f2. Il successore di Ansprando, Liutprando, svent\u00f2 a palazzo la congiura di Rotari, che affront\u00f2 personalmente prima che fosse ucciso dalle sue guardie. Lo stesso Liutprando arricch\u00ec il palazzo di una cappella palatina intitolata al Signore e Salvatore, presso la quale istitu\u00ec un collegio sacerdotale che cantava ogni giorno l'ufficio divino.\nL'esatta ubicazione del \"palatium\" \u00e8, in parte, ancora problematica e potrebbe essere chiarita da future indagini archeologiche. Infatti, secondo alcune ipotesi, esso doveva trovarsi nel quartiere sud orientale della citt\u00e0, mentre secondo altre era invece posto nel quartiere nord-orientale. Tuttavia, tutti gli studiosi sembrano concordi (sulla base delle fonti scritte) nell'individuare il sito del palatium nella parte orientale della citt\u00e0 romana, nelle vicinanze della cerchia urbana antica.\nIl palazzo, composto da un complesso di edifici a varia destinazione, occup\u00f2 un\u2019area molto vasta, che si estendeva su entrambi i lati del decumano massimo (l\u2019attuale corso Mazzini) di Pavia. Attraverso indicazioni indirette ricavate dalle fonti scritte possiamo ricavare notizie sulla sua conformazione. Paolo Diacono ricorda che esso era posto presso la Porta Palacense (lungo l\u2019attuale via Scopoli), la chiesa di San Romano Maggiore (tra corso Mazzini e via Defendente Sacchi), mentre a mezzogiorno si trovava il \"viridarium\" (il giardino, che ospitava anche animali esotici) del palazzo, tanto che due chiese romaniche sorte nelle sue immediate vicinanze, erano denominate: San Nicol\u00f2 e Santa Maria \u201cin Verzario\u201d. La basilica di San Michele Maggiore doveva confinare a nord con il giardino del Palazzo.\nPer quanto scarse siano le notizie sulla sua fisionomia, \u00e8 tuttavia verosimile che essa abbia subito modifiche durante le varie fasi architettoniche che attravers\u00f2 nei cinque secoli di esistenza. Varie fonti (Anonimo Valesiano, Fredegario, Paolo Diacono) testimoniano che esso fu fondato da Teodorico all\u2019inizio del VI secolo e, secondo Agnello da Ravenna (ancora nel IX secolo) in una sala del palazzo (dove veniva amministrata la giustizia) era conservato un mosaico rappresentante Teodorico a cavallo.\nProbabilmente in et\u00e0 longobarda il palazzo ospitava anche la zecca, mentre sappiamo che re Pertarito, nel VII secolo, fece rinnovare Porta Palacense (ingresso monumentale in citt\u00e0) inglobando un arco marmoreo di et\u00e0 augustea (alcuni sui resti sono conservati nei Musei Civici). L\u2019anfiteatro romano, ripristinato in et\u00e0 gota, dopo il VI secolo venne smantellato e annesso al giardino del palazzo. In et\u00e0 longobarda il palazzo fu dotato anche di terme (riservate ai sovrani) e di un carcere, mentre re Liutprando fece realizzare una cappella dedicata al Santissimo Salvatore.\nConosciamo l\u2019esistenza di numerose cariche centrali, di corte: dal maggiordomo, che era il capo dell\u2019amministrazione centrale del Palazzo e che non raggiunse mai un potere paragonabile a quello dei suoi omologhi franchi, al \"marphais\" (letteralmente \u201cmaestro dei cavalli\u201d) di fatto una delle cariche onorifiche pi\u00f9 importanti; c\u2019erano poi il tesoriere (\"stolesaz\"), il \"cubiculariu\"s, responsabile degli appartamenti privati del re, e altri ancora. Tutti insieme, questi titoli ci danno un\u2019idea della complessit\u00e0 della corte, dove cariche romane si univa ad altre di origine germanica. A corte poi c\u2019erano intellettuali ed era il luogo dove si allevavano i giovani aristocratici, mentre gli ecclesiasitici, addetti alla cappella regia, andavano a ingrossare le fila del personale di corte. Sempre a corte risiedevano i gasindi (uomini legati da rapporti di fedelt\u00e0 personale ai sovrani) sia del re sia della regina. Quest\u2019ultima disponeva, sempre nel palazzo, di una sua corte personale, formata, oltre che dai gasindi, anche dallo \"scafardus\", che ne amministrava i beni. Il palazzo era in stretto collegamento con la \"Curtis Regia\", amministrazione fiscale del regno, i cui proventi erano necessari anche per il mantenimento del palazzo e per il sostentamento del re, della regina, del loro seguito e di tutti i funzionari. Diversamente dai re franchi, quelli longobardi avevano residenza fissa nel palazzo della capitale: ci\u00f2 rafforzava l\u2019autorit\u00e0 regia dato che ogni anno, intorno al primo marzo, presso il palazzo, si teneva una grande assemblea dove venivano emanate le leggi e venivano dibattute le grandi questioni del regno. Tuttavia si trattava anche di un momento molto delicato, dato che, come pi\u00f9 volte si verific\u00f2, se una fazione avversa al sovrano riusciva a occupare il palazzo e il tesoro regio, di fatto poteva impadronirsi del regno: per i longobardi l\u2019autorit\u00e0 del sovrano poteva essere esercitata solo se egli aveva il pieno controllo del palazzo.\nCon la caduta del regno longobardo, il palazzo fu utilizzato anche dagli imperatori carolingi e ottoniani; per questo periodo disponiamo di informazioni meno lacunose: sappiamo infatti che nel complesso erano collocati la cancelleria regia, la zecca e il massimo tribunale del regno d\u2019Italia. Vi erano poi edifici destinati a ospitare la residenza di re e imperatori (e del loro seguito) quando si trovavano a Pavia, cappelle, il carcere, un emporio commerciale (frequentato anche da mercanti veneziani, amalfitani, anglosassoni), la sala del trono, dotata di loggiato e dove si conservava un mosaico con Teodorico a cavallo, utilizzata anche per amministrare la giustizia, mentre i cortili, dotati di portici e loggiati, erano utilizzati per i placiti (quasi tutti i placiti del regno d\u2019Italia di cui si \u00e8 conservata traccia si svolsero infatti nel palazzo pavese). Grazie ai placiti si hanno alcune informazioni sul complesso: sappiamo infatti un placito del 927 si svolse in ambienti diversi da quelle consueti, dato che essi, dopo l\u2019incendio del 924, erano in fase di ristrutturazione, mentre nuovi interventi edilizi sono testimoniati da placiti del 935 e del 945, probabilmente promossi dai re Ugo e Lotario II. Periodicamente furono indette (come forse gi\u00e0 in et\u00e0 longobarda) delle assemblee generali del Regno, riunioni durante le quali erano convocati i grandi funzionari e i pi\u00f9 importanti ecclesiastici \u2013marchesi, conti, vescovi, abati \u2013accompagnati dal loro seguito, per eleggere il re, decidere campagne militari o per fornire il loro consiglio nella formulazione delle leggi. Dal momento della conquista franca al primo decennio dell'XI secolo abbiamo notizia di almeno 25 assemblee (ma si deve certo pensare che non di tutte ci sia pervenuta testimonianza), 23 di esse si tennero a Pavia, presso il Palazzo Reale, mentre due si svolsero nel Palazzo Reale di Corteolona.\nUn'altra importante attivit\u00e0 che di norma si svolgeva nelle sale del palazzo era l'amministrazione della giustizia, dato che era sede ordinaria della assemblee giudiziarie, tenute in estate nella loggia principale e in inverno nelle \"caminate\" (ambienti provvisti di camino). Venivano qui discusse cause relative all'intero territorio del regno sotto la presidenza del conte palatino o di un messo speciale del re, in presenza di numerosi giudici regi. \nPer la formazione dei giudici regi, almeno dal X secolo, fu istituita presso il palazzo un'importante scuola giuridica. Il diritto insegnato era quello longobardo e franco e in particolare la raccolta di editti e capitolari esposti in ordine cronologico detta \"Liber Papiensis\" (che intorno alla met\u00e0 del XII secolo divenne la \"Lombarda\", suddivisa non pi\u00f9 cronologicamente ma per materia). Inizialmente, forse perch\u00e9 la scuola nacque con l\u2019obiettivo\u00a0 di formare i giudici regi, l\u2019insegnamento era molto pratico, con la produzione di \"Formularii\", nei quali le formule giuridiche sono esposte in ordine logico, ordinandole in base alle ipotetiche domande dell\u2019attore e le risposte del convenuto, come se ci si trovasse davanti a un giudizio astratto e inserendo anche citazioni sulle norme pi\u00f9 adatte alla materia e approfondimenti di natura teorica. Probabilmente la scuola produsse anche il \"Cartularium\", l\u2019unico, diversamente dall\u2019ambiente transalpino, prodotto in Italia, nel quale erano illustrati ai notai i vari modelli di come dovevano essere redatti gli atti privati.\nDi sufficienti locali doveva disporre, a sua volta, la cancelleria, retta da un vescovo con il titolo di arcicancelliere, vi erano poi funzionari e copisti incaricati di dare forma scritta ai provvedimenti regi. Al palazzo faceva capo anche l'intera organizzazione economica finanziaria del regno retta dal maestro di Camera, che doveva sovrintendere ad un numeroso personale e disporre di un capace centro di raccolta con magazzini e dispense. Il palazzo regio, quindi, ben lungi dal presentarsi come una semplice residenza del sovrano, costituiva un organismo nel quale si svolgevano attivit\u00e0 di governo, culturali, di giustizia ed economico finanziarie di grande complessit\u00e0 e rilievo. L'ufficiale di grado pi\u00f9 elevato era il conte palatino: a lui, oltre alla presidenza dei placiti in sostituzione del re (quando questi era assente) spettava l'amministrazione dell'alta giustizia in tutto il regno e il controllo sui funzionati territoriali; creava notai, giudici, \"avvocati\" preposti alla protezione anche degli enti ecclesiastici, provvedeva alla tutela degli orfani e delle vedove.\nIl geografo arabo Ibr\u0101h\u012bm al-Turtu\u0161i, che viaggi\u00f2 nell'Europa centro-occidentale tra il 960 e il 965 e visit\u00f2 Pavia (da lui ritenuta la principale citt\u00e0 della Longobardia, popolosa e, a differenza di altri centri, costruita in pietra, mattoni e calce), ci informa che il regisole era posto presso una delle porte del palazzo, all'interno dei quale operavano 300 giuristi \u00abdinanzi ai quali la gente di Longobardia porta le proprie controversie giuridiche\u00bb.\nProbabilmente, soprattutto a partire dalla seconda met\u00e0 del X secolo (si ha infatti notizia di una nuova cappella, dedicata a San Maurizio sorta in et\u00e0 ottoniana, mentre nuovi edifici furono realizzati in prossimit\u00e0 della basilica di San Michele), il palazzo venne progressivamente ricostruito, forse in forme ridotte, mentre alcuni spazi, tra i quali porzioni del giardino, furono cedute dai sovrani a enti ecclesiastici, come fece Lotario II nel 947. In esso risiedettero con la loro corte (mentre i loro mariti erano impegnati in campagne o altre mansioni in giro per l'impero) nel X secolo sia Adelaide sia Teofano. Danneggiato durante la rivolta del 1004, il palazzo fu distrutto nel 1024 dai pavesi alla morte dell\u2019imperatore Enrico II il Santo.\nNel 2017 indagini effettuate con il georadar in una delle aree occupate dal palazzo ha rivelato la presenza di resti di murature forse riferibili al complesso e che future indagini archeologiche potrebbero indagare, mentre nel 2018/2019, alcuni scavi archeologici effettuati presso la basilica di San Michele Maggiore hanno portato alla luce resti di edifici probabilmente riconducibili al palazzo Reale."}
{"id": "2068824", "revid": "729019", "url": "https://it.wikipedia.org/wiki?curid=2068824", "title": "Ford Trimotor", "text": "Il Ford Trimotor (detti anche \"Tri-Motor\", cui fu attribuito il nomignolo di \"The Tin Goose\", cio\u00e8 \"Oca di latta\") era un trimotore statunitense civile da trasporto, prodotto dall'azienda statunitense Ford nel 1925, la cui produzione continu\u00f2 fino al 7 giugno 1933.\nCostruito, durante la sua lunga vita operativa, in 199 esemplari di diverse versioni, fu un modello di considerevole successo che incorporava soluzioni tecniche d'avanguardia che gli consentirono di volare per anni, al di l\u00e0 di ogni pi\u00f9 rosea aspettativa.\nImpiegato da innumerevoli compagnie commerciali, fu adottato anche da operatori militari in tutto il mondo.\nStoria del progetto.\nNel corso del 1925, in concomitanza con la liberalizzazione della gestione delle rotte aeree postali, il \"re dell'automobile\" Henry Ford, decise di muovere i primi passi nel settore aeronautico.\nNella primavera di quello stesso anno indisse e finanzi\u00f2 una \"Reliability Trial\" (prova di affidabilit\u00e0) per velivoli da trasporto che, toccando diverse localit\u00e0 degli Stati Uniti d'America, avrebbe dovuto consentirgli di stabilire quale fosse il miglior\naereo per il trasporto commerciale.\nLa competizione fu appannaggio di un velivolo costruito dalla olandese Fokker: per l'occasione il \"patron\" della casa europea, Anthony Fokker rivide il progetto del modello F.VII, dotandolo di tre motori Wright. Il successo di tale velivolo fu tale che Edsel Ford (figlio di Henry) decise di acquistare il velivolo vincitore per destinarlo all'impiego nella spedizione verso il Polo Nord che sarebbe stata tentata dall'esploratore Richard Evelyn Byrd.\nSulla scorta di tale successo Henry Ford tent\u00f2, senza riuscirvi, di acquistare la licenza per la costruzione del trimotore da Fokker. Convinto della formula trimotore, senza arrendersi per il rifiuto ottenuto da Fokker, nell'agosto del 1925 Henry Ford decise di acquistare un'azienda aeronautica statunitense, la Stout Metal Airplane Company.A far data dal 1922 il fondatore di tale azienda William Bushnell Stout, aveva realizzato una serie di monoplani (monomotori) da trasporto che si contraddistinguevano per l'affidabilit\u00e0, la pulizia aerodinamica e le tecnologie costruttive adottate (come la controventatura interna o l'impiego di leghe d'alluminio con rivestimento in Alclad).\nA partire dal 15 febbraio 1926 Herny Ford, dopo aver fondato una propria compagnia di trasporti aerei, la Stout Air Services, inizi\u00f2 collegamenti postali sulle rotte Detroit-Cleveland e Detroit-Chicago, servendosi degli aerei precedentemente realizzati da \"Bill\" Stout. Proprio per questi servizi Stout progett\u00f2, su commissione di Ford, il primo trimotore (indicato come Model 3-AT): l'insuccesso di questo primo velivolo (incendiatosi al suolo, probabilmente dopo aver volato una sola volta), port\u00f2 al licenziamento di Stout ed al progetto del Model 4-AT (ad opera del gruppo di ingegneri della Ford, guidato da Harold Hicks e Tom Towle).\nSulla base dell'esperienza nel frattempo maturata, Henry Ford si era convinto della necessit\u00e0 di sviluppare velivoli con struttura completamente metallica (mentre i Fokker erano costruiti con tubi d'acciaio, legno e tela). Per quanto riguarda il rivestimento, pur non essendoci prove concrete della correlazione, \u00e8 molto probabile che i tecnici della Ford si siano ispirati agli altri trimotori di successo dell'epoca, i tedeschi Junkers.\nIl primo dei trimotori Model 4-AT ricevette il battesimo dell'aria l'11 giugno 1926, poco pi\u00f9 di un anno dopo il bando della \"Reliability Trial\". Poco tempo dopo venne completato anche il primo modello della versione ampliata, denominato Model 5-AT.\nTecnica.\nStruttura.\nPur trattandosi di velivoli diversi tra loro, tutti i Trimotor avevano una struttura comune e, sostanzialmente, differivano semplicemente nelle dimensioni della fusoliera o nell'apertura alare.\nI Trimotor erano monoplani ad ala alta, a sbalzo, di struttura interamente metallica. Differentemente dagli altri famosi trimotori dell'epoca (in particolare i Fokker), l'ala dei Trimotor non era montata sopra la fusoliera, ma in posizione pi\u00f9 bassa tanto da risentirne in quanto alla dimensione dell'altezza interna della cabina.\nLe ali erano composte da tre parti: la parte centrale costituiva un corpo unico con la fusoliera. Dal canto suo questa risultava arrotondata nella parte superiore (anche in questo caso differentemente dai trimotori della Fokker).\nI motori erano posizionati in modo tale da produrre la spinta sullo stesso asse: per questa ragione i due propulsori esterni erano posizionati in gondole subalari, in posizione ribassata. Rari furono i modelli dotati di alettature ai motori in funzione di raffreddamento o di qualsiasi tipo di carenatura. I tubi di scarico dei motori esterni erano corti, solo in un secondo momento raccordati in un unico collettore sul lato esterno. Gli scarichi del motore centrale erano invece generalmente raccordati in un unico tubo che correva centralmente sotto la fusoliera e che poteva essere sfruttato per riscaldare aria da immettere nella cabina passeggeri in caso di necessit\u00e0.\nCos\u00ec come la struttura, anche il rivestimento era interamente metallico: la parte anteriore della prua e le parti superiori ed inferiori della fusoliera erano rivestite con lamiere lisce mentre il resto del velivolo era ricoperto con lamiere corrugate di tipo Junkers: questo tipo di lamiera, malgrado la maggior resistenza aerodinamica, offriva grande resistenza agli impatti locali ed, eventualmente, ai carichi applicati.\nParticolarit\u00e0 esclusiva dei trimotori Ford era il materiale utilizzato per il rivestimento: vennero utilizzate leghe in Alclad: duralluminio ricoperto di alluminio puro, trattato in funzione anticorrosione.\nMotore.\nLe motorizzazioni impiegate per i vari modelli del Trimotor, sono state diverse ed in alcune occasioni i motori utilizzati differivano tra di loro a seconda che si trattasse dei motori esterni (posti in gondole separate, sotto le semiali) oppure del motore centrale posto all'estremit\u00e0 del muso.\nUna delle motorizzazioni pi\u00f9 utilizzate, per numero di velivoli costruiti, vedeva l'impiego dei motori della \"famiglia\" Wright Whirlwind: si trattava di motori radiali a 9 cilindri che, sviluppati in cilindrate crescenti, vennero impiegati nelle versioni \"J4\" (identificato anche con la sigla \"R-790\", per via della cilindrata di 790 in\u00b3), \"J5\" (versione seguente, invariata nella cilindrata), \"J6\" (la sigla, ancora una volta in base alla cilindrata, in questo caso diventava \"R-975\") ed infine \"J-6-9\" (sempre da 975 in\u00b3).\nLa seconda motorizzazione pi\u00f9 frequente \u00e8 rappresentata dai motori Pratt &amp; Whitney Wasp: anche in questo si trattava di motori radiali a 9 cilindri, sviluppati in diverse versioni di produzione: vennero impiegati il Wasp (R-1340, ancora una volta la cifra rappresenta la cilindrata espressa in pollici cubi), ed il Wasp Junior (R-985, in sostanza una versione in scala ridotta del capostipite).\nDa sottolineare la realizzazione di un modello che impiegava i motori diesel Packard DR-980: questo motore, malgrado l'affidabilit\u00e0 e l'economicit\u00e0 d'esercizio, non ebbe grande successo (ne furono costruiti in tutto 100 esemplari) a causa dei fumi prodotti dagli scarichi e dalle vibrazioni prodotte una volta in moto.\nImpiego operativo.\nIl successo del Trimotor, pur non essendo comparabile con quanto ottenuto dalla Ford in campo automobilistico con la Model T, \u00e8 stato considerevole, soprattutto considerate le tempistiche di costruzione dell'epoca.Per altro occorre considerare che i picchi produttivi (che arrivarono a 4 velivoli a settimana) vennero raggiunti nel corso del 1929, poco prima del verificarsi della crisi che port\u00f2 al crollo della borsa di Wall Street ed al blocco della catena di montaggio.\nRisulta praticamente impossibile citare tutte le compagnie che utilizzarono il Trimotor nel corso della sua vita operativa, ma \u00e8 indubbio il contributo che questo velivolo diede allo sviluppo dell'aviazione commerciale nel corso degli anni trenta, rimanendo in servizio, in molte compagnie minori, ben oltre il termine della seconda guerra mondiale.\nL'ultimo velivolo prodotto lasci\u00f2 le linee di montaggio il 7 giugno 1933, ma ancora nel 1954 \"Bill\" Stout acquist\u00f2 i diritti del progetto del Trimotor nel tentativo di dare una seconda vita al velivolo. Ribattezzato Stout Bushmaster 2000, il progetto incontr\u00f2 problematiche tecniche e finanziarie che risultarono difficili da superare e furono completati soltanto due esemplari (uno nel 1966 ed uno nel 1985).\nVersioni.\nModelli ad uso militare.\n\"Designazioni utilizzate dall'US Army\":\n\"Designazioni utilizzate dall'US Navy e dall'US Marine Corps\":\nDati tratti da \"Enciclopedia l'Aviazione\""}
{"id": "2068828", "revid": "599013", "url": "https://it.wikipedia.org/wiki?curid=2068828", "title": "Ben Crenshaw", "text": "Biografia.\nNel 1973 Crenshaw \u00e8 stato il secondo giocatore della storia del PGA Tour a riuscire a vincere un torneo da debuttante, affiancando Marty Fleckman che era stato il primo a riuscire nell'impresa nel 1967.\nHa vinto per due volte il The Masters, uno dei quattro tornei major, nel 1984 e nel 1995.\n\u00c8 considerato uno dei migliori esecutori di putt della storia di questo sport.\nNel 2002 \u00e8 stato introdotto nella World Golf Hall of Fame.\nComplessivamente in carriera ha vinto 27 tornei."}
{"id": "2068834", "revid": "827882", "url": "https://it.wikipedia.org/wiki?curid=2068834", "title": "BaseKing", "text": "Il BaseKing \u00e8 un cifrario a blocchi disegnato nel 1994 da Joan Daemen, pi\u00f9 noto come disegnatore, insieme a Vincent Rijmen, dell'algoritmo Rijndael, vincitore del bando proposto dal NIST per la selezione del nuovo standard crittografico Advanced Encryption Standard (AES).\nIl BaseKing \u00e8 molto simile al 3-Way, sempre disegnato da Daemen: sono infatti due algoritmi basati sugli stessi princ\u00ecpi strutturali.\nStruttura.\nIl BaseKing lavora su blocchi di dati di 192 bit, il doppio di quelli del 3-Way, e, come quest'ultimo, le cui dimensioni non sono una potenza di due come nella maggior parte dei cifrari (es.: 64 bit = 26; 128 bit = 27). La dimensione della chiave \u00e8 anch'essa di 192 bit.\nIl BaseKing esegue 11 passaggi sui dati, ogni volta applicando una funzione di permutazione e sostituzione.\nSicurezza.\nIl BaseKing \u00e8 vulnerabile dagli stessi attacchi correlati alla chiave del 3-Way. Daemaen, Peeters e Van Assche hanno anche dimostrato delle potenziali vulnerabilit\u00e0 all'analisi differenziale della potenza consumata da un sistema hardware che integri il BaseKing insieme a delle migliorie per incrementare la resistenza di tale implementazione ad un simile attacco.\nNote.\nNella sua tesi di laurea, Daemen present\u00f2 una complessa teoria per il disegno di un cifrario a blocchi, cos\u00ec come un algoritmo crittografico generico composto da un numero di trasformazioni invertibili che possono essere scelto con considerevole libert\u00e0: egli discusse la sicurezza di questo schema generale in relazione ai pi\u00f9 noti attacchi crittoanalitici, e formul\u00f2 due esempi specifici di cifrari costituiti da determinate scelte dei parametri variabili. Questi cifrari sono il 3-Way ed il BaseKing."}
{"id": "2068843", "revid": "767487", "url": "https://it.wikipedia.org/wiki?curid=2068843", "title": "The One Voted Most Likely to Succeed", "text": "The One Voted Most Likely to Succeed \u00e8 un album degli SNFU pubblicato nel 1995."}
{"id": "2068844", "revid": "122246", "url": "https://it.wikipedia.org/wiki?curid=2068844", "title": "Trentino Volley 2002-2003", "text": "Questa voce raccoglie le informazioni riguardanti la Trentino Volley nelle competizioni ufficiali della stagione 2002-2003.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "2068845", "revid": "433605", "url": "https://it.wikipedia.org/wiki?curid=2068845", "title": "I concerti live @ RTSI (video Paolo Conte)", "text": "I concerti live @ RTSI \u00e8 il DVD video della registrazione del concerto tenuto da Paolo Conte il 12 aprile 1988 nel Palazzo dei Congressi di Lugano per la RTSI.\nTesti e musiche sono di Paolo Conte."}
{"id": "2068860", "revid": "367445", "url": "https://it.wikipedia.org/wiki?curid=2068860", "title": "Gotha", "text": "Gotha \u00e8 una citt\u00e0 tedesca di abitanti, appartenente al Land della Turingia.\n\u00c8 il capoluogo, e il centro maggiore, del circondario omonimo.\nGotha si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nGeografia fisica.\nGotha si trova 74\u00a0km a nord-ovest dalla citt\u00e0 di Coburgo.\nStoria.\nIn passato fu capitale del ducato di Sassonia-Coburgo-Gotha, poi rimpiazzata da Coburgo. \u00c8 in questa citt\u00e0 che per la prima volta, nel 1764, fu pubblicato l'Almanacco di Gotha. Dal 22 al 27 maggio 1875 vi si svolse il congresso da cui scatur\u00ec, attraverso il Programma di Gotha, il primo nucleo del Partito Socialdemocratico Tedesco (SPD, in tedesco: Sozialdemokratische Partei Deutschlands). Le perplessit\u00e0 di Karl Marx rispetto al nuovo organismo politico costituirono l'argomento del libello \"Critica del Programma di Gotha\". Nel 1925 a Gotha sono nati gli Avventisti del Settimo Giorno del Movimento di Riforma.\nCuriosit\u00e0.\nDal nome di questa citt\u00e0 prende origine il termine \"gotha\" o \"g\u00f2ta\" che nel suo significato esteso indica coloro che rappresentano la massima autorit\u00e0 e che rivestono il maggior prestigio in un determinato campo. Infatti nella citt\u00e0 di Ghota dal 1763 al 1944 veniva pubblicato periodicamente l'Almanacco di Gotha contenente le genealogie dei sovrani e nobili tedeschi ed europei."}
{"id": "2068861", "revid": "122246", "url": "https://it.wikipedia.org/wiki?curid=2068861", "title": "Trentino Volley 2001-2002", "text": "Questa voce raccoglie le informazioni riguardanti la Trentino Volley nelle competizioni ufficiali della stagione 2001-2002.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea sanitaria"}
{"id": "2068862", "revid": "767487", "url": "https://it.wikipedia.org/wiki?curid=2068862", "title": "FYULABA", "text": "FYULABA \u00e8 un album degli SNFU pubblicato nel 1996."}
{"id": "2068866", "revid": "838137", "url": "https://it.wikipedia.org/wiki?curid=2068866", "title": "ABC (cifrario)", "text": "L'ABC \u00e8 un cifrario a blocchi disegnato nel 2002 da Dieter Schmidt.\nStruttura.\nL'ABC \u00e8 una rete a sostituzione e permutazione comprendente 17 passaggi costituiti da 3 differenti tipi di funzioni di calcolo. I primi 8 passaggi utilizzano operazioni di XOR e moltiplicazioni modulari, come nell'algoritmo MMB, ed una versione espansa della pseudo-trasformata di Hadamard utilizzata dal SAFER. I passaggi centrali usano solo operazioni di XOR e moltiplicazioni. Gli 8 passaggi finali sono simili ai primi 8 ma utilizzando una pseudo-trasformata di Hadamard inversa.\nSia i blocchi su cui opera, di 256 bit, sia la chiave, di 512 bit, sono molto pi\u00f9 grandi di quelli che si incontrano generalmente negli altri cifrari a blocchi.\nIl gestore della chiave \u00e8 molto semplice: ad ogni passaggio viene utilizzata una sotto-chiave composta da 256 bit di dati prelevati direttamente dalla chiave segreta, che viene di volta in volta ruotata di un valore prefissato."}
{"id": "2068877", "revid": "767487", "url": "https://it.wikipedia.org/wiki?curid=2068877", "title": "Let's Get It Right the First Time", "text": "Let's Get It Right the First Time \u00e8 un album live degli SNFU pubblicato nel 1998."}
{"id": "2068880", "revid": "363629", "url": "https://it.wikipedia.org/wiki?curid=2068880", "title": "Istituto Ortopedico Rizzoli", "text": "L'Istituto Ortopedico Rizzoli \u00e8 un Istituto di ricovero e cura a carattere scientifico (IRCCS), ovvero un ospedale a cui il Ministero della Salute ha affidato anche compiti di ricerca. Esso ha sede nella citt\u00e0 di Bologna e oltre ad essere un centro di eccellenza per l'ortopedia e la traumatologia, \u00e8 anche la clinica ortopedica universitaria della Facolt\u00e0 di Medicina e Chirurgia dell'Universit\u00e0 di Bologna. \nL'ospedale \u00e8 dotato di 293 posti letto; esegue circa 150.000 visite e 20.000 interventi chirurgici all'anno. \nSecondo la rivista americana Newsweek, l'IOR \u00e8 l'undicesimo miglior ospedale ortopedico nel mondo; il primo in Italia.\nOrganizzazione.\nL'istituto \u00e8 organizzato in pi\u00f9 sedi. L'ospedale Rizzoli ha sede a Bologna in via G.C. Pupilli 1, sulla collina a sud della citt\u00e0, fuori porta San Mamolo, mentre il Centro di Ricerca Codivilla-Putti, che ospita anche la direzione, gli uffici amministrativi ed il poliambulatorio, si trova in via di Barbiano 1/10, poche centinaia di metri oltre la sede ospedaliera.\nOltre a ci\u00f2 da febbraio 2012 \u00e8 attivo presso Villa Santa Teresa a Bagheria (PA), al km 246 della SS113, il Dipartimento Rizzoli-Sicilia, che comprende un reparto di ortopedia da 34 letti ed un reparto di medicina fisica e riabilitativa da 17 letti.\nConta circa 1.400 unit\u00e0 di personale, di cui 300 impegnati in attivit\u00e0 di ricerca.\nDal 1\u00ba gennaio 2008 al 28 settembre 2015 Direttore Scientifico \u00e8 stato Francesco Antonio Manzoli. Attualmente il ruolo di Direttore Generale \u00e8 assunto da Anselmo Campagna, quello di Direttore Scientifico da Maria Paola Landini.\nStoria.\nL'ospedale fu fondato alla fine del XIX secolo per volont\u00e0 di Francesco Rizzoli, famoso chirurgo bolognese, che lasci\u00f2 il proprio patrimonio alla Provincia di Bologna perch\u00e9 fondasse un ospedale ortopedico. La sede del nuovo ospedale venne individuata nell'antico monastero di San Michele in Bosco, ricostruito nel 1437 ad opera dei monaci olivetani (alla decorazione di vari ambienti lavorarono Giorgio Vasari, Ludovico Carracci, Guido Reni), che venne quindi ristrutturato ed attrezzato come moderno ospedale dall'architetto milanese Giovanni Giachi. \nInaugurato nel 1896, divenne presto uno tra i migliori ospedali ortopedici del mondo per dimensioni, attrezzature, organizzazione, ricerca e didattica. Questa meritata fama fu dovuta soprattutto ad Alessandro Codivilla ed a Vittorio Putti, i primi direttori, che crearono una prestigiosa scuola di ortopedia con numerosissimi allievi in Italia ed in America latina.\nTrasporti.\nDal centro della citt\u00e0 e dalla stazione di Bologna Centrale:"}
{"id": "2068882", "revid": "187", "url": "https://it.wikipedia.org/wiki?curid=2068882", "title": "Pablo Ver\u00f3n", "text": "Carriera.\nCon il suo gruppo \"Tap 42\" inizi\u00f2 a viaggiare per l'America, partecipando a \"festival\" di danza e programmi televisivi argentini.\nNel 1988 fu il protagonista del \"film\" \"Cipayos\", di Jorge Coscia, l'anno successivo approd\u00f2 a Parigi con lo spettacolo \"Tango Argentino\", vincitore del Tony Award.\nNel 1992 cur\u00f2 le coreografie dello spettacolo \"Mortadela\", rivista di Alfredo Arias con danza, musica e dialoghi poetici, vincitore del Premio Moli\u00e8re come miglior spettacolo dell'anno.\nDi nuovo in collaborazione con Arias, nel 1994 e nel 1995 Ver\u00f3n fu ballerino di tango, tip tap e coreografo nel \"Fous de Folies\" alle \"Folies Berg\u00e8re\".\nInvitato nel 1996 ad esibirsi nella \"Gran Noche de tango\" di Amsterdam e a \"Les Trottoirs\" di Marsiglia, scelse come sua compagna di ballo la regista Sally Potter, che in quel periodo stava lavorando con lui ad un progetto cinematografico poi nato l'anno seguente, \"Lezioni di tango\", in cui figurava come attore, ballerino e coreografo; fu premiato come miglior film al Festival Internazionale del Cinema d'Argentina. Ricevette il \"Premio Sadaic\" per la sua opera di diffusione nel repertorio nazionale argentino all'estero.\nNel 1998 vinse il Premio \"American Choreography\" per, testualmente, \"Outstanding Achievement in Motion Pictures\".\nNel 2001 ball\u00f2 nel film \"L'uomo che pianse\", di Sally Potter, che aveva tra gli interpreti Johnny Depp, Cate Blanchett, John Turturro e Christina Ricci.\nNel 2002 fu tra i ballerini protagonisti del film \"Assassination Tango\" di Robert Duvall.\nNel 2003, dopo una fase dedicata all'insegnamento del tango in diversi \"festival\" di tango, cre\u00f2 e diresse uno spettacolo a [Montreal], in cui fondeva il tango con il folklore argentino, la danza contemporanea, il tip tap, la musica gitana, la salsa, il flamenco e la body percussion.\nNel giugno 2004 cre\u00f2 le coreografie dello spettacolo \"Tanghost\", rappresentato per la prima volta al Teatro Nazionale di Oslo, in Norvegia, e portato in \"tourn\u00e9e\" per pi\u00f9 di due anni, in cui inoltre recitava e ballava. Invitato nel 2005 al \"Gala delle Etoiles\" a Montreal, contemporaneamente ball\u00f2 e cre\u00f2 le coreografie per due produzioni all'interno del Cool Opera Festival a Stavanger, di nuovo in Norvegia.\nNel 2007 \u00e8 stato coreografo, ballerino principale e attore nell'opera \"Carmen\", che con la regia di Sally Potter ha debuttato all\"'Opera Nazionale Inglese\" di Londra, Regno Unito, nell'ottobre dello stesso anno."}
{"id": "2068886", "revid": "121330696", "url": "https://it.wikipedia.org/wiki?curid=2068886", "title": "2\u00aa Mostra internazionale d'arte cinematografica di Venezia", "text": "La 2\u00aa edizione della Mostra Internazionale d'Arte Cinematografica di Venezia (denominata 2\u00aa Mostra Internazionale d'Arte Cinematografica - Biennale di Venezia) si ebbe a Venezia, Italia, dal 1\u00ba al 20 agosto del 1934, a due anni di distanza dalla prima edizione, divenendo, dalla successiva, quella del 1935, un appuntamento annuale. Fu la prima edizione competitiva e per l'occasione venne istituito un premio, la \"Coppa Mussolini\", per premiare il miglior film straniero e il miglior film italiano ma non esiste ancora una giuria vera e propria e i premi vengono attribuiti dalla Presidenza della Biennale. Durante la manifestazione vennero anche assegnate le \"Grandi Medaglie d'Oro dell'Associazione Nazionale Fascista dello Spettacolo\" per le migliori interpretazioni, e quella per la migliore attrice viene vinta da Katharine Hepburn per la sua interpretazione in \"Little Women\" di Cukor mentre il premio per il miglior film straniero, che va a \"The Man of Aran\" di Flaherty. \nRispetto alla precedente si ebbe un maggior numero di nazioni rappresentate (19), di case produttrici rappresentate (46), oltre ad alcune prime assolute e quasi il doppio delle proiezioni al pubblico.\nLa sequenza dell'attrice Hedy Lamarr nel film \"Estasi\" di Gustav Machat\u00fd dove appariva brevemente completamente nuda, fece scandalo tanto che il quotidiano \"L'Osservatore Romano\" riport\u00f2 che \"(...) noi la definiremmo pellicola pornografica\"."}
{"id": "2068889", "revid": "287204", "url": "https://it.wikipedia.org/wiki?curid=2068889", "title": "The Ping Pong EP", "text": "The Ping Pong EP \u00e8 un EP degli SNFU pubblicato nel 2000."}
{"id": "2068890", "revid": "123927048", "url": "https://it.wikipedia.org/wiki?curid=2068890", "title": "Locomotiva FS E.403", "text": "Le locomotive FS E.403 sono delle locomotive elettriche, costruite per le Ferrovie dello Stato Italiane, nate come evoluzione del precedente gruppo E.402.\nCaratteristiche.\nLe locomotive E.403 hanno una parte elettrica ed elettronica differente rispetto alla E.402B. Lo stadio d'ingresso rimane lo stesso. Il circuito di trazione \u00e8 un bistadio 4Q+inverter a IGBT a disco press-pack (attualmente unica applicazione per convertitori di trazione di elevata potenza in Europa) con motori asincroni trifasi e raffreddamento ad acqua. La locomotiva dispone di frenatura elettrica a recupero e reostatica e di frenatura meccanica a dischi con due dischi per asse. Essa \u00e8 inoltre equipaggiata con gruppi statici di conversione a 450 V CA 60\u00a0Hz (2\u00d7210 kVA) per l'alimentazione dei servizi ausiliari. Le E.403 sono inoltre dotate di sistema di comando multiplo di tipo TCN via cavo UIC a 18 poli. La locomotiva mantiene le stesse caratteristiche estetiche e la stessa impostazione meccanica (eccettuati i carrelli) della precedente E.402B da cui deriva: infatti la denominazione iniziale era E.402C . Rispetto alle E.402B, le E.403 posseggono 2 pantografi monobraccio invece che a parallelogramma. Il progetto iniziale prevedeva 4 pantografi monobraccio per le catenarie a 1,5 kV CC, 3 kV CC, 15 kV ~ 16 2/3 Hz e 25 kV ~ 50 Hz perch\u00e9 venne progettata come locomotiva da treni merci. Alla fine si scart\u00f3 il pantografo per le reti svizzere e austriache a 15 kV ~ e rimasero gli altri 3 quando a settembre 2018, Trenitalia fece smontare il pantografo da 25 kV rendendole monotensione. Sotto la catenaria a 1,5 kV possono funzionare ma a potenza dimezzata, come le E.402B.\nLe locomotive sono predisposte al nuovo segnalamento europeo ETRMS.\nA luglio 2021 viene emesso un bando relativo al rinnovo dell'impianto antincendio di 23 unit\u00e0 del gruppo. \nLimitazioni e criticit\u00e0.\nLe E.403 sono soggette alle seguenti limitazioni:\nDal 2012 tutte le macchine sono state riassegnate alla divisione passeggeri nazionale/internazionale per il traino di treni a media e lunga distanza.\nLe E.403 sono quotidianamente utilizzate al traino di intercity e intercity notte del versante tirrenico e godono di buona affidabilit\u00e0, nonostante i vari problemi riscontrati all'immissione in servizio.\nIl 15 gennaio 2019, dopo anni di limitazione delle funzionalit\u00e0 di telecomando, il primo treno reversibile con la locomotiva E.403 011 in coda ha svolto servizio passeggeri sulla relazione Intercity 704 Bari - Roma. \nSecondo quanto riportato da Ferrovie.info, si sta progettando di riattivare il sistema ERTMS sulle E.403. La prima unit\u00e0 a vedere il sistema riattivato sarebbe la E.403.006. Per la verifica dell'installazione sarebbero state effettuate corse di prova notturne sulla linea AV tra Bologna e Milano, effettuate in regime di interruzione."}
{"id": "2068891", "revid": "79968", "url": "https://it.wikipedia.org/wiki?curid=2068891", "title": "Vittore Pelli", "text": "Biografia.\nFiglio di Cipriano e di Orsola Ruggia da Morcote, nasce ad Aranno (Canton Ticino, Svizzera) il 27 settembre 1798. Viene inviato a studiare dai Padri Somaschi nel Collegio Sant'Antonio a Lugano, poi nel collegio dei Serviti a Mendrisio, infine all'Imperial Regia Accademia di Belle Arti di Venezia dove apprende il mestiere di scenografo. Suoi insegnanti sono, in pieno periodo neoclassico, i professori Giuseppe Borsato e Tranquillo Orsi. Di quel periodo restano molti \"disegni\" scolastici ed esercitazioni accademiche, e un suo \"ritratto\" a matita eseguito dall'amico Antonio Viviani.\nA Venezia vive probabilmente con lo zio Antonio Ruggia, ingegnere civile, che pi\u00f9 tardi influir\u00e0 in modo decisivo sul suo destino. Alla fine degli studi esercita per qualche tempo il mestiere di scenografo, probabilmente in teatri secondari come quelli di San Benedetto e San Samuele. A 25 anni firma un contratto per un posto di pittore al Teatro Municipale di Odessa per una durata di tre anni, ma l'artista rester\u00e0 sul Mar Nero fino al 1831. Nel marzo 1824 parte dunque, al seguito di una compagnia teatrale, per un avventuroso viaggio di due mesi, via Lubiana, Graz, Vienna, Brno, Leopoli - raccontato in modo dettagliato e pittoresco in un diario intitolato \"Memorie di me Vittore Pelli d'Aranno\", che riporta anche una accurata descrizione del viaggio di ritorno, sette anni dopo.\nDel lungo periodo a Odessa invece non scrive purtroppo quasi niente: una paginetta di presentazione della citt\u00e0, nella quale ricorda che negli anni 1825-1826, per la morte dello zar Alessandro I il teatro rest\u00f2 chiuso nove mesi, durante i quali venne rinnovato. Qui annota lapidariamente: \"l'incarico di pittura, ed il lavoro fu mio\", frase che permette di supporre che la sua abilit\u00e0 di scenografo fosse stimata al punto da fargli assegnare anche la \"decorazione pittorica\" dell'edificio.\nDel periodo russo sono conservati \"due disegni a matita\" per l'opera lirica (o il balletto) \"Semiramide\", firmati e datati in Odessa 15 e 16 luglio 1829.\nNel 1830 lo zio Antonio, malato, gli chiede di tornare per accudire ai suoi affari. Vittore lascia per nave Odessa il 16 aprile 1831, e giunge a Venezia, via Istanbul e Trieste, il 7 luglio, appena in tempo per ritrovare lo zio ancora in vita. Sposa Orsola Avanzini di Curio nel 1832 a Venezia e vi rimane domiciliato dal 1831 al 1845, svolgendo un'attivit\u00e0 di scenografo a livello professionale; sappiamo che gli furono affidate diverse \"scenografie\" per opere liriche: nel 1833, \"Gli esiliati in Siberia\" (Cinque mesi in due ore), melodramma storico spettacoloso di Domenico Gilardoni con musica di Gaetano Donizetti; nel 1840: \"Il giuramento\", melodramma in tre atti di Gaetano Rossi, musicato da Saverio Mercadante. Di suoi altri lavori per ora non si \u00e8 trovata documentazione, ma il corpus dei suoi \"disegni scenografici\" suggerisce che la sua fu un'attivit\u00e0 regolare.\nIl pittore certamente incrementa le sue entrate con la vendita di vedute veneziane. L'ipotesi che i suoi dipinti fossero destinati anche a turisti e altri amatori d'arte di passaggio a Venezia ha trovato conferma una ventina di anni fa con la vendita all'asta, a Parigi, di due sue \"vedute acquarellate\". A due riprese affida anche a un amico delle opere con l'incarico di venderle a Firenze.\nDi lui si conservano pi\u00f9 di un \"centinaio di disegni\" preparatori per scenografie e \"vedute\", e una trentina di \"dipinti\" compiuti su tela o carta, di varie dimensioni.\nCon il ritorno in patria termina probabilmente la sua attivit\u00e0 artistica \"professionistica\", anche se l'artista continua saltuariamente a dipingere. Nel salone di casa Avanzini a Curio si conservano \"quattro paesaggi\" sul tema delle quattro stagioni. Diventa municipale e sindaco di Aranno. Negli anni 1847-1848 ristruttura una casa a Pura, portandovi i suoi quadri, i disegni e molta documentazione sui suoi anni di studio. Nel 1869 l'intera famiglia abbandona Aranno a causa, dice la tradizione, di dissapori politici.\nVittore Pelli muore a Pura l'11 febbraio del 1874."}
{"id": "2068892", "revid": "112864875", "url": "https://it.wikipedia.org/wiki?curid=2068892", "title": "Liars (Liars)", "text": "Liars \u00e8 l'album omonimo del gruppo statunitense Liars, pubblicato nel 2007.\nIn questo album, che rappresenta il primo lavoro ufficiale a portare come titolo il nome del gruppo, vi si applicano espressioni ancor pi\u00f9 sperimentali miste a rock duro.\nIl disco.\nParte subito bene con la prima traccia (di cui un video assolutamente originale). Il pezzo picchia con violenza lasciando spazio ad una linea vocale orecchiabile e di facile ricordo. Seconda traccia pi\u00f9 morbida ma comunque convincente, suoni sempre accattivanti ed elettronici al punto giusto, miscelati ad un'eclettica base rock. La terza traccia \u00e8 gi\u00e0 completamente fuori dal comune, un'assurda composizione di suoni e rumori dissonanti tra loro che paradossalmente si incarnano ottimamente in una melodia psichedelica che disorienta ma diverte allo stesso tempo. Quarto pezzo che rappresenta un vero e proprio capolavoro, ottimo anello di congiunzione tra orecchiabilit\u00e0, elettronica e rock sperimentale, soprattutto se si tiene in considerazione l'uscita dell'album in recente data e la caduta libera di un genere simile non proprio in voga. Ottima la voce e l'arrangiamento, forse il lavoro pi\u00f9 completa dell'album. Segue un'altra creazione di buon livello, seppur sembra calcare le stesse sonorit\u00e0 ascoltate finora, una voce quasi sussurrata e resa incredibilmente sospesa da un riverbero esasperante. Sesta traccia, decisa e cantilenante tra ritmi incessanti di batteria, resa ancor pi\u00f9 convincente dalla graffiante chitarra e dagli altri effetti che aleggiano durante tutto il pezzo. La settima canzone in lista ricorda personalmente qualcosa dei Bauhaus, nonostante la voce sia differente di anni luce, non mi stupirebbe di ascoltarla in una pubblicit\u00e0 di nuova generazione, dato il facile ascolto e l'immediato suono del ritornello. Si torna su suoni cadenzati in odo sapiente ascoltando la traccia seguente, suoni e rumori sospesi da riverberi esagerati che alla lunga possono risultare ripetitivi sebbene siano unici nel loro genere. Linea vocale non di impatto, almeno non quanto le canzoni precedenti, bello il testo seppur leggermente azzardato, interessante senza dubbi per gli amanti del genere. Nona traccia pi\u00f9 movimentata, chitarre decise a calcare l'udito e batteria che torna a picchiare pesantemente, passaggi su scale cromatiche, fa battere il piede sicuramente in una marcatura rock. Si aggancia bene alla penultima traccia che si presenta bene, leggera, tornando su suoni leggermente petulanti e ridondanti."}
{"id": "2068893", "revid": "1656773", "url": "https://it.wikipedia.org/wiki?curid=2068893", "title": "Globulo fuso", "text": "Per globulo fuso (o molten globule) si intende una proteina in uno stato stabile di parziale avvolgimento che si verifica in condizioni di basso pH (generalmente pH=2), blanda denaturazione o alta temperatura.\nGli studi spettroscopici e di dicroismo circolare hanno evidenziato una struttura secondaria simile a quella della proteina nativa ed una struttura terziaria poco compatta, mancante di rigidit\u00e0 e pertanto particolarmente dinamica come se si trovasse allo stato liquido (e per questo che si parla di \"globulo fuso\"). Queste caratteristiche sono molto simili a quelle osservate negli stati transitori che si hanno durante il ripiegamento di alcune proteine, in particolare proteine globulari che subiscono il collasso idrofobico, pertanto il termine \"globulo fuso\" \u00e8 anche usato in riferimento a determinati stadi intermedi di avvolgimento delle proteine con energia superiore a quella dello stato nativo ma inferiore a quella dello stato denaturato."}
{"id": "2068895", "revid": "767487", "url": "https://it.wikipedia.org/wiki?curid=2068895", "title": "In The Meantime and In Between Time", "text": "In The Meantime and in Between Time \u00e8 un album degli SNFU pubblicato nel 2004."}
{"id": "2068904", "revid": "111671472", "url": "https://it.wikipedia.org/wiki?curid=2068904", "title": "Cipriano Pelli", "text": "Biografia.\nNasce ad Aranno, Canton Ticino, Svizzera. Il padre Domenico \u00e8 architetto, la madre Giacoma Antonia Fossati appartiene a una celebre famiglia di artisti ticinesi di Morcote.\nCipriano prende giovanissimo la via di Venezia, dove ha per maestro Domenico Fossati, pittore, fratello di sua madre. Non \u00e8 escluso che abbia anche studiato con il nonno, l'architetto Giorgio Domenico Fossati.\nDai pochi documenti si pu\u00f2 dedurre che il giovane lavora inizialmente con lo zio, scenografo teatrale e pittore prospettico molto noto, attivo a Venezia e in altre citt\u00e0 dell'Italia nord orientale. La firma su un dipinto (\"Ciprian Pelli fecit anno 1767 Venezia\") permette di constatare che Cipriano \u00e8 pittore molto precoce e di un certo talento.\nVerso il 1777 Cipriano, che ha solo 27 anni, passa un lungo periodo in patria. In quell'anno si sposa a Vico Morcote con Orsola Ruggia, dal matrimonio nasce il figlio Vittore (pure lui pittore e valido scenografo a Venezia), e svolge anche un'intensa attivit\u00e0 di pittore prospettico decorando con \"affreschi illusionistici\" la chiesa di San Vittore di Aranno e la chiesa di San Lorenzo di Ligornetto. Sono decorazioni di qualit\u00e0, che testimoniano di una grande padronanza tecnica, frutto non solo di studi, ma di un'esperienza pratica e concreta del mestiere.\nDieci anni dopo, Cipriano \u00e8 in Danimarca, dove dipinge le \"scenografie\" della tragedia \"Emilia Galotti\" di Lessing andata in scena a Copenaghen il 15 settembre 1786. Il suo operato ha successo, e gli viene affidata un'altra pi\u00e8ce, il balletto \"Semiramide\". Ne troviamo le lodi negli annali danesi del teatro: \"...un'eccellente decorazione di Pelli, un magnifico scenografo italiano che fu autore della decorazione degli appartamenti reali e della sala d'udienza, ottennero la grande ammirazione del pubblico\". Una decina d'anni dopo, verso il 1795, esegue il suo ultimo lavoro conosciuto: la \"cupola in trompe-l'oeil\" della cappella Checcia nella chiesa di Santa Maria del Sasso di Morcote.\nRestano diversi suoi disegni per scenografie, opere su carta e alcune pitture su tela, nelle quali paesaggi e rovine di sapore preromantico si sposano con architetture pi\u00f9 geometriche. L'artista si ispira spesso da vicino ai maestri veneti del Settecento. Dopo il 1790 ritorna definitivamente in patria: i documenti ticinesi si fanno pi\u00f9 numerosi, e suggeriscono una presenza stabile ad Aranno. \u00c8 in quegli anni che, secondo gli studiosi, l'artista comincia a insegnare regolarmente disegno architettonico, prospettiva e pittura, fondando una vera e propria scuola. In un autoritratto di quegli anni, il pittore pi\u00f9 o meno cinquantenne, tiene in mano un suo disegno di tempio antico.\nLe ultime sue notizie datano degli anni della Repubblica Elvetica: l'artista, personaggio importante nella regione, svolge un'intensa attivit\u00e0 politica. Prima, nel Consiglio di Governo formato a Lugano nel marzo 1798; poi nel Consiglio Provvisorio di Governo del luglio 1799; di questo Consiglio diventa, un mese dopo, Presidente.\nDal 1802 fino alla morte, sopravvenuta il 22 dicembre 1822, di lui non restano altre notizie."}
{"id": "2068909", "revid": "1494169", "url": "https://it.wikipedia.org/wiki?curid=2068909", "title": "Lutter", "text": ""}
{"id": "2068921", "revid": "122333915", "url": "https://it.wikipedia.org/wiki?curid=2068921", "title": "Jim della giungla", "text": "Jim della giungla (\"Jungle Jim\"), alter ego di Jim Bradley, \u00e8 un personaggio immaginario ideato dal disegnatore statunitense Alex Raymond esordito nel 1933 come striscia a fumetti. Il personaggio \u00e8 protagonista di una serie di albi a fumetti, di un programma radiofonico e di varie trasposizioni televisive e cinematografiche.\nBiografia del personaggio.\nJim Bradley \u00e8 una guida di origine occidentale operante in Asia, con l'hobby dell'investigazione; inizialmente \u00e8 un cacciatore ed esploratore nella foresta malese, scontrandosi spesso con pirati e trafficanti; successivamente diventa un avventuriero di professione alle prese con criminali di ogni tipo e si sposta in Mongolia, Birmania e in altre zone dell'Asia genericamente definite \"a Est di Suez\". Al suo fianco agisce il servo Kolu, malese dal fisico imponente ed esperto lanciatore di coltelli. A partire dal 1935 vengono introdotti i personaggi di Shangai Lil, un'ex avventuriera bella e abile a raggirare gli indigeni proclamandosi una divinit\u00e0 per poi ravvedersi una volta smascherata da Jim. Lo sfondo delle sue avventure \u00e8 il sud-est asiatico dove Jim, aiutato dal fedele Kolu, combatte contro predoni e pirati imbattendosi, nel 1935, nell'avvenente Lil'deVrille, sua futura compagna. Durante la Seconda guerra mondiale \u00e8 impegnato nella lotta contro i giapponesi.\nStoria editoriale.\nIl personaggio venne creato da Alex Raymond per il distributore King Features Syndicate ed esordisce il 7 gennaio 1934 come completamento della tavola domenicale di Flash Gordon. All'inizio degli anni quaranta, Raymond si arruola nei marines e ne affida la realizzazione ad alcuni assistenti, tra cui suo fratello Jim e, dal 1944, ad Austin Briggs fino al 1948 quando le tavole vengono affidate a Paul Norris che lo realizzer\u00e0 fino al 1954, anno di conclusione della saga. In Italia viene pubblicato su diverse testate come L'Avventuroso della Casa Editrice Nerbini negli anni trenta e riproposto pi\u00f9 recentemente da Club Anni Trenta e da Pacific Comics Club.\nAltri media.\nCinema.\nNel 1937 la Universal Pictures produsse un serial cinematografico sviluppato in dodici episodi di circa mezz'ora l'uno con Grant Withers nel ruolo di Jungle Jim e diretto da Ford L. Beebe e Cliff Smith e ispirato alla striscia a fumetti. Negli anni cinquanta ne segu\u00ec un altro di cinquantasette episodi interpretato da Johnny Weissmuller.\nTra il 1948 e il 1955 Johnny Weissmuller, ex campione di nuoto, interpret\u00f2 il personaggio in 16 film diretti da William Berke, Lew Landers, Spencer Bennet e Lee Sho Lem, distribuiti dalla Columbia Pictures.\nTelevisione.\nNella stagione televisiva 1955-56 Johnny Weissmuller ha continuato a interpretatre \"Jungle Jim\" in altri 26 episodi, di 30 minuti l'uno, di una serie sempre distribuita dalla Columbia Pictures:"}
{"id": "2068925", "revid": "2122884", "url": "https://it.wikipedia.org/wiki?curid=2068925", "title": "Manuela Cenciarelli", "text": "Sorella gemella di Maura Cenciarelli, \u00e8 nota soprattutto per aver doppiato la principessa Disney Jasmine in tutte le sue apparizioni fino al 2007 e Mary Jo Keenen in \"Corsie in allegria\"."}
{"id": "2068927", "revid": "1534511", "url": "https://it.wikipedia.org/wiki?curid=2068927", "title": "Pseudo-trasformata di Hadamard", "text": "In crittografia la pseudo-trasformata di Hadamard \u00e8 una trasformata invertibile operante su stringhe di bit utilizzata per generare diffusione crittografica.\nLa stringa di bit deve essere di lunghezza pari cos\u00ec che possa essere divisa in 2 stringhe \"a\" e \"b\" di uguale lunghezza, ognuna composta da \"n\" bit. Per calcolare la trasformata ed ottenere \"a\"' e \"b\"', si usano le seguenti equazioni:\nL'inverso della trasformata si ottiene con le seguenti equazioni:\nGeneralizzazione.\nLe soprastanti equazioni possono essere espresse anche in algebra matriciale considerando \"a\" e \"b\" come due elementi di un vettore e la trasformata come la moltiplicazione di una matrice:\nL'inverso della trasformata pu\u00f2 essere derivato invertendo la matrice.\nOvviamente la matrice pu\u00f2 essere generalizzata astraendola a dimensioni maggiori, permettendo a vettori di qualunque dimensione in base potenza di due di essere trasformati utilizzando la seguente regola ricorsiva:\nAd esempio:"}
{"id": "2068929", "revid": "36426", "url": "https://it.wikipedia.org/wiki?curid=2068929", "title": "Chiesa di Sant'Antonio (Orbetello)", "text": "La chiesa di Sant'Antonio \u00e8 un edificio situato nel centro storico di Orbetello. La sua ubicazione \u00e8 lungo via Dante Alighieri.\nStoria.\nLa chiesa fu costruita tra il Seicento ed il Settecento, quando doveva presentarsi in uno stile di transizione tra barocco e rococ\u00f2 ed era principalmente adibita alle funzioni di oratorio.\nDopo aver rivestito per lungo tempo una notevole importanza a livello cittadino, la chiesa and\u00f2 incontro durante il secolo scorso ad un periodo di degrado, che culmin\u00f2 con la chiusura dell'edificio religioso ai fedeli e la sua conseguente sconsacrazione. Successivamente, \u00e8 stata trasformata ed adibita ad altri usi, pur mantenendo le linee architettoniche che contraddistinguevano esteticamente l'originario edificio religioso.\nDescrizione.\nLa chiesa di Sant'Antonio si presenta come un semplice edificio, col prospetto principale anteriore che si affaccia lungo via Dante Alighieri.\nAl centro della facciata si apre il semplice portale d'ingresso architravato di forma rettangolare, sopra il quale si apre sempre centralmente un semplice rosone circolare. La parte superiore della facciata anteriore culmina con un grande timpano.\nLungo il fianco sinistro la chiesa \u00e8 addossata ad un altro edificio, che in passato faceva probabilmente parte del complesso religioso.\nL'interno si presenta a navata unica."}
{"id": "2068931", "revid": "3115", "url": "https://it.wikipedia.org/wiki?curid=2068931", "title": "Dassault Falcon", "text": "Dassault Falcon \u00e8 una famiglia di \"business jets\" prodotti dalla francese Dassault Aviation. Dal 1963 al 2009 ne sono stati prodotti 2.000 esemplari; dal 1965 al 2017 ne sono stati consegnati 2.500 esemplari.\nLa gamma \"Falcon\" attualmente (2018) si compone di 5 modelli d'aerei d'affari: i bireattori \"2000S\" e \"2000LXS\" e i trireattori \"900LX\", \"7X\" e \"8X\", ed \u00e8 in progettazione un nuovo bireattore \"6X\". Vi sono anche versioni \"multiruolo\" adatte a missioni polivalenti, pi\u00f9 di 150 velivoli sono utilizzati da forze armate, governi, etc.\nI modelli FA900B, FA10, FA50, F7X, F900EX e F200 EX/LX sono approvati per effettuare voli business da e per l'aeroporto di Londra-City, e dal 2017 anche il 8X."}
{"id": "2068933", "revid": "1305772", "url": "https://it.wikipedia.org/wiki?curid=2068933", "title": "Balestra a ripetizione", "text": "La balestra a ripetizione (Cinese: \u9023\u5f29 o Lian-nu) \u00e8 una balestra di origine cinese.\nStoria.\nLa balestra a ripetizione cinese (\u8af8\u845b\u5f29 Chu-ke-nu, letteralmente \"balestra di Zhuge\"; A volte chiamata Chu-ko-nu) \u00e8 nata da un progetto relativamente semplice. \u00c8 pensiero comune che sia stata inventata dallo stratega cinese Zhuge Liang (181-234 d.C.) del periodo dei Tre Regni. Tuttavia, alcune balestre a ripetizione, scoperte nella tomba 47 di Qinjiazui, provincia di Hubei, furono datate al IV secolo a.C. Zhuge Liang us\u00f2 lo schema della balestra a ripetizione, e ne fece una versione che sparava dai due ai tre colpi alla volta, e venne usata per la produzione di massa, e per questa ragione, venne rinominata in suo onore. La balestra a ripetizione vide la sua ultima azione nella Guerra tra Cina e Giappone del 1894-1895, dove fotografie mostrano la balestra a ripetizione come arma comune tra le truppe manciuriane. La costruzione base dell'arma \u00e8 rimasta molto semplice sin dalla sua invenzione.\nLa balestra a ripetizione venne introdotta in Corea da Re Sejong, che durante una visita in Cina vide l'arma e fu impressionato dal meccanismo. In Corea fu chiamata \"sunogung\" (Hang\u016dl \uc218\ub178\uad81 - Hanja \u624b\u5f29\u5f13).\nUna grande versione simile alla balestra a ripetizione venne descritta nell'antica Grecia, dall'ingegnere Filone di Bisanzio. Questa versione somigliava ad una balista a ripetizione fu chiamata Polybolos e venne ritenuta inventata da Dionisio di Alessandria nel III secolo a.C."}
{"id": "2068934", "revid": "287204", "url": "https://it.wikipedia.org/wiki?curid=2068934", "title": "David Duval", "text": "Nel 2001 ha vinto il British Open, uno dei quattro tornei Major del circuito professionistico.\nNel 1998 ha ottenuto il primo posto nella classifica dei premi vinti nel corso della stagione del PGA Tour.\nNel 1999 e nel 2002 ha fatto parte della squadra statunitense che ha partecipato alla Ryder Cup.\nNegli ultimi anni, anche a causa di imprecisati problemi fisici non \u00e8 pi\u00f9 riuscito a ripetere i risultati ottenuti solo poco tempo prima.\nComplessivamente in carriera ha vinto 19 tornei."}
{"id": "2068945", "revid": "287204", "url": "https://it.wikipedia.org/wiki?curid=2068945", "title": "Arnaldo Bocelli", "text": "Biografia.\nArnaldo Bocelli nacque a Roma il 1\u00ba giugno 1900 da una famiglia di origine parmense molto conosciuta: figlio di Ferruccio, che era un funzionario presso il ministero delle Poste e da Almerina Farina. Etevoldo, nonno di Arnaldo, aveva partecipato alla causa del Risorgimento e nel 1850, fu costretto dalla polizia a chiudere la propria farmacia a Colorno, poich\u00e9 ritenuta il ritrovo dei liberali, ed abbandon\u00f2 la citt\u00e0. Vi fece ritorno per organizzare un gruppo di armati con i quali entr\u00f2 a Parma, dopo la fuga della duchessa Luisa Maria. Lo zio paterno, Alberto Italo, era stato un garibaldino ed anche lui farmacista a Colorno.\nProtagonista della cultura italiana del XX secolo, esord\u00ec nel 1928 settimanale \"Il Tricolore\", dedicato ai \"fatti e notizie da tutto il mondo a Roma madre dei popoli\", sul mensile \"La lucerna\" (diretto da Ferruccio Guerrieri) e sulla \"Bibliografia fascista\" alla quale apporter\u00e0 il suo contributo fino al 1930.\nContemporaneamente inizi\u00f2 a collaborare per i periodici pi\u00f9 diffusi del momento, come \"Il Giornale di Genova\", \"Il Popolo di Trieste\", \"L'Unione Sarda\", \"Il Mezzogiorno di Napoli\", e sporadicamente su \"L'Italia letteraria\".\nIn seguito fu invitato da Antonio Baldini a condurre la rubrica letteraria della \"Nuova Antologia\" e poco dopo gli fu affidato l'incarico di redattore dell'Enciclopedia Italiana Treccani; in seguito divenne direttore della collana editoriale \u00ab Nuova Biblioteca Italiana \u00bb.\nDopo la seconda guerra mondiale inizi\u00f2 la collaborazione con molti giornali e, in particolar modo, con \"Il Mondo\" e in seguito con \"La Stampa\".\nDal 1947 al 1953, mentre lavorava alla stesura dell'\"Almanacco letterario Bompiani\" , diede inizio a una serie di trasmissioni alla RAI che trattavano della letteratura italiana dalle origini a oggi, che per\u00f2 non furono mai raccolte in un volume.\nMor\u00ec nel 1974 all'et\u00e0 di 74 anni a seguito di complicazioni cardiache.\nLa cospicua biblioteca personale del critico, che comprende pi\u00f9 di diecimila opere, fu acquisita dalla Biblioteca Angelica di Roma nel 1974, in seguito a lascito testamentario; e i numerosi carteggi con le persone di maggior spicco di quel periodo furono affidati alla cura della poetessa Biagia Marniti che in seguito li don\u00f2 all'Angelica e che ora fanno parte di un Archivio con fondo speciale."}
{"id": "2068947", "revid": "709565", "url": "https://it.wikipedia.org/wiki?curid=2068947", "title": "I Cowbuoi dell'Altopiano", "text": "I Cowbuoi dell'Altopiano (\"Wild West C.O.W.-Boys of the Moo Mesa\") \u00e8 una serie televisiva statunitense a cartoni animati prodotta nel 1992 da Ryan Brown, gi\u00e0 autore delle Tartarughe Ninja. Si compone di 26 episodi, prodotti in due stagioni.\nLa serie \u00e8 ambientata nell'immaginaria citt\u00e0 di Cowtown, situata sulla cima di un altopiano ed abitata da un popolo di animali antropomorfi. Protagonisti sono i tre giustizieri conosciuti come C.O.W.-Boys (l'acronimo C.O.W. sta per \"Code Of the West\", in italiano \"Il codice del West\"). Capitanati dal toro Marshall Moo Montana, essi si prodigano per combattere i vari criminali e fuorilegge che intaccano la pace e la tranquillit\u00e0 della cittadina.\nPersonaggi.\nPersonaggi principali.\nMarshall Moo Montana: Capo dei C.O.W.-Boys e sceriffo dell'Altopiano Moo. Coraggioso e svelto, Moo Montana \"si batte con i cattivi con i suoi zoccoli e fa del West un posto sicuro per pascolare\".\nDakota Dude: Toro dal temperamento calmo e mite, Dakota raramente d\u00e0 in escandescenze e la sua calma interiore lo accompagna persino nelle situazioni in cui rischia la morte. Dakota accetter\u00e0 di sposare Cowlamity Kate in un episodio per salvare l'eredit\u00e0 del padre della ragazza.\nCowlorado Kid: Il pi\u00f9 giovane del gruppo ed autoproclamatosi dongiovanni con una voce da usignolo, indipendentemente dalla sua esperienza con la chitarra, non \u00e8 molto portato per fare l'eroe, anche se in un episodio cercher\u00e0 di riscattarsi catturando un pericoloso giocatore d'azzardo chiamato Five Card Cud, solo per essere salvato in tempo da Montana e Dakota.\nLo sceriffo Terrorbull: Scelto dal corrotto sindaco Bulloney, \u00e8 un criminale che usa il posto di sceriffo come copertura per i suoi traffici sporchi, agendo spesso protetto da una doppia identit\u00e0 nota come il Toro Mascherato. Obbligato a lasciare Cowtown dopo aver perso una scommessa con Moo, diventa poi sceriffo della remota citt\u00e0 di Lonesome Gulch, usando sempre la sua carica di sceriffo come copertura per i suoi crimini.\nSindaco Oscar Bulloney: Sindaco avido e corrotto della cittadina di Cowtown, controlla illegalmente le elezioni e aumenta le tasse a dismisura inscenando delle rapine da parte del Toro Mascherato. \u00c8 anche il presidente della Banca di Cowtown e il Giudice di Pace.\nLily Bovine: Barista, ex showgirl e proprietaria del saloon \"The Tumbleweed\", nonch\u00e9 potenziale fidanzata di Moo. La sua migliore amica \u00e8 Cowlamity Kate.\nCody Calf: soprannominato \"Calf-Pint\" (un gioco di parole tra \"Calf\" e \"Half-Pint\", che in inglese vuol dire \"Mezza Pinta\") da Moo e la sua banda, venera Moo come un idolo, e desidera, una volta cresciuto, diventare uno sceriffo come lui. Sembra essere imparentato con Lily Bovine e vive con lei, ma non \u00e8 specificato se sia suo figlio oppure no; lui la chiama \"Miss Lily\". A volte si caccia in grossi guai per aiutare Moo e la sua banda, ma \u00e8 stato un valido aiuto in molte occasioni.\nCowlamity Kate Cudster: Stalliera e operatrice della \"Miniera Golden Cud\", che offre alti profitti, \u00e8 l'innamorata di Dakota. Nonostante il suo aspetto gracile, sa badare a s\u00e9 stessa: sa lavorare e cavalcare come un uomo. Ha sposato Dakota in un episodio. Il suo nome \u00e8 un riferimento all'eroina del West Calamity Jane.\nSaddle Sore e Boothill Buzzard: Sono i due tirapiedi dello sceriffo Terrorbull: Saddle Sore ha un corpo da scorpione, mentre Boothill Buzzard da avvoltoio. Insieme combinano un mucchio di pasticci, ma non bisogna commettere l'errore di sottovalutarli. Dei due il pi\u00f9 coraggioso e intelligente \u00e8 Saddle Sore, mentre a Buzzard toccano le faccende pi\u00f9 imbarazzanti (come ad esempio vestirsi da donna).\nLa Mutazione.\nCome nelle Tartarughe Ninja, anche qui i personaggi sono animali antropomorfi, frutto di una mutazione. Ma se nelle Tartarughe era frutto di un composto di scorie radioattive, qui si tratta di un meteorite che, caduto su una zona imprecisata degli Stati Uniti, ha formato un altopiano sempre coperto dalle nuvole, che ha trasformato tutti gli abitanti di quella zona in esseri antropomorfi ed evolvendoli intellettualmente. Ispirati da vecchie storie del Selvaggio West, questa nuova comunit\u00e0 di bovini comincia a costruire una citt\u00e0 tutta loro, sceriffi corrotti e politici inetti compresi. Tuttavia, la loro cultura del West \u00e8 limitata e devono ricorrere a delle invenzioni improvvisate per \"tappare i buchi\".\nIl gioco.\nNel 1992, stesso anno di messa in onda della serie televisiva, la Konami ha prodotto un videogioco in stile \"sparatutto a scorrimento\", \"Wild West Cowboys of Moo Mesa\", simile, per la storia e le location, ad un altro famoso videogioco sempre targato Konami ( Sunset Riders) ."}
{"id": "2068948", "revid": "6923", "url": "https://it.wikipedia.org/wiki?curid=2068948", "title": "Richard d'Alton", "text": "Un Irlandese al servizio dell'Imperatore.\nNacque a Rathconrath, in Irlanda, probabilmente nel 1733, da un'antica famiglia, gi\u00e0 signori del luogo. Molto giovane si arruol\u00f2 nell'esercito Imperiale, uno dei molti irlandesi che vi fecero fortuna, dal Nugent al Brady. Prese parte alle campagne del Reno ed in Italia, probabilmente nel corso della Guerra di successione austriaca, poi alla Guerra dei sette anni, distinguendosi a Francoforte, Liegnitz e Landeshut. Nel 1772, con la prima spartizione della Polonia, si distinse ancora nelle operazioni militari che portarono alla occupazione della Galizia.\nLa nobilitazione.\nNe venne premiato con 'lettera patente' concessa il 25 aprile 1777 da Maria Teresa che parlava di \"straordinari, fedeli e durevoli servigi in guerra, resi per 34 anni, con impeccabile attaccamento a noi ed alla nostra casa ducale \u2026 straordinarie prove delle sue capacit\u00e0 \u2026 prudenza e valore\". In data incerta, ma, probabilmente, contestuale alla nobilitazione, divenne, anche, tenente generale. Comunque, in quella occasione al titolo si aggiunse un reggimento di fanteria. Prese poi parte alla Guerra di successione bavarese.\nIl titolo concesso da Maria Teresa, aveva valore \" in tutto il nostro regno ereditario e principati\". Ma nel 1785 la patente venne riconosciuta anche nei domini Britannici, dal governatore inglese dell'Irlanda. Per festeggiare la nobilitazione, d'Alton fece edificare, nel 1784, una residenza nel natio villaggio di Rathconrath. Eppoi, con il fratello James, un'attigua piramide, in marmo bianco, in onore di Maria Teresa, di Giuseppe II e di Giorgio III. Sul quarto lato pose lo scudo di famiglia, concesso da Maria Teresa insieme al titolo ducale.\nComandante militare dei Paesi Bassi austriaci.\nNel complesso, pare si fosse guadagnato la reputazione di soldato adatto ad eseguire ordini in modo efficace e violento. Specie in occasione della repressione di una rivolta in Transilvania, allorch\u00e9 si distinse per aver impiccato gli insorti valacchi a forche particolarmente alte. Queste furono, probabilmente, le credenziali che convinsero l'Imperatore Giuseppe II a sceglierlo quale generale comandante delle truppe nei Paesi Bassi austriaci. \nGiunto a Bruxelles nel 1787, in sostituzione del conte di Murray, impieg\u00f2 con larghezza \"il doloroso metodo del cannone e delle baionette\". In circa di un anno di repressione, tuttavia, non riusc\u00ec affatto a reprimere la contestazione e, per giunta, disperse la non numerosa truppa in numerose e piccole guarnigione. Cosicch\u00e9 non fu in grado di opporre sufficiente resistenza quando venne la vera e propria insurrezione del Brabante, nel 1789: gli insorti ebbero un primo successo a Thurnhout, poi lo sconfissero a Gand e lo costrinsero ad evacuare Bruxelles, abbandonando artiglieria, tesoro pubblico (circa 2 milioni di fiorini) e moltissimi disertori passati ai ribelli.\nCaduta in disgrazia e drammatica morte.\nGiuseppe II, estremamente scontento, lo rimosse dall'incarico. Per giunta, egli venne formalmente accusato del mancato salvataggio dei 2 milioni di fiorini esottoposto a corte marziale. Ebbe, forse, un burrascoso colloquio, il 2 gennaio 1790, con Giuseppe II. Certamente, per difendersi, sul finire del 1790 pubblic\u00f2 una ponderosa memoria, che poi integr\u00f2 con una memoria specifica riguardo alla \"Uscita delle truppe imperiali da Bruxelles, il 2 dicembre 1789\" (disponibile su internet ).\nTuttavia, il processo non ebbe mai luogo, poich\u00e9 il generale si suicid\u00f2 a Spira (o nella vicina Treviri), 16 febbraio 1791, all'et\u00e0 di 58 anni. Forse sulla strada da Bruxelles a Vienna, sicuramente prima che la corte marziale avesse cominciato il processo.\nAltri d'Alton.\nEssendo il d'Alton celibe, del titolo di Conte poterono fregiarsi anche, il fratello maggiore Christopher, il secondo fratello James, il cugino Edward, la sorella Elizabeth Nugent:\nDa non confondere con l'omonimo \"Richard Dalton\" (1715-1791), incisore e stampatore britannico, morto lo stesso anno."}
{"id": "2068949", "revid": "1573940", "url": "https://it.wikipedia.org/wiki?curid=2068949", "title": "Afrixalus osorioi", "text": "Afrixalus osorioi \u00e8 una rana della famiglia Hyperoliidae.\nDistribuzione e habitat.\nVive in Angola, Repubblica Democratica del Congo, Kenya, Uganda e si suppone in Burundi e in Ruanda.\nI suoi habitat naturali sono le foreste umide tropicali e subtropicali a bassa quota, le paludi, le zone umide soggette ad inondazione periodica, gli orti e le zone fortemente degradate precedentemente coperte da foreste."}
{"id": "2068953", "revid": "118016291", "url": "https://it.wikipedia.org/wiki?curid=2068953", "title": "Paolo Ricca (teologo)", "text": " Ha insegnato dal 1976 al 2002 Storia della Chiesa alla Facolt\u00e0 valdese di teologia.\nStudi.\nDopo la maturit\u00e0 classica a Firenze nel 1954, ha studiato Teologia presso la Facolt\u00e0 Valdese di teologia, a Roma (1954-58), negli Stati Uniti (1958-59) e a Basilea (1959-61). Ha conseguito il dottorato in teologia a Basilea con una tesi diretta da Oscar Cullmann sulla \"Escatologia del IV Evangelo\".\nAttivit\u00e0 pastorale.\n\u00c8 stato consacrato pastore della Chiesa valdese nel 1962. Ha \nesercitato il ministero pastorale nella Chiesa valdese di Forano (1962-66) e di Torino (1966-76). Per conto dell'Alleanza riformata mondiale ha seguito il Concilio Vaticano II come giornalista accreditato, redigendone un commento teologico diffuso in diverse lingue.\nAttivit\u00e0 accademica.\nDal 1976 al 2002 ha insegnato Storia della Chiesa e, per alcuni anni, Teologia Pratica presso la Facolt\u00e0 Valdese di Teologia di Roma.\nInsegna tuttora, come professore ospite, presso il Pontificio Ateneo Sant'Anselmo di Roma. \u00c8 stato per 15 anni membro della Commissione \"Fede e Costituzione\" del Consiglio ecumenico delle Chiese con sede a Ginevra. Ha lavorato in diversi organismi ecumenici.\nIn Italia collabora regolarmente al lavoro Segretariato Attivit\u00e0 Ecumeniche (SAE). \u00c8 stato per due mandati presidente della Societ\u00e0 Biblica in Italia. Nel febbraio del 1999 ha ricevuto un dottorato honoris causa in teologia dall'Universit\u00e0 di Heidelberg e nel 2008 il \u00abPredigtpreis - Kategorie Lebenswerk\u00bb del \"Verlag f\u00fcr die Deutsche Wirtschaft AG\".\nDirige, per la casa editrice Claudiana di Torino la collana \u00abLutero. Opere scelte\u00bb."}
{"id": "2068955", "revid": "1305772", "url": "https://it.wikipedia.org/wiki?curid=2068955", "title": "Akelarre", "text": "L'Akelarre \u00e8 un cifrario a blocchi proposto nel 1996 che combina la struttura di base dell'IDEA con alcune idee dell'RC5. \u00c8 stato crittoanalizzato nel 1997 risultando vulnerabile ad attacchi con solo testo cifrato. Il termine Akelarre significa \"sabba\" in lingua basca.\nL'Akelarre opera su blocchi dati di 128 bit con una chiave di lunghezza variabile con incrementi di 64 bit ed un numero di passaggi anch'essi variabili (suggeriti 4). La funzione alla base dei passaggi \u00e8 simile a quella dell'IDEA.\nDopo la crittoanalisi dell'algoritmo, i suoi sviluppatori ne hanno presentato una variante denominata Ake98. Questo cifrario differisce dall'Akelarre originale per la presenza di una nuova funzione denominata AR-box (\"Addition-Rotation box\"), per lo scambio delle \"word\" alla fine di un passaggio e per l'aggiunta di sotto-chiavi all'inizio di ogni passaggio. Nel 2004 Jorge Nakahara, Jr. e Daniel Santana de Freitas hanno trovato delle ampie classi di chiavi deboli dell'Ake98: queste chiavi permettono una crittoanalisi di un massimo 11,5 passaggi dell'Ake98 in maniera molto pi\u00f9 rapida della semplice ricerca esaustiva, utilizzando solo 71 testi in chiaro noti.\nCollegamenti esterni.\n - INDOCRYPT 2004"}
{"id": "2068960", "revid": "36426", "url": "https://it.wikipedia.org/wiki?curid=2068960", "title": "Chiesa della Madonna delle Vigne", "text": "La chiesa della Madonna delle Vigne \u00e8 un edificio religioso situato nel comune di Orbetello. La sua ubicazione \u00e8 presso il quartiere di Orbetello Scalo, in prossimit\u00e0 della strada che in passato costituiva il tracciato dell'Aurelia Antica.\nStoria.\nLa chiesa fu costruita nel corso dell'Ottocento, nel luogo in cui probabilmente esisteva gi\u00e0 una pi\u00f9 piccola cappella rurale o un tabernacolo lungo l'originario tracciato della Via Aurelia.\nLa denominazione conferita richiama anche la presenza dei vigneti che caratterizzavano l'area, prima della costruzione della frazione di Orbetello Scalo e della relativa viabilit\u00e0 locale.\nLa chiesa \u00e8 stata la parrocchia della frazione, fino all'anno della consacrazione della pi\u00f9 moderna chiesa di San Giuseppe Benedetto Cottolengo.\nDescrizione.\nLa chiesa della Madonna delle Vigne si presenta come un semplice edificio religioso ad aula unica, con la facciata principale delimitata su ciascun lato da una lesena che giunge fino all'altezza del tetto a capanna.\nAl centro della facciata principale anteriore si apre il semplice portale d'ingresso di forma rettangolare, con l'architrave poggiante su modanature che costituisce la base per l'arco a tutto sesto in stile neoromanico: tra l'arco e l'architrave \u00e8 racchiusa una lunetta semicircolare. Al centro della parte superiore della facciata anteriore si apre una caratteristica monofora ad arco tondo neoromanico, poggiante su ciascun lato su una pregevole colonnina. La parte sommitale del prospetto principale culmina con un coronamento ad archetti ciechi di forma semicircolare, che nell'insieme collega le due lesene laterali dopo aver raggiunto il vertice alto al centro della parte superiore del corpo di fabbrica.\nNella parte posteriore della chiesa si eleva un campanile a vela.\nL'interno, a navata unica custodisce un altare decorato con colonne laterali a sezione circolare, i cui capitelli costituiscono la base per l'imponente timpano; al centro \u00e8 collocata una nicchia che custodisce una tavola."}
{"id": "2068962", "revid": "547034", "url": "https://it.wikipedia.org/wiki?curid=2068962", "title": "3\u00aa Mostra internazionale d'arte cinematografica di Venezia", "text": "La 3\u00aa edizione della Mostra internazionale d'arte cinematografica di Venezia si ebbe a Venezia, Italia, dal 10 agosto al 1\u00ba settembre del 1935. Fu la prima edizione diretta da Ottavio Croze che manterr\u00e0 l'incarico fino al 1942. Da questa edizione, per decreto governativo, la mostra divenne annuale e il premio per le migliori interpretazioni presero il nome di Coppa Volpi. Aument\u00f2 il numero di film e dei paesi partecipanti ma fino al dopoguerra non parteciperanno pi\u00f9 i film sovietici. Come le edizioni precedenti, la mostra venne ospitata sulla terrazza dell'hotel Excelsior (l'anno successivo iniziarono i lavori di costruzione del Palazzo del Cinema, progettato da Luigi Quagliata, per avere una sede pi\u00f9 adatta). Vi parteciparono anche Greta Garbo e la ballerina Jos\u00e9phine Baker, che arriv\u00f2 sull'onda mediatica dei suoi spettacoli parigini."}
{"id": "2068965", "revid": "1005847", "url": "https://it.wikipedia.org/wiki?curid=2068965", "title": "Elezioni presidenziali negli Stati Uniti d'America del 1872", "text": "Le elezioni presidenziali negli Stati Uniti d'America del 1872 furono la 22\u00aa tornata elettorale quadriennale; si tennero marted\u00ec 5 novembre. Il presidente in carica Ulysses S. Grant, repubblicano, riusc\u00ec agevolmente ad ottenere un secondo mandato, con il senatore Henry Wilson del Massachusetts come suo compagno di corsa.\nLa decisiva ricandidatura e la rielezione vennero raggiunte a seguito di una profonda spaccatura venutasi a creare all'interno del Partito Repubblicano, che condusse alla formazione di un terzo schieramento politico, i \"Liberal Republicans\", i quali scelsero Horace Greeley per tentare di contrastare Grant. Questo fatto inaspettato indusse il Partito Democratico ad annullare la propria Convention, non nominare un proprio candidato e sostenere Greeley.\nIl 29 novembre, dopo la votazione popolare ma prima che il Collegio elettorale giungesse a pronunciare il suo verdetto tramite i Grandi elettori, Greeley mor\u00ec improvvisamente; di conseguenza coloro che precedentemente si erano impegnati con lui si schierarono a favore di quattro differenti candidati alla carica di presidente e addirittura di otto a quella di vicepresidente. Lo stesso Greeley ricevette tre voti postumi, anche se furono poi annullati dal Congresso.\nQuesta elezione risult\u00f2 essere l'unica in cui uno dei due maggiori sfidanti mor\u00ec durante il procedimento elettorale; fu anche l'ultima fino alle elezioni del 2016 in cui pi\u00f9 di un grande elettore vot\u00f2 per un candidato a cui non era originariamente destinato.\nNella mappa a lato il colore rosso denota gli stati vinti da Grant/Wilson, il blu acciaio i tre voti elettorali della Georgia concessi postumi a Greeley; gli altri colori indicano i suffragi ottenuti da Thomas Hendricks, Benjamin Gratz Brown, Charles Jones Jenkins e David Davis; questo risultato riflette la dispersione dei voti elettorali di Greeley causata dalla sua morte. I numeri indicano il totale di voti elettorali assegnati a ciascuno degli Stati federati.\nNomination.\nRepubblicani.\nLa popolarit\u00e0 del presidente uscente in carica Ulysses S. Grant alla fine del suo primo mandato era ancora alta, nonostante lo scandalo dell'oro, perci\u00f2 la sua nomina da parte del Partito Repubblicano fu scontata. Alla Convention nazionale tenutasi a Filadelfia il 5 e 6 giugno i Repubblicani nominarono il presidente Grant per la rielezione, ma scelsero di affiancargli il senatore Henry Wilson anzich\u00e9 il vicepresidente in carica Schuyler Colfax, implicato nello scandalo \"Cr\u00e9dit Mobilier\".\nQuesta fu la prima volta nella storia del Partito Repubblicano in cui venne nominato un candidato all'unanimit\u00e0. Non successe pi\u00f9 per 28 anni, fino alle elezioni del 1900 con William Jennings Bryan. Uno dei discorsi a favore di Grant fu tenuto da William Henry Grey dell'Arkansas, il primo afroamericano ad aver partecipato attivamente ad una Convention nazionale di una formazione politica degli Stati Uniti d'America.\nAltri, che dimostrarono una spiccata insofferenza nei confronti della corruzione della prima presidenza di Ulysses S. Grant si separarono, andando a formare il \"Liberal Republican Party\".\nLiberal Republican Party.\nGi\u00e0 nel 1870 un gruppo influente di Repubblicani dissidenti si era separato dal partito per creare il \"Liberal Republican Party\". La sua prima (e unica) Convention nazionale si tenne a Cincinnati.\nI candidati Liberal furono inizialmente i seguenti:\nL'editore del \"New York Tribune\" Horace Greeley fu nominato alla sesta votazione sconfiggendo C. F. Adams, B. G. Brown fu nominato per la vicepresidenza gi\u00e0 al secondo scrutinio.\nDemocratici.\nLa Convenzione nazionale democratica ebbe luogo a Baltimora il 9 e il 10 luglio; a causa del forte desiderio di sconfiggere Grant il Partito accett\u00f2 immediatamente i candidati Greeley/Brown e adott\u00f2 il loro programma politico. Greeley ottenne in tal modo 686 dei 732 voti dei delegati, mentre Brown ne raccolse 713. Accettando il programma dei liberali, i Democratici avevano accettato la strategia \"New Departure\", che era in opposizione al programma anti-Era della Ricostruzione del 1868. Si erano resi conto che per vincere dovevano guardare al futuro, anzich\u00e9 continuare a combattere ad oltranza la guerra di secessione; compresero inoltre che avrebbero solamente diviso il voto anti-Grant se avessero nominato un candidato in aggiunta a Greeley. Tuttavia la reputazione che questi aveva da lungo tempo di essere uno degli antagonisti pi\u00f9 aggressivi del Partito Democratico, dei suoi principi, dei suoi capi e dei suoi attivisti contribuirono non poco a raffreddare l'entusiasmo nei suoi confronti.\nUna consistente minoranza, guidata da James Asheton Bayard, Jr., cerc\u00f2 di farsi spazio agendo indipendentemente dal duo Liberal Repubblicano. La convenzione, che dur\u00f2 solo sei ore anche se su due giorni, rappresenta la pi\u00f9 breve convenzione del Partito Democratico.\nAltre nomination.\nLabor Reform Party.\nIl Labor Reform Party si costitu\u00ec solo nel 1870, con la sua prima riunione ufficiale alla Convention nazionale tenutasi a Saint Louis il 22 febbraio 1872. Inizialmente ci fu una certa esitazione riguardo l'opportunit\u00e0 di scegliere qualcuno subito o se si dovesse invece attendere almeno che i Liberal avessero eletto prima i loro candidati. Ogni mozione in tal senso fu per\u00f2 respinta, portando quindi alla nomina di David Davis, che era allora il favorito Liberal; fu affiancato da Joel Parker, il governatore del New Jersey.\nDavis non declin\u00f2 la proposta, ma aspett\u00f2 ad iniziare la propria campagna elettorale finch\u00e9 non avesse ottenuto anche la nomina del Partito Liberal Repubblicano, cos\u00ec da beneficiare almeno delle loro risorse e appoggi politici; dopo che non riusc\u00ec ad avere questa candidatura, telegraf\u00f2 direttamente al Labor Reform Party informando i delegati della sua intenzione di ritirarsi completamente dalla competizione. Joel Parker poco dopo ne segu\u00ec l'esempio.\nUna seconda Convention dovette quindi venire convocata il 22 agosto a Filadelfia, dove fu deciso, piuttosto che commettere nuovamente lo stesso errore, che il Partito avrebbe cooperato con il nuovo Straight-Out Democratic Party che si era da poco formato. Dopo le elezioni gli affiliati nei vari stati divennero sempre meno attivi e gi\u00e0 l'anno successivo il partito cess\u00f2 definitivamente di esistere.\nStraight-Out Democratic Party.\nRifiutandosi di appoggiare Greeley, un gruppo di Democratici soprattutto del sud tennero quella che chiamarono Convenzione del Straight-Out Democratic Party, a Louisville, nel Kentucky, l'11 agosto 1872. Nominarono come candidato alla presidenza Charles O'Conor, che declin\u00f2 la proposta per telegramma; come vicepresidente nominarono John Quincy Adams II. Senza il tempo di trovare un sostituto di O'Conor, il partito continu\u00f2 con questi due candidati. Ottennero lo 0,36% del voto popolare e nessun grande elettore.\nAppuntamento elettorale.\nL'amministrazione Grant e i suoi sostenitori Radical erano pesantemente accusati di comportamenti corrotti, pertanto i Liberal chiesero un'immediata riforma dell'intero apparato della funzione pubblica oltre alla fine del processo di Ricostruzione, incluso il ritiro delle truppe federali dagli Stati Uniti meridionali; ma sia i Liberal che i Democratici ebbero modo di rimanere largamente delusi dal proprio candidato Greeley. Si fece strada la battuta di spirito: \"perch\u00e9 mai si dovrebbe scalzare un militare dalla presidenza se poi lo si deve sostituire con uno stupido?\". Essendo per lo pi\u00f9 un attivista con ben poca esperienza politica alle spalle, Greeley e la sua carriera di redattore giornalistico regal\u00f2 agli avversari una lunga lista di posizioni eccentriche assunte, facilmente attaccabili. \nCon i ricordi ancora ben vivi nella memoria collettiva delle imprese compiute durante la guerra civile, Grant si dimostr\u00f2 fin da subito un presidente del tutto inattaccabile; a ci\u00f2 si aggiunse anche un largo finanziamento alla propria campagna. Uno storico not\u00f2 che \"Mai prima d'allora un candidato si pose sotto un tale obbligo e onere nei confronti dei grandi uomini d'affari\". Una larga parte dei fondi a favore di Grant provennero dalla classe imprenditrice, tra cui il finanziere Jay Cooke, il magnate industriale Cornelius Vanderbilt, il multimilionario Alexander Turney Stewart, il giurista Henry Hilton e John Jacob Astor III.\nSuffragio femminile.\nQuesta fu la prima elezione che si svolse dopo la creazione della \"National Woman Suffrage Association\" e dell'\"American Woman Suffrage Association\" (1869), due associazioni che facevano campagna per il diritto di voto alle donne. Di conseguenza le proteste a favore del suffragio femminile si fecero sempre pi\u00f9 numerose e articolate; le femministe giunsero al punto da indire una propria Convention a New York il 9 maggio.\nAlcune delegate dell'\"Equal Rights Party\" proposero di nominare come candidata alla presidenza la suffragetta Victoria Woodhull, la quale aveva trascorso l'intero anno precedente compiendo giri di conferenze per tutto lo Stato di New York e tenendo comizi sulle ragioni dell'estensione alle donne del diritto di voto; le fu affiancato uno dei capi del movimento per i diritti civili degli afroamericani Frederick Douglass come candidato alla vicepresidenza. Douglass, tuttavia, non aveva partecipato alla Convention e non ne fu neppure informato. Woodhull tenne una serie di discorsi per tutta la durata della campagna elettorale e fu costretta a chiedere dei prestiti ai suoi sostenitori per potersi pagare le trasferte: appena il giorno prima dell'Election Day fu posta in stato d'arresto per aver contribuito alla pubblicazione di un pamphlet giudicato osceno. Ella non sarebbe comunque stata in grado di diventare presidente, non tanto perch\u00e9 donna (la legislazione costituzionale a tal proposito non diceva nulla) ma perch\u00e9 non avrebbe raggiunto l'et\u00e0 minima consentita per assumere la carica (35 anni) il giorno della cerimonia d'inaugurazione e insediamento del presidente; gli storici hanno in seguito discusso sul fatto di considerare o meno le sue attivit\u00e0 di propaganda una vera e propria campagna elettorale. Parecchie suffragette tentarono di votare a queste elezioni; Susan B. Anthony fu prima arrestata e poi multata di 100 dollari per aver cercato di votare con la forza.\nDispute sui voti dei grandi elettori.\nGrant conquist\u00f2 una facile rielezione con il 56% dei voti popolari contro il 44% di Greeley; ottenne 286 grandi elettori contro i 66 che andarono all'avversario; tuttavia Greeley mor\u00ec il 29 di novembre, appena 24 giorni dopo l'elezione e prima che gli elettori degli Stati da lui vinti (Texas, Missouri, Kentucky, Tennessee, Georgia e Maryland) potesse esprimere la propria preferenza. La maggioranza di loro vot\u00f2 in seguito per altri concorrenti Democratici.\nDelle 2.171 contee di nuova formazione Grant ne vinse 1.335, contro le 833 di Greeley. In tre contee il suffragio popolare si suddivise in modo uniforme.\nDurante la sessione congiunta del Congresso per il conteggio del voto elettorale il 12 febbraio 1873, numerose obiezioni si sollevarono riguardo alcuni risultati reputati dubbi. Tuttavia, a differenza delle obiezioni che sarebbero state fatte nel 1877 dopo le elezioni presidenziali del 1876, queste non ebbero alcun impatto di rilievo sul risultato finale delle elezioni.\nI grandi elettori dell'Arkansas e della Louisiana verranno respinti a causa di irregolarit\u00e0 accertate e diffuse, non sono pertanto inclusi nel conteggio totale. Entrambi gli Stati avevano votato per Grant.\nI tre grandi elettori della Georgia votarono per Greeley ma vennero respinti in quanto il candidato era gi\u00e0 deceduto quando espressero la loro preferenza; mentre i loro voti a favore di Benjamin Gratz Brown per la vicepresidenza non furono annullati. In questo caso sono stati inclusi nel numero totale degli elettori.\nGrandi proteste furono sollevate contro i voti del Texas e del Mississippi da parte del giornalista afroamericano James J. Spelman nonch\u00e9 elettore presidenziale repubblicano, ma alla fine vennero accettati.\nQuesta tornata elettorale fu l'ultima in cui l'Arkansas si espresse per un repubblicano fino alle elezioni presidenziali del 1972 e l'ultima in cui vot\u00f2 contro i Democratici fino alle elezioni presidenziali del 1968. L'Alabama e il Mississippi non sarebbero pi\u00f9 stati conquistati da un Repubblicano fino alle elezioni presidenziali del 1964 e non avrebbero pi\u00f9 votato contro i Democratici fino alle elezioni presidenziali del 1948. La Carolina del Nord e la Virginia non voteranno nuovamente Repubblicano fino alle elezioni presidenziali del 1928. Infine la Virginia Occidentale, il Delaware e il New Jersey non avrebbero pi\u00f9 fatto vincere un repubblicano fino alle elezioni presidenziali del 1896.\nRisultati per Stato.\nFonte: Walter Dean Burnham\nStatistiche.\nIl colore rosso dei caratteri indica gli Stati vinti da Grant, il rosso quelli conquistati da Greeley.\nStati in cui il margine di vittoria fu inferiore al 5% (51 voti elettorali)\nStati in cui il margine di vittoria si attest\u00f2 tra il 5 il 10% (133 voti elettorali):\nFonte presso il National Archives and Records Administration."}
{"id": "2068966", "revid": "120557845", "url": "https://it.wikipedia.org/wiki?curid=2068966", "title": "Controvento (Roberto Tardito)", "text": "Controvento \u00e8 un album musicale di Roberto Tardito, pubblicato nel 2007 con etichetta MTR.\nIl disco.\nLa lavorazione dell'album \u00e8 durata circa sei mesi effettivi, durante i quali l'album \u00e8 stato rimaneggiato pi\u00f9 volte. Vi hanno collaborato undici musicisti, ed \u00e8 stato prodotto dallo stesso Roberto Tardito e da Alessandro Mino.\nLe canzoni affrontano temi a tratti onirici e ermetici (\"Sirene nel sole di mezzanotte\", \"Ladro di tramonti\", \"Controvento\"), oppure ispirati dalla letteratura: Gibran Kahlil Gibran (\"Il profeta\") e Nabokov (\"La rosa e la spada\").\n\u00c8 stato promosso in Italia con una serie di concerti, e in tutto il mondo con il contemporaneo utilizzo della piattaforma virtuale di Second Life.\n\"Controvento\" \u00e8 stato inoltre il primo album italiano promosso da Peter Gabriel, nell'ambito del progetto WE7.\nNote tecniche e musicisti.\nTesti, musiche e arrangiamenti dello stesso Roberto Tardito. Il brano \"Oltre la frontiera\" \u00e8 stato arrangiato da Roberto Tardito e Vincenzo Zitello."}
{"id": "2068967", "revid": "216538", "url": "https://it.wikipedia.org/wiki?curid=2068967", "title": "Jim della jungla", "text": ""}
{"id": "2068972", "revid": "742538", "url": "https://it.wikipedia.org/wiki?curid=2068972", "title": "Julia Constance Fletcher", "text": "Biografia.\nScrittrice e poetessa, usava nei suoi scritti uno pseudonimo maschile, George Fleming, fidanzata dapprima con un Conte, tale Lord Wentworth, storia poi finita male conobbe in seguito Oscar Wilde nella capitale italiana.\nL'incontro con Oscar Wilde.\nIncontrato Wilde durante il suo secondo viaggio per l'Italia, ai tempi dell'incontro con il papa Pio IX, i due fecero subito amicizia. Gite a cavallo, chiacchierate, lo conobbe fino a dedicargli uno dei personaggi dei suoi racconti, \u201cClaude Davenant\u201d. In lui molti atteggiamenti tipici di Wilde si riscontrano, mentre Oscar in seguito le dedic\u00f2 \u201cRavenna\u201d.\nNella descrizione di Wilde affermava che egli parlava velocemente, sembrasse pi\u00f9 giovane, aveva un'espressione incuriosita della vita, pallido e con linearmenti grandi, ed era paradossalmente mite e pieno di fuoco al tempo stesso.\nOpere.\nKismet, a play.\nThe Light that Failed, a play"}
{"id": "2068974", "revid": "120557856", "url": "https://it.wikipedia.org/wiki?curid=2068974", "title": "Distanze", "text": "Distanze \u00e8 un album musicale di Roberto Tardito, pubblicato nel 2008 con etichetta MTR.\nRoberto Tardito realizza un album dedicato a Louis Sclavis, composto di sole 4 tracce:"}
{"id": "2068976", "revid": "54728", "url": "https://it.wikipedia.org/wiki?curid=2068976", "title": "Cianuro d'idrogeno", "text": ""}
{"id": "2068977", "revid": "838137", "url": "https://it.wikipedia.org/wiki?curid=2068977", "title": "Anubis (cifrario)", "text": "Anubis \u00e8 un cifrario a blocchi sviluppato da Vincent Rijmen e Paulo Barreto come candidato del progetto NESSIE. Anubis opera su blocchi di dati di 128 bit ed accetta chiavi di lunghezza 32\"N\" (con \"N\"=4..10). L'algoritmo non \u00e8 soggetto a brevetti ed \u00e8 liberamente utilizzabile. Anubis \u00e8 una variante del Rijndael.\nL'algoritmo usa le stesse operazioni sia per la cifratura che per la decifratura: questo permette implementazioni molto compatte a livello software ed a basso costo a livello hardware.\nCi sono due versioni del cifrario Anubis: la versione originale utilizza una S-box pseudo-casuale, mentre la seconda, denominata \"tweaked\" ed ottimizzata per le implementazioni in hardware, utilizza una struttura ricorsiva basata su 2 mini S-box denominate \"P-Box\" e \"Q-box\" precalcolate.\nIl nome Anubis deriva dall'omonimo dio della mitologia egizia, signore della morte, delle tombe e dell'imbalsamazione, che gli autori dell'algoritmo hanno eletto anche a signore della cifratura: essi hanno scherzosamente dichiarato che chi violer\u00e0 il cifrario sar\u00e0 maledetto."}
{"id": "2068979", "revid": "599013", "url": "https://it.wikipedia.org/wiki?curid=2068979", "title": "Dublin University Magazine", "text": "Il Dublin University Magazine era una rivista letteraria irlandese, scritta in inglese, che veniva pubblicata a Dublino, nel periodo che andava dal 1833 fino al 1882. \nStoria.\nInizialmente trattava soltanto di commenti politici, poi si espanse inglobando di fatto ogni tipo di letteratura, si annovararono al suo interno giovani associati con il college, come Isaac Butt, Joseph Sheridan Le Fanu, William Carleton, James Clarence Mangan o John Anster. Anche Oscar Wilde collabor\u00f2 ma ebbe alcuni piccoli screzi con il direttore dell'epoca, Keningale Cook, e Rhoda Broughton."}
{"id": "2068988", "revid": "767487", "url": "https://it.wikipedia.org/wiki?curid=2068988", "title": "Runaway (film 1984)", "text": "Runaway \u00e8 un film di fantascienza del 1984 scritto e diretto da Michael Crichton con protagonista Tom Selleck.\nTrama.\nIn un prossimo futuro, il sergente Ramsay, vedovo e con un figlio, \u00e8 a capo di una squadra speciale della Polizia destinata a neutralizzare gli effetti dei \"robot\" difettosi (chiamati Runaway, ovvero fuggitivi). Nel suo lavoro va incontro a varie difficolt\u00e0 ed a pericoli, in ci\u00f2 coadiuvato dalla bella agente Karen Thompson. I \"robot\" sono diffusissimi, negli uffici, nelle campagne e nelle case della gente ma c'\u00e8 qualcuno - Charles Luther - che trama nell'ombra, per seminare, avvalendosi di essi, il terrore e scatenare una serie di delitti, oltre a utilizzare micidiali ragni-robot, questi programmati a trafiggere, tramite aghi, il collo delle loro vittime per poi esplodere. Non solo Ramsay deve lottare contro i robot, ma anche contro un minuscolo proiettile, un micromissile ideato da Luther che, sparato da una particolare macrorivoltella, insegue e colpisce nell'aria le vittime predestinate, perch\u00e9 attratto dal proprio calore corporeo. Ramsay ha ormai ingaggiato con Luther un duello mortale, dato che gli ha sequestrato il figlio, portandolo con s\u00e9 al vertice di un edificio in costruzione, e che render\u00e0 solo in cambio dello schema di costruzione del micidiale proiettile, ora in possesso del sergente. Ramsey cede lo schema e Luther fa scendere il figlio con l'ascensore, ingannando il sergente perch\u00e9 i ragni-robot presenti all'ingresso, che erano stati programmati a non attaccare chi fosse entrato nell'ascensore dell'edificio, devono uccidere con l'acido, iniettato tramite gli aghi, chiunque fosse sceso a terra. Il figlio si salva grazie al provvidenziale intervento di Karen. Si ha quindi una lotta finale e mozzafiato in mezzo ad ascensori e agli inquietanti ragni-robot. Dopo di che Luther cade e viene aggredito dagli stessi ragni rimasti a terra, riempiendolo di acido. Il film termina con l'unione finale del sergente e la sua aiutante.\nPromozione.\nIl film era accompagnato dallo slogan: \"IT IS THE FUTURE. Machines are being programmed to turn against us. Someone must stop the madman who started it all\".\nAccoglienza.\nPrevisto come uno dei maggiori prodotti cinematografici del 1984, e nonostante il budget milionario, gli attori famosi e un autore e regista di fama mondiale, il film pass\u00f2 in secondo piano, adombrato da un altro film di fantascienza, a basso costo, \"Terminator\", realizzato con attori non famosi, a parte Arnold Schwarzenegger, e scritto e diretto da un allora sconosciuto James Cameron."}
{"id": "2068992", "revid": "124123", "url": "https://it.wikipedia.org/wiki?curid=2068992", "title": "Sebastien Bowden", "text": "Biografia.\nReverendo famoso dell'epoca (diciannovesimo secolo) risiedeva al Brompton Oratory, riusc\u00ec con le sue parole a convertire al cattolicesimo molti personaggi influenti di tutto il mondo. Celebre \u00e8 il suo incontro con Oscar Wilde.\nL'incontro con Oscar Wilde.\nL'incontro fra i due (ai primi tempi in cui Wilde si chiedeva quale religione seguire, titubato da due suoi amici che entrambi tendevano Wilde al loro mulino, ovvero alla loro fede) \u00e8 ci\u00f2 che si dissero fu poi diffuso grazie ad una sua lettera indirizzata al ragazzo.Nella missiva si faceva riferimento anche ad una risposta attesa dal reverendo, infatti si chiedeva a Wilde un nuovo incontro, dove doveva dare una risposta definitiva sulle sue intenzioni, in pratica chiedeva a Wilde se volesse seguire la fede cattolica. Un gioved\u00ec come concordato il reverendo ricevette poi una visita, non Wilde ma in vece sua arriv\u00f2 un pacco contenente dei gigli."}
{"id": "2069006", "revid": "1573940", "url": "https://it.wikipedia.org/wiki?curid=2069006", "title": "Thinocoridae", "text": "I Tinocoridi (Thinocoridae ) sono una piccola famiglia di uccelli dell'ordine Charadriiformes diffusi in Sud America.\nBiologia.\nHanno becchi, code e zampe corte e teste piccole che li fanno assomigliare a dei piccoli galliformi o a dei piccioni, ma a differenza di questi hanno dita e ali lunghe. Le livree sono in genere mimetiche, con disegni adatti a confondere i predatori sui terreni aperti delle Ande o della Patagonia, dove queste specie vivono. Il dimorfismo sessuale si nota soprattutto nel genere \"Thinocorus\", dove il maschio porta una livrea grigiastra sul viso, sul petto e sul collo.\nNidificano in avvallamenti poco profondi del terreno nei quali depositano 2-3 uova.\nA differenza degli altri Thinocori, i tinocoridi sono principalmente erbivori (semi e altri tipi di vegetali costituiscono la loro dieta), mentre le altre famiglie del sottordine sono specialmente insettivore.\nDistribuzione e habitat.\nI tinocoridi vivono in Sud America in vari habitat come praterie, steppe erbose, deserti semiaridi e anche ambienti montani fino ai 5500 m di altitudine del tinocoride pettorossiccio.\nTassonomia.\nLa famiglia comprende le seguenti specie:"}
{"id": "2069013", "revid": "113653446", "url": "https://it.wikipedia.org/wiki?curid=2069013", "title": "Massimo consumo di ossigeno", "text": "Il massimo consumo di ossigeno (VO2max) \u00e8 un parametro biologico che esprime il volume massimo di ossigeno che un essere umano pu\u00f2 consumare nell'unit\u00e0 di tempo per contrazione muscolare. Questo valore \u00e8 espresso in ml/kg/min (millilitri per kg di peso corporeo al minuto), l'allenamento pu\u00f2 essere un fattore migliorativo solo in parte (misurata fino al 20-30%).\nTest.\nIl valore VO2max si misura con un cicloergometro o in alternativa sottoponendosi a test fisici. Nella ricerca sono stati sperimentati diversi tipi di test pi\u00f9 o meno obsoleti e pi\u00f9 o meno validi che permettono di determinare il VO2max. Tra questi il test di Cooper o il test della Navetta di L\u00e9ger.\nQuest'ultimo test permette, in base alla determinazione della massima velocit\u00e0 aerobica (MVA) di un essere umano, di estrapolare il VO2max basandosi sulla formula dello stesso L\u00e9ger:\nformula_1\nin cui il VO2max si misura in ml/min/kg e la MVA in km/h.\nSempre secondo gli studi di L\u00e9ger, utilizzando la seguente formula \u00e8 possibile mettere in correlazione I valori di VO2max e di FC max di un atleta:\nformula_2\nUn altro test che permette di valutare le capacit\u00e0 di un atleta \u00e8 quello di V\u00e9ronique Billat.\nFC max.\nSi indica con FCmax la frequenza cardiaca di picco raggiunta durante uno sforzo fisico massimale. Questa frequenza massima pu\u00f2 essere dedotta in maniera teorica dalla formula di Cooper: 220 \u2013 et\u00e0.\nCorrelazione tra VO2max e Frequenza cardiaca.\nLa correlazione tra le percentuali del VO2max e della frequenza cardiaca \u00e8 stata spesso comparata; tuttavia rimane una media dei valori, di carattere approssimativo e indicativo, e varia da parte di diverse fonti. Queste correlazioni, per\u00f2, hanno una validit\u00e0 solo adoperando il metodo di calcolo di Karvonen (FCris), e quindi valutando la frequenza cardiaca a riposo.\nInoltre, queste correlazioni hanno un valore relativo poich\u00e9 si relazionano ad un determinato esercizio, ma subiscono una variazione in base al tipo di sforzo aerobico o al tipo di macchina aerobica. Sulla cyclette (o cicloergometro), la percentuale di FCris risulta pi\u00f9 bassa della percentuale del VO2max; sul tapis roulant e sullo stepper c'\u00e8 invece una correlazione molto stretta tra i 2 parametri (60% FCris = 60% VO2max); sul vogatore (o remoergometro) la FCris risulta pi\u00f9 alta della percentuale rispettiva del VO2max, ecc.\nAlcuni esempi:"}
{"id": "2069016", "revid": "287204", "url": "https://it.wikipedia.org/wiki?curid=2069016", "title": "Ayami Ikeba", "text": "Biografia.\nNata in Giappone, ha intrapreso lo studio del pianoforte dapprima sotto la guida della madre, poi nella classe di Akiko Iguchi a Tokyo.\nNel 1974 si trasferisce a Monaco per studiare con Ludwig Hoffmann alla Hochschule f\u00fcr Musik M\u00fcnchen, dove si diploma appena maggiorenne. Prosegue poi gli studi con Karl-Heinz K\u00e4mmerling ad Hannover, Regina Smendzianka a Varsavia e Alfons Kontarsky al Mozarteum di Salisburgo.\nAll'et\u00e0 di 18 anni, nel 1977, vince il secondo premio al Concorso Busoni di Bolzano (primo premio non assegnato). La vittoria le apre la carriera internazionale e da quel momento si \u00e8 esibita in recital e con orchestra nelle principali citt\u00e0 europee, in Giappone, Australia, India, Cina e Sudafrica. \u00c8 stata invitata a vari festival, quali Festival pianistico internazionale \"Arturo Benedetti Michelangeli\", Schleswig-Holstein Musik Festival, M\u00fcnchner Biennale, Musik Triennale K\u00f6ln e Festival Internacional de Inverno de Bras\u00edlia.\nFra le collaborazioni pi\u00f9 importanti in ambito cameristico si ricordano quelle con Alfons Kontarsky, Anne-Sophie Mutter e Wolfgang Schneiderhan, di cui \u00e8 stata assistente a Lucerna.\nHa realizzato alcune incisioni discografiche distribuite internazionalmente, ha registrato per la radio in Giappone, Germania, Austria e Italia e ha inciso alcuni CD su pianoforte storico al Landesmuseum Innsbruck.\nDal 1999 insegna alla \"Universit\u00e4t f\u00fcr Musik und darstellende Kunst\" di Graz, in Austria."}
{"id": "2069022", "revid": "767487", "url": "https://it.wikipedia.org/wiki?curid=2069022", "title": "Pablo Brenes", "text": ""}
{"id": "2069023", "revid": "119025638", "url": "https://it.wikipedia.org/wiki?curid=2069023", "title": "La duchessa di Padova", "text": "La duchessa di Padova (titolo originale \"The Duchess of Padua\") \u00e8 una tragedia di Oscar Wilde scritta nel 1883 e rappresentata per la prima volta il 26 gennaio 1891 al Broadway Theatre di New York.\nTrama.\nIn tale opera si narra la storia di Guido Ferranti, figlio del precedente duca, ucciso da un personaggio misterioso e della sua ricerca ossessiva della vendetta, scoprendo in seguito che l'assassino era proprio il nuovo duca, la moglie di costui, la duchessa, innamorata di Guido arriva a compiere ci\u00f2 che il suo amato non era riuscito a fare.\nPensiero dell'autore.\nLo stesso Wilde defin\u00ec tale opera il capolavoro della sua giovinezza: Wilde in una lettera a Mary Anderson presentava la passione in senso negativo, una sorta di entit\u00e0 che possedeva i corpi e spingeva le persone a commettere atti criminali, ma quando essa si spegneva la persona vittima di tale artefizio poteva chiederne perdono, ottenendolo. Per la prima rappresentazione, del 26 gennaio 1891, con Mary Anderson, Wilde incass\u00f2 5.000 dollari che egli stesso defin\u00ec un compenso inadatto, da fame."}
{"id": "2069026", "revid": "729019", "url": "https://it.wikipedia.org/wiki?curid=2069026", "title": "Giuseppe Salvatore Pianell", "text": "Conte dal 1856.\nFu nominato Ministro della Guerra del Regno delle due Sicilie nel luglio 1860, nei giorni cio\u00e8 dell'Impresa dei Mille. Favorevole ad un'alleanza con il Piemonte e all'applicazione della costituzione promulgata da Francesco II, si trov\u00f2 per questo avversario di buona parte della corte borbonica. Diede le dimissioni dopo poche settimane di ministero e, a seguito della proclamazione del Regno d\u2019Italia, chiese e ottenne di entrare nell'Esercito italiano.\nSi distinse nella Battaglia di Custoza (1866) quale comandante dell'unica divisione italiana che non arretr\u00f2 di fronte alla controffensiva austriaca. Nel 1869 divenne comandante delle forze del Regio Esercito in Italia settentrionale. Rifiut\u00f2 pi\u00f9 volte la carica di Ministro della Guerra del Regno d'Italia e fu deputato e Senatore a vita nel Parlamento italiano. Dai borbonici venne accusato di aver favorito la scomparsa del Regno delle Due Sicilie, da alcuni unionisti del contrario. Divenne, poi, uno dei simboli dell'unit\u00e0 nazionale.\nLe origini e la giovent\u00f9 (1818-1845).\nGiuseppe Salvatore Pi\u00e0nell (a volte indicato come Pianelli erroneamente o per derisione) nacque nel 1818 da Francesco Pianell, funzionario dell'amministrazione militare borbonica, e da Cirilla Jannelli figlia unica del generale barone Jannelli. Quest'ultimo, per i servizi resi in guerra a Gioacchino Murat, acquis\u00ec il feudo di S.Eufemia che i Borbone si ripresero dopo la Restaurazione.\nNel 1827, nel contesto di una vasta ristrutturazione, l'Esercito borbonico da forza di professionisti stranieri diveniva, per motivi economici, forza di coscrizione obbligatoria. I gradi di ufficiale per i reggimenti siciliani furono messi in vendita e il padre di Pianell compr\u00f2 per il figlio quello di Capitano. Pianell divenne, cos\u00ec, capitano a 9 anni e il 1\u00ba novembre 1828 entr\u00f2 nel collegio militare della Nunziatella, a Napoli. Ne usc\u00ec nel settembre 1836 ottenendo ottimi risultati e prendendo servizio come capitano nel 6\u00ba Battaglione Cacciatori.\nLe campagne contro i moti siciliani (1846-1850).\nIl 15 marzo 1846, Pianell venne nominato Maggiore e comandante del 1\u00ba Battaglione Cacciatori. Scoppiata la Rivoluzione indipendentista siciliana del 1848, partecip\u00f2 con il suo reparto alla spedizione comandata da Guglielmo De Sauget a Palermo. Durante i combattimenti, il 16 gennaio 1848, rimase ferito nel portarsi alla testa del suo battaglione che si preparava ad attaccare i rivoltosi.\nNella primavera dello stesso 1848 mentre a Napoli era imminente la rivolta, da Cosenza Pianell dimostr\u00f2 per la prima volta ufficialmente un'autonomia di giudizio critico sulla situazione del Regno. Dal giugno all'agosto 1848 fece parte della spedizione delle Calabrie con la colonna comandata dal generale Ferdinando Lanza che forz\u00f2 con successo il passaggio della valle del Crati (o di San Martino) occupata dai rivoltosi. In questa occasione Pianell si distinse e Lanza ne comunic\u00f2 notizia ai superiori (luglio 1848).\nNel settembre 1848, seguendo gli eventi della rivoluzione, Pianell fu di nuovo in Sicilia dove il suo 1\u00ba Battaglione Cacciatori partecip\u00f2 alla riconquista di Messina. Per questa azione il reparto ottenne una \u201cpromozione di grazia\u201d per ogni militare di ogni grado da 1\u00b0 Sergente a 1\u00b0 Tenente. Pianell stesso, per i fatti di Palermo e di Messina, fu decorato della Croce di Cavaliere del Real Ordine di San Ferdinando e del merito (24 novembre 1848).\nProseguendo i moti rivoluzionari in Sicilia, nell'aprile del 1849 Pianell, che intanto era stato promosso Tenente colonnello, si trov\u00f2 a far parte della spedizione che da Messina mosse con grande successo per la riconquista di Taormina e Catania. Fu ricompensato con la Medaglia d'Oro di prima classe e, l'anno dopo, decorato della Croce d'Ufficiale dell'Ordine Militare di San Giorgio della Riunione delle due Sicilie (agosto 1850).\nColonnello e generale a Gaeta (1850-1859).\nNel marzo 1850, a neanche 32 anni, Pianell fu promosso Colonnello e gli fu assegnato il 1\u00ba Reggimento di linea. Nel 1855 un episodio interruppe inaspettatamente la serie di consensi: Re Ferdinando II di Borbone, durante un'ispezione alla caserma di San Potito, a Napoli, comandata da Pianell, diede credito ad alcune rimostranze dei soldati che si lamentarono del vitto e dei superiori. Davanti a loro, Ferdinando ordin\u00f2 che Pianell fosse rinchiuso per 15 giorni al Castel Sant'Elmo, punizione che fu eseguita e scontata.Fu probabilmente una misura precauzionale che il sovrano prese contro le idee liberali e l'autonomia di giudizio del Colonnello che, con il suo reggimento, fu poi trasferito a Gaeta. Vi rimase fino alla morte di Ferdinando che per anni ripet\u00e9: \u00abQuel signorino pensa troppo\u2026 \u00e8 meglio tenerlo lontano\u00bb.\nNonostante ci\u00f2, Pianell nel dicembre 1855 fu promosso generale comandante la brigata di Gaeta e nel luglio del 1856, grazie al futuro suocero, il conte Costantino Ludolf, ricevette la notizia che sarebbe diventato conte sposando la figlia di costui, Eleonora, con la quale era gi\u00e0 fidanzato: le nozze si celebrarono Il 6 agosto 1856.\nLa consorte di Pianell, Eleonora Ludolf, apparteneva a una famiglia di diplomatici che si trasfer\u00ec a Napoli da Erfurt, in Turingia ai tempi di Carlo di Borbone. I coniugi Pianell vissero serenamente gli anni di Gaeta, durante i quali il generale si dedic\u00f2 al servizio e a quegli studi militari che non avrebbe pi\u00f9 abbandonato.\nLuogotenente in Abruzzo (1859-1860).\nIl 20 maggio 1859 mor\u00ec a Caserta Ferdinando II; gli succedette al trono Francesco II che dovette subito affrontare le importanti novit\u00e0 del tempo: il Ducato di Parma, il Ducato di Modena e Reggio e la Romagna passavano nella sfera d'influenza piemontese, mentre un esercito garibaldino minacciava la frontiera pontificia.\nFrancesco II decise di richiamare Pianell dal ritiro di Gaeta e lo nomin\u00f2, il 1\u00ba luglio 1859, comandante della brigata di Nocera che era di guarnigione a Napoli, ai Granili. Aggravandosi la situazione politica, il 21 settembre lo riconvoc\u00f2 alla Reggia di Portici e gli affid\u00f2 un'armata di dodicimila soldati per proteggere i confini nord-orientali del Regno contro la paventata invasione garibaldina. Gli confer\u00ec inoltre pieni poteri come Comandante Territoriale delle tre province abruzzesi.\nIn quella occasione Pianell espresse a Francesco II la necessit\u00e0 di concedere libere istituzioni che accontentassero gli onesti desideri del suo popolo. Il 28 settembre 1859 part\u00ec per Sulmona dove arriv\u00f2 il giorno dopo.\nI lavori di difesa e di riorganizzazione in Abruzzo risultarono molto impegnativi. La minaccia di invasione da Nord, tuttavia, sembr\u00f2 scongiurata gi\u00e0 a novembre, quando i piemontesi si resero conto che sollevare una questione in sede europea in merito ad un attacco in territorio pontificio sarebbe stata una follia dal punto di vista politico. Pianell, continu\u00f2 comunque la sua opera, riorganizzando gli uffici governativi e comunali, riformando il personale della giustizia e della polizia, tracciando e facendo eseguire lavori pubblici per i quali fece lavorare sia il personale locale sia i soldati; e quando nel luglio del 1860 fu richiamato a Napoli, gli abitanti di Chieti e Ortona lo elessero cittadino onorario.\nLe dimissioni di Filangieri.\nIl generale Carlo Filangieri, all'inizio del 1860, dava le dimissioni da Presidente del Consiglio e Ministro della Guerra. Pianell, che ammirava il suo ex comandante, ne condivideva anche le idee politiche. Entrambi auspicavano, infatti, un'alleanza del Regno delle Due Sicilie con il Piemonte e la proclamazione della Costituzione. Filangieri si dimise per disaccordi con Francesco II e Pianell accolse la notizia come \u00abla pi\u00f9 grave sventura per il Paese, per l'esercito e per me\u00bb.\nIl 15 febbraio 1860 Pianell si lament\u00f2 di calunnie subite; egli era tuttavia convinto che qualcosa dovesse cambiare. A marzo scrisse alla moglie: \u00abNon si pu\u00f2 restare eternamente stazionari. Il mondo cammina, e bisogna camminare con esso. Bisogna dare un legittimo sfogo alle forze vitali della societ\u00e0, sotto pena che non reagiscano occultamente e, alla fine, straripino\u00bb. Fatto sta che il 19 aprile dello stesso 1860, il generale Pianell venne promosso Maresciallo di campo.\nI consigli a Francesco II.\nA sostegno dei moti siciliani, l'11 maggio 1860 Garibaldi sbarcava a Marsala e il 30 entrava a Palermo. Il 25 giugno Francesco II concesse finalmente la Costituzione riattivando quella del 1848, annunci\u00f2 un'amnistia per i reati politici e la formazione di un nuovo governo presieduto dal liberale Antonio Spinelli che, come Pianell, auspicava un'alleanza con il Piemonte.\nDopo molte difficolt\u00e0 il Presidente del Consiglio form\u00f2 la sua compagine, assegnando a Giosu\u00e8 Ritucci il Ministero della Guerra, dopo che avevano rifiutato l'incarico Roberto de Sauget, il principe d\u2019Ischitella (1788-1875) e Francesco Casella (1781-1875).\nIn quel periodo Pianell scrisse pi\u00f9 volte al governo e al re. A Francesco II dichiar\u00f2 che per salvare il Paese occorreva attuare la Costituzione appena promulgata, accettare una confederazione di Stati Italiani e riorganizzare completamente l'esercito, puntando soprattutto sulla disciplina.\nIl 6 luglio 1860 Francesco II richiam\u00f2 dall'Abruzzo Pianell che il 13, in un Consiglio di Guerra in cui erano presenti anche il re e Spinelli, sostenne che la perdita di Palermo aveva demoralizzato le truppe e che da Messina era al momento impossibile far partire una riconquista della Sicilia. Politicamente, aggiunse, la continuazione delle ostilit\u00e0 sarebbe stata controproducente e sollecit\u00f2 una tregua per stringere una Lega Italiana con il Piemonte. La tregua avrebbe avuto anche lo scopo di riorganizzare l'esercito e attuare il regime costituzionale di modo da guadagnare la fiducia dei progressisti e, in ultima analisi, tentare di riconquistare la Sicilia. Queste idee furono validamente sostenute dal Ministro degli Esteri Giacomo De Martino (1811-1877).\nMinistro della Guerra del Regno delle Due Sicilie (1860).\nIn questa fase, il governo, di fronte al rifiuto di alcune guarnigioni di obbedire alla Costituzione temette un complotto di cortigiani reazionari e si decise per un rinnovamento a favore di personalit\u00e0 pi\u00f9 liberali. Il giorno dopo il Consiglio di Guerra, il 14 luglio 1860, Pianell fu nominato Ministro della Guerra al posto di Ritucci, e Liborio Romano sostitu\u00ec il Ministro degli Interni Federico Del Re.\nL'Ordine del giorno emanato da Pianell all'esercito napoletano il 15 luglio 1860 cos\u00ec si conclude: \u00ab[\u2026] Gli Uffiziali [\u2026] e soldati, abbiano perci\u00f2 in mente che Re costituzionale, Alleanza italiana, Bandiera italiana, autonomia propria, ormai ci riuniscono in una sola famiglia, per cos\u00ec dimostrare che siamo tutti mallevadori di queste nuove istituzioni profittevoli a tutti, e segnatamente a quanti sono e s'incamminano nella gloriosa carriera delle armi\u00bb.\nIl giorno dopo Francesco II decor\u00f2, per i servizi resi in Abruzzo, Pianell con la Croce di Commendatore dell'Ordine di Francesco I.\nLe operazioni in Sicilia.\nCoerentemente con le sue idee, Pianell diede immediatamente ordini al comandante delle truppe a Messina, il generale Tommaso Clary, di mantenersi sulla difensiva. Costui, invece, il 14 luglio, consent\u00ec alla brigata comandata da Ferdinando Bosco di partire alla volta di Milazzo, minacciata dalle truppe garibaldine. Dopo alcuni scontri, il 20, Bosco fu costretto a ripiegare verso la cittadina siciliana.\nPianell chiese, invano, a Clary di marciare in soccorso di Bosco e trasfer\u00ec a Castellammare tre battaglioni esteri e una batteria svizzera da sbarcare alle spalle del nemico. I rinforzi per\u00f2 non poterono essere imbarcati per gravi dissidi fra Luigi di Borbone conte d\u2019Aquila (zio di Francesco II) e la Marina borbonica.\nFallito questo tentativo, che demoralizz\u00f2 maggiormente l'esercito, Pianell, d'accordo con il resto del governo, decise di ritirare le truppe da Milazzo e riportarle a Napoli.\nInoltre, approfittando della proposta della Francia al Piemonte di imporre un armistizio a Garibaldi, stabil\u00ec di ritirarle anche da Messina allo scopo di non esporle a un'ulteriore sconfitta, e di favorire i diplomatici che trattavano per la Lega Italiana (a cui Pianell guardava con eccessive speranze).\nMa Garibaldi non si accord\u00f2 con il Piemonte e il generale Clary fu costretto a trattare da solo la capitolazione consegnandogli, il 28 luglio 1860, la citt\u00e0. Le condizioni di resa consentirono comunque alle truppe di Messina di essere imbarcate e di essere destinate alla difesa della Calabria.\nI tentativi di riorganizzare l'Esercito.\nAbbandonata quasi completamente la Sicilia, Pianell si concentr\u00f2 sulla riorganizzazione continentale dell'Esercito borbonico. Si adoper\u00f2 a provvedere i corpi reduci da Palermo dell'equipaggiamento necessario, diede esempi di rigore in diversi reparti, costrinse i renitenti a raggiungere le loro destinazioni, respinse le domande di licenza o dimissioni, si preoccup\u00f2 di promuovere dove occorreva, soprattutto nel Genio, e aument\u00f2 il numero degli ufficiali di Stato Maggiore.\nPer gli ufficiali reduci da Palermo puniti dal re con un ritiro forzato a Ischia, Pianell istitu\u00ec una Giunta militare per stabilire le responsabilit\u00e0 e recuperare gli uomini meritevoli e destinarli alla difesa della Calabria. La Giunta militare, al termine delle indagini, dichiar\u00f2 di non aver trovato nessun grave elemento di colpevolezza, per cui tutti gli indagati furono liberati e tornarono a Napoli. Diversamente da quanto aveva sperato, Pianell si trov\u00f2 a dover gestire una moltitudine di ufficiali che si dicevano disonorati e screditati, alcuni dei quali volevano essere giudicati mentre altri chiedevano le dimissioni. Qualcuno di loro, tuttavia, fu recuperato e rientr\u00f2 in servizio.\nA corte, intanto, le insinuazioni di Francesco di Borbone, conte di Trapani che accusavano Pianell di avere relazioni con i comitati rivoluzionari non impedirono a quest'ultimo di proseguire il suo lavoro e formare le brigate e le divisioni del nuovo esercito continentale. Per il comando in capo, Pianell decise per il generale Giambattista Vial, in considerazione del fatto che era giovane e istruito, non era stato coinvolto nei fatti di Sicilia, ispirava fiducia al re e non era osteggiato dalla truppa. Soprattutto era uno dei pochi disponibili.\nI contrasti con i generali.\nVial accett\u00f2 volentieri l'incarico, ma non tutti i comandanti erano entusiasti. Il generale Bartolo Marra Il 2 agosto telegraf\u00f2 lamentando la mancanza di istruzioni e carte topografiche e qualche giorno dopo mand\u00f2 un telegramma nel quale, con espressioni irrispettose, si consider\u00f2 esonerato dal comando. L'avvenimento fece molto scalpore; Pianell dovette rimproverare il generale e questi rispose ancora in modo insolente, fin quando, l'8 agosto, venne richiamato a Napoli e messo agli arresti a Castel Sant'Elmo.\nIn quegli stessi giorni, l'ex collega di Pianell Mariano d'Ayala inviato da Cavour per favorire la causa italiana, propose al Ministro della Guerra di passare con l'esercito borbonico al Piemonte, ottenendone un rifiuto.\nIl 19 agosto 1860, eludendo la sorveglianza delle poche navi della marina borbonica, Garibaldi pass\u00f2 lo Stretto di Messina e sbarc\u00f2 a sud di Reggio Calabria. Volendo sfruttare la superiorit\u00e0 numerica, Pianell e Francesco II ordinarono di concentrare gli attacchi sui nemici sbarcati; ma Vial, fin dal primo momento, perse i contatti con i suoi generali, i quali, d'altra parte, invece di tenere riunite le truppe le sfiancarono in marce inconcludenti.\nIl 21 agosto Pianell, con un telegramma, spron\u00f2 Vial all'attacco:\n\u00abRicevo la sua segnalazione delle ore 10,25. Debbo osservarle non essere pi\u00f9 tempo di aspettare che il bisogno lo richieda per marciare. Non saprei riconoscerne di maggiore del presente. La prego caldamente di concentrare la truppa che ha in mano, qualora Ella sia ben certo essere la maggior forza sbarcata fra Scilla e Bagnara [\u2026] Non smetta di attenersi alle istruzioni ricevute\u00bb.\nGli avvenimenti in Calabria.\nIniziarono, intanto, a propagarsi voci su contatti di ufficiali superiori borbonici con i garibaldini. Il colonnello napoletano Giuseppe Ruiz de Ballestreros telegraf\u00f2 al re il 22 agosto che le brigate dei generali Nicola Melendez e Fileno Briganti si erano arrese a Villa San Giovanni senza sparare un colpo. La notizia, ritenuta giustamente falsa, indign\u00f2 Pianell e Francesco II che moltiplicarono i loro sforzi per richiamare i comandanti al senso del dovere.\nRuiz, che aveva annunciato la sua ritirata, ricevette da Pianell un telegramma, partito lo stesso giorno 22 agosto alle 18, che gli ordinava di tornare e riunirsi immediatamente al grosso delle truppe. Il giorno dopo Ruiz si dimise dal comando. Intanto Pianell incitava ancora Vial, che non era riuscito a sostituire, ad attaccare con quello che fu l'ultimo telegramma, inviato da Napoli il 23 agosto 1860, verso la Calabria, dato che i rivoltosi della Basilicata interruppero la linea telegrafica.\nVisto l'aggravarsi della situazione, la mattina dello stesso 23 agosto, Pianell chiese a Francesco II di poter partire e assumere il comando delle truppe in Calabria. Il re ader\u00ec alla proposta, ma appena si sparse la voce che il Ministro della Guerra si sarebbe allontanato da Napoli con una brigata, si diffuse l'allarme di una rivolta, gi\u00e0 preparata nei dettagli, che sarebbe scoppiata nella capitale. I preparativi della partenza procedettero comunque, quando, da Vial giunse il messaggio che otto piroscafi carichi di truppe nemiche erano a Torre del Faro pronti per salpare. Temendo uno sbarco presso la capitale, la partenza di Pianell fu sospesa fin tanto che non fosse stato conosciuto il luogo di destinazione dei piroscafi.\nIntanto, in Calabria, la situazione precipitava. Il generale Melendez il 24 agosto si arrendeva con tremila uomini a Garibaldi e il generale Briganti che aveva fraternizzato con un conoscente garibaldino, nel tentativo di raggiungere Vial in borghese, fu riconosciuto e ucciso dai suoi soldati. A quel punto divenne difficile mantenere anche solo il controllo delle truppe.\nIl piano estremo.\nPianell, che vedeva sfumare i suoi piani di difesa della Calabria, ne ide\u00f2 un altro per la difesa della capitale, da attuarsi presso Salerno. Tale piano prevedeva, al fine di rialzare il morale dei soldati, che il re marciasse con le truppe. L'anziano generale Raffaele Carrascosa ne fu entusiasta, cos\u00ec come la consorte di Francesco II, Maria Sofia di Baviera (favorevole a qualunque piano d'azione). Il generale principe di Ischitella, molto vicino al re, invece lo respinse cos\u00ec come il neogenerale Ferdinando Bosco. Entrambi non volevano che Francesco II lasciasse Napoli, il quale alla fine, indeciso sul da farsi, rinunci\u00f2 a muoversi.\nLe dimissioni.\nStabilita di nuovo la partenza di Pianell per Salerno dove avrebbe dovuto prendere il comando di una divisione, Francesco II, il 27 la sospese ancora. A questo punto il governo, in modo ufficioso, chiese al re di potersi dimettere dato che aveva fallito la sua missione di far accettare pacificamente la Costituzione.\nFrancesco II prese tempo ma quando Liborio Romano e Pianell gli annunciarono, nella notte tra il 29 e il 30 agosto, di aver scoperto una congiura reazionaria e il re rispose ironicamente, Pianell decise di insistere a qualunque costo sulle dimissioni. Allo scopo di far accettare la sostituzione dell'intero governo, il 30, Spinelli si rec\u00f2 da Francesco II e vi trov\u00f2 il Conte di Trapani che accus\u00f2 i ministri, ma soprattutto Pianell, di menzogne e slealt\u00e0.\nDurante questi avvenimenti, il 30 agosto, completamente circondata, si arrendeva a Soveria Mannelli anche la divisione del generale Giuseppe Ghio.\nIl 31 agosto Pianell, deciso ad agire anche da solo, scrisse una lettera al re (che gli consegn\u00f2 il 2 settembre) nella quale si dichiarava esonerato di fatto dalla carica di Ministro della Guerra. Il giorno dopo, il governo diede ufficialmente le dimissioni. Per opposti motivi si dimisero dalle loro cariche militari anche il Conte di Trapani e il Conte di Trani (che per\u00f2 rientr\u00f2 nei ranghi qualche mese dopo).\nUna seconda lettera di Pianell a Francesco II, recapitata il 3 settembre, spiegava chiaramente i motivi delle dimissioni, causate soprattutto dalla incompatibilit\u00e0 fra il generale e l'ambiente di corte.\nC'\u00e8 da aggiungere che, come rivela nelle memorie e in una lettera del 1877 indirizzata a Francesco II ma mai spedita, Pianell sottovalut\u00f2 la volont\u00e0 di resistenza del re. Quando infatti Francesco II parl\u00f2 di lasciare la capitale, Pianell credette che alla fine si sarebbe imbarcato sul piroscafo spagnolo \"Villa di Bilbao\" e sarebbe partito per la Spagna. Allo stesso modo Pianell sottovalut\u00f2 la resistenza delle truppe napoletane rimaste fedeli.\nOttenuto il congedo dal re, part\u00ec il 5 settembre via mare per la Francia dove la moglie aveva parenti e dove trascorse i mesi fin quasi alla proclamazione del Regno d\u2019Italia. Il 2 marzo 1861, infatti, dissolto il Regno delle Due Sicilie, Pianell torn\u00f2 in Italia.\nGenerale di divisione dell'Esercito italiano (1861-1866).\nDue giorni dopo aver passato il confine franco-piemontese, il 4 marzo 1861, Pianell ebbe un lungo colloquio con Cavour e il giorno dopo con il generale Manfredo Fanti che lo accolse sotto la sua protezione. Il 17 marzo ottenne la nomina a Luogotenente Generale nell'Esercito italiano. Nei giorni seguenti a Milano e Bologna ebbe lunghi e cordiali colloqui con Alfonso La Marmora ed Enrico Cialdini. Il 12 giugno pass\u00f2 nel ruolo attivo come Ispettore di Fanteria.\nAccusato da entrambe le parti.\nIl 4 agosto 1861 Pianell fu nominato di Commendatore dell'Ordine dei Santi Maurizio e Lazzaro e si dovette difendere dalle accuse dei democratici che ritenevano inammissibile che un ex generale borbonico fosse decorato assieme a Medici, Bixio e Turr. D'altro canto, a settembre, il giornale francese \"L'Ami de la R\u00e9ligion\" accus\u00f2 Pianell e un altro ex generale borbonico, Alessandro Nunziante, di essere stati corrotti dal governo piemontese. Indignato, Pianell rispose con una forte lettera sullo stesso giornale respingendo le accuse.\nIl 26 ottobre 1861 fu nominato comandante della 7\u00aa Divisione attiva a Forl\u00ec. La nomina dest\u00f2 perplessit\u00e0 in alcuni ambienti che non ritenevano Pianell, ex Ministro borbonico che non aveva aderito subito alla causa nazionale, idoneo a tale incarico. Il 4 febbraio 1862, in Senato, il Ministro della Guerra Alessandro Della Rovere difese la scelta della nomina e assieme al generale Fanti prese le parti di Pianell confermando la stima che aveva per lui.\nMembro di Commissioni.\nIl 5 aprile 1862 Pianell ricevette la Croce di Grande Ufficiale dell'Ordine dei Santi Maurizio e Lazzaro. A maggio part\u00ec per Torino quale membro della Commissione per la revisione della legge sul reclutamento e il 17 novembre pass\u00f2 al comando della 19\u00aa Divisione ad Alessandria. Ad agosto del 1863 fu incluso nella Commissione per la revisione del Codice penale militare e destinato ad ispezionare i comandi di Alessandria, Genova e Torino. Ad ottobre fu membro della Commissione per la revisione delle onorificenze e a febbraio del 1864 membro di una seconda Commissione per la revisione del Codice militare.\nLa Battaglia di Custoza.\nConclusa l'alleanza con la Prussia, l'Italia, nell'aprile 1866 si prepar\u00f2 ad attaccare l'Austria. Il 4 maggio Pianell ricevette il comando della 2\u00aa Divisione del Corpo d'Armata del generale Giovanni Durando, di stanza a Lodi.\nPoche settimane prima dell'inizio delle ostilit\u00e0, assieme all'altro ex generale borbonico Alessandro Nunziante, Pianell fu vittima di un piano, probabilmente ordito nella Roma pontificia, che ebbe come scopo di fomentare disordini nei reparti dell'Esercito italiano. Si sparsero infatti false notizie fra i soldati secondo le quali il generale Nunziante era stato fucilato per tradimento e Pianell era stato arrestato con l'accusa di voler consegnare la sua divisione agli austriaci alla prima occasione.\nAll'apertura delle ostilit\u00e0, il 23 giugno 1866, Pianell, con la 2\u00aa divisione dislocata appena a Nord di Monzambano, non aveva altro ordine che contenere la guarnigione austriaca della fortezza di Peschiera, qualora ne fosse uscita, e proteggere il fianco sinistro del resto del 1\u00ba Corpo d'Armata che avrebbe attraversato il Mincio.\nCos\u00ec fu: alcuni avamposti austriaci furono fatti ripiegare nella fortezza; vennero occupate delle posizioni sulla strada per la quale gli austriaci avrebbero potuto attaccare e gli altri reparti del 1\u00ba Corpo attraversarono, indisturbati, il fiume.\nIl giorno dopo, al di l\u00e0 del Mincio, le truppe italiane si scontrarono con quelle austriache. Nella confusione solo 7 divisioni su 21 schierate per la guerra dagli italiani presero parte alla battaglia. Nonostante ci\u00f2 alcuni reparti austriaci ripiegarono su Verona, ma tutte le divisioni italiane impegnate batterono in ritirata, spesso rovinosa, di fronte alla controffensiva nemica.\nMonzambano.\nBench\u00e9 distante, accortosi dell'inizio della battaglia, Pianell prese l'iniziativa facendo avanzare vari battaglioni e ordinando alla Brigata \"Siena\" di marciare su Monzambano. Contemporaneamente giungevano dalla riva orientale del Mincio una grande quantit\u00e0 di soldati sbandati delle altre divisioni. Pianell, tenendo sempre le posizioni sulla strada dei ponti per guardarsi da un attacco da Peschiera, si organizz\u00f2 per far defluire i fuggiaschi e face attraversare il fiume alla Brigata \"Siena\" che prese posizione a Est di Monzambano.\nSubito dopo, suoi reparti dei Cavalleggeri Guide attaccarono le pendici del Monte Rosso subendo gravi perdite ma mettendo in fuga le truppe croate che l\u00ec si erano posizionate. Rivolta l'attenzione verso la fanteria, accortosi di un'esitazione del 5\u00ba Reggimento, Pianell lo raggiunse in prima linea e ne rinvigor\u00ec la fiducia. Cos\u00ec come per il 6\u00ba, respinto per tre volte dagli austriaci, ma che raggiunto da Pianell trov\u00f2 la vittoria: le truppe avanzate della divisione di riserva austriaca del generale Rupprecht vennero messe in fuga o si arresero.\nLa 2\u00aa divisione di Pianell, che ebbe comunque poi l'ordine di ripiegare, fu l'unica divisione italiana impegnata nella battaglia di Custoza a mantenere la posizione (sulle due sponde del Mincio) e respingere le forze nemiche che avrebbero potuto aggirare il fianco sinistro dello schieramento. Pianell cattur\u00f2 560 austriaci fra cui 8 ufficiali e consent\u00ec e scort\u00f2 la ritirata dalla 1\u00aa Divisione. Essendo il generale Durando ferito, assunse il comando del 1\u00ba Corpo d'Armata quale generale di divisione pi\u00f9 anziano il 25 giugno 1866.\nLo stesso Alfonso La Marmora, comandante dell'armata dove era inquadrata la divisione di Pianell, ammise nel suo rapporto il valore dell'ex generale borbonico: \u00abLa ritirata si effettu\u00f2 senza disordine, contribuendovi essenzialmente le opportune disposizioni prese dai generali Durando e Pianell. Il generale Pianell [...] avvertita la piega sfavorevole del combattimento in cui era impegnata la divisione [del generale Enrico] Cerale, per propria iniziativa fece passare il Mincio ad una brigata con quattro pezzi [d'artiglieria], e giunse in tempo ad arrestare la marcia di colonne nemiche che intendevano girarne la sinistra. Le respinse e fece varie centinaia di prigionieri\u00bb.\nGenerale di Corpo d'Armata (1866-1892).\nL'impresa di Monzambano diffuse in tutta Italia e anche al di l\u00e0 delle Alpi la fama di Pianell che divenne uno dei simboli dell'unit\u00e0 nazionale. Nello stesso tempo l'impresa serv\u00ec a bilanciare, almeno in parte, la perdita di prestigio dell'Italia per la sconfitta di Custoza.\nContinuando lo stato di guerra, nel settembre 1866 si fece gravoso il problema dei prigionieri austriaci, le cui penose condizioni furono migliorate da Pianell che intanto aveva spostato il comando a Treviso. I prigionieri furono trasferiti in locali pi\u00f9 spaziosi, fu riorganizzato il rancio, si dispose per un miglioramento delle condizioni igieniche e fu loro fornito il vestiario necessario. Furono perfino istituiti un campo di bocce e altri svaghi per trascorrere il tempo.\nAl termine delle ostilit\u00e0 (3 ottobre 1866) per gli accordi stipulati in precedenza con la Francia, l'Austria dovette cedere il Veneto all'Italia e il 1\u00ba Corpo d'Armata di Pianell ebbe il compito di occupare la regione. A met\u00e0 ottobre Pianell fu nominato comandante del Dipartimento di Verona (grado corrispondente a Generale di Corpo d'Armata) e il 7 novembre 1866 partecip\u00f2 alle cerimonie di presa di possesso di Venezia da parte di Vittorio Emanuele II. Un mese dopo fu decorato con la Croce di Grand'Ufficiale dell'Ordine Militare di Savoia per l'iniziativa presa nella battaglia di Custoza. Lo stesso giorno, l'8 dicembre, rifiut\u00f2 l'offerta fattagli da Cialdini della carica di Ministro della Guerra.\nDeputato.\nIl 17 maggio 1867 fu convalidata dal ballottaggio l'elezione di Pianell alla Camera dei deputati per il seggio del 1\u00b0 Collegio di Napoli (Quartiere Chiaia). Egli cominci\u00f2, quindi, a partecipare ai lavori parlamentari a Firenze, allora capitale del Regno. Unitosi alla Destra storica, si batt\u00e9, invano, contro l'abolizione dei Grandi Comandi territoriali dell'Esercito e contro la legge sull'Asse ecclesiastico. Bench\u00e9, poi, il governo presieduto dall'esponente della Sinistra Rattazzi, accett\u00f2 le sue proposte per potenziare l'addestramento delle truppe.\nIl viaggio in Europa centrale.\nDopo aver ricevuto dall'Austria il titolo di Commendatore dell'Ordine Imperiale di Leopoldo nel marzo 1867, e aver rifiutato anche a Menabrea l'offerta della carica a Ministro della Guerra (ottobre 1867), Pianell, nell'estate del 1868, part\u00ec per un viaggio di interesse militare in Austria e Prussia.\nIl generale inizi\u00f2 il viaggio a Monaco e prosegu\u00ec per Steyr, in Austria, dove visit\u00f2 le fabbriche di fucili. Il 23 luglio a Vienna conobbe il Ministro della Guerra Kuhn e nei giorni successivi visit\u00f2 la grande caserma \"Franz-Joseph\", l'Ufficio Geografico, la Scuola Centrale di Cavalleria e l'Arsenale, dove si interess\u00f2 al cannoncino \"Gatling\", l'antesignano della mitragliatrice.\nAi primi di agosto assistette alle manovre degli Ussari e a Tulln visit\u00f2 la caserma del Genio e uno stabilimento ferroviario. Nei giorni successivi si rec\u00f2 a Budapest, Praga e Dresda. Il 26 agosto 1868 arriv\u00f2 a Berlino dove il 31 assistette, primo generale italiano, alle manovre dell'Esercito prussiano, che lo sorpresero per vivacit\u00e0 e precisione. Lo stesso giorno fu ricevuto sia dal re Guglielmo che dall'erede al trono Federico, di idee liberali, con il quale si intrattenne in lunghi e cordiali colloqui e con cui part\u00ec a met\u00e0 settembre per assistere per tre giorni alle manovre militari in Pomerania.\nTornato a Verona Pianell, a fine novembre, fu insignito dell'Ordine prussiano dell'Aquila Rossa di 1\u00aa classe.\nComandante delle forze in Italia del Nord.\nNell'ambito della riorganizzazione delle unit\u00e0 militari, il 2 luglio 1869 fu comunicata a Pianell la nomina a comandante del 2\u00ba Corpo dell'Esercito, con giurisdizione su tutta l'Italia settentrionale. Il 14 gennaio 1870 il generale si rec\u00f2 per un viaggio istituzionale a Napoli dove, con il principe Umberto, partecip\u00f2, il 7 febbraio, a una serata di gala a Palazzo Reale, l'antica dimora dei Borbone. Tornato a Verona, scoppiata la Guerra franco-prussiana, Pianell fu convocato d'urgenza a Firenze per sostituire il Ministro della Guerra Govone che aveva avuto gravi problemi nervosi; ancora una volta oppose un fermo rifiuto. Dopo la presa di Roma, nel novembre del 1870, Pianell sub\u00ec una sconfitta alle elezioni della Camera dei deputati a Napoli, ma nel 1871 fu nominato Senatore a vita per volont\u00e0 di Vittorio Emanuele II.\nGli ultimi tempi.\nNel 1882 Pianell, quale comandante delle forze dell'Italia del Nord, organizz\u00f2 e guid\u00f2 con successo i soccorsi per l'alluvione di Verona e del Polesine. Per riconoscenza la giunta municipale veronese gli confer\u00ec la nomina di cittadino onorario e nel 1887 gli fu conferita la pi\u00f9 alta onorificenza del Regno d'Italia: il Collare della Santissima Annunziata. Chiese, ma non ottenne mai di poter andare in congedo.\nComp\u00ec, allora, il suo dovere fino all'ultimo: il 20 marzo 1892 in occasione della parata annuale a Verona per il compleanno di re Umberto I, nonostante la pioggia insistente, rimase immobile a cavallo in attesa che sfilassero tutti i reparti intervenuti. Pochi giorni dopo, nel suo appartamento di Palazzo Carli, sede anche del Comando militare, si mise a letto con una bronchite e il 5 aprile 1892, dopo aver ricevuto i conforti religiosi, spir\u00f2 fra i suoi familiari, a poco pi\u00f9 di 73 anni."}
{"id": "2069028", "revid": "1543377", "url": "https://it.wikipedia.org/wiki?curid=2069028", "title": "Shaun, vita da pecora", "text": "Shaun, vita da pecora (\"Shaun the Sheep\") \u00e8 una serie animata britannica in stop-motion prodotta dalla Aardman Animations e HiT Entertainment, trasmessa per la prima volta in Regno Unito nel 2007 sul canale CBBC. La serie \u00e8 uno spin-off dei cortometraggi animati di Wallace e Gromit, incentrato sulla pecora Shaun, personaggio minore del cortometraggio \"Una tosatura perfetta\" (1996).\nCreazione.\nLa serie \u00e8 nata come uno spin-off dei fortunati cortometraggi animati sulla coppia Wallace e Gromit (due volte premiati con il premio Oscar), incentrato sulla pecora Shaun, un personaggio minore del cortometraggio \"Una tosatura perfetta\" (\"A Close Shave\", 1996), che nel corso del tempo ha ottenuto una popolarit\u00e0 crescente come soggetto di merchandising, soprattutto per la scuola (zainetti, \"lunchboxes\"), pur non avendo, all'epoca, una propria serie dedicata.\nProduzione.\nLa prima stagione ha ricevuto un tale successo da procurare agli autori un premio Emmy, nella sezione \"Children and Young People\" (per festeggiarlo, la casa di produzione ha messo a disposizione un intero episodio di \"Shaun\" su YouTube). A febbraio 2009 \u00e8 iniziata la produzione di un'altra stagione da 40 episodi: i primi 20 sono stati trasmessi in Gran Bretagna (canale CBBC) a partire dal 23 novembre 2009, in Italia dal 26 aprile 2010 sul canale satellitare Toon Disney. Il secondo blocco di 20 episodi viene trasmesso sempre su CBBC.\nIn occasione delle Olimpiadi di Londra del 2012 la Aardman Animations ha prodotto una serie di 21 brevi episodi della durata di 1 minuto sullo sport, chiamata Championsheeps (\"Pecore vincenti\" in Italia), trasmessi in Italia da Rai 2.\nDialoghi.\nLa serie \u00e8 priva di dialoghi. Gli animali si esprimono attraverso i propri versi e i personaggi umani, visti dal punto di vista degli animali, emettono solo grugniti e borbottii incomprensibili, oltre ad avere fischi, urla e risate. Questo non ha impedito che la serie in DVD - uscita in Gran Bretagna - contenga comunque una sottotitolazione.\nTrama.\nLa serie racconta della vita di una piccola fattoria della placida campagna inglese, vivacizzata dall'intraprendenza della pecora Shaun, che coinvolge le altre pecore e gli animali da cortile sempre in nuove avventure, con la frustrazione e talvolta la complicit\u00e0 del cane da pastore Bitzer, che dovrebbe mantenere l'ordine e invece spesso si fa coinvolgere dalle idee di Shaun, e la totale inconsapevolezza dell'Allevatore, che non ha alcuna idea di quanto accada nella sua fattoria, anche perch\u00e9 una fortissima miopia spesso gli confonde la percezione della realt\u00e0. Fra gli altri personaggi ricorrenti vi sono: i cattivi maiali che cercano di intromettersi negli eventi, allo scopo di guadagnare qualcosa di cui ingozzarsi, ma anche di disturbare la vita della fattoria; il postino, vittima del cane Bitzer che lo rincorre abbaiando; un toro gigantesco, protagonista di un episodio, ma anche guest star in altre puntate; una famiglia di extraterrestri, le galline oppure gli umani.\nPersonaggi.\nModifiche.\nLe fattezze di alcuni personaggi sono variate a partire dall'episodio 41 e sono state usate fino all'episodio 80:\nColonna sonora.\nLa canzone della sigla di apertura della serie, cantata da Vic Reeves, \u00e8 stata distribuita nel 2007 in versione estesa con il titolo \"Life's a Treat\" su CD singolo contenente sette versioni differenti.\nVideogiochi.\nLa D3 Publisher ha pubblicato due videogiochi su Nintendo DS basati sulla serie: nel 2008 \"Shaun, vita da pecora\" e nel 2009 \"Shaun, vita da pecora: Un diavolo per capello\".\nShaun \u00e8 apparso come costume del Fungo Misterioso in \"Super Mario Maker\".\nShaun insieme a Shirley, Timmy e la madre di Timmy compaiono come \"special guest\" in numerosi eventi del gioco on-line della Bigpoint \"Farmerama\".\nFilm.\nNel gennaio 2011, la BBC annunci\u00f2 che la Aardman Animations e HIT Entertainment, insieme alla StudioCanal e alla TriStar Pictures, avrebbe lavorato ad un film, \"Shaun, vita da pecora - Il film\", basato sulla serie e pubblicato il 6/02/2015. Il film \u00e8 uscito in Italia il 12/02/2015. DVD, Blu Ray e digital download sono disponibili dal 2/07/2015\nSpin-off.\nLa saga ha avuto dall'aprile 2009 un ulteriore spin-off: Timmy \u00e8 il protagonista di una serie dedicata, dal titolo: \"Piccolo grande Timmy\", in originale \"Timmy Time\". trasmesso su canali per bambini anche in Italia e a seguire \"Shaun The Sheep - Pecore Vincenti\" trasmesso in Italia su Rai 2 in occasione dei Giochi Olimpici di Londra 2012 a partire dal 27 luglio dello stesso anno."}
{"id": "2069029", "revid": "240277", "url": "https://it.wikipedia.org/wiki?curid=2069029", "title": "Shaun the Sheep", "text": ""}
{"id": "2069030", "revid": "339392", "url": "https://it.wikipedia.org/wiki?curid=2069030", "title": "Shaun vita da pecora", "text": ""}
{"id": "2069033", "revid": "2136", "url": "https://it.wikipedia.org/wiki?curid=2069033", "title": "Split-screen", "text": ""}
{"id": "2069037", "revid": "614400", "url": "https://it.wikipedia.org/wiki?curid=2069037", "title": "Eric Havelock", "text": "Biografia.\nVisse prevalentemente in Canada e negli Stati Uniti. Fu professore all'Universit\u00e0 di Toronto e un attivista nell'ambiente accademico del movimento socialista canadese durante gli anni trenta. Negli anni sessanta e settanta insegn\u00f2 nel dipartimento di studi classici sia di Harvard che di Yale. Bench\u00e9 si sia formato all'ombra della tradizione degli studi classici di Oxbridge, che vedeva della storia della filosofia greca una catena ininterrotta di idee tra loro affini, Havelock ruppe radicalmente con i suoi maestri e propose un nuovo modello di lettura del mondo classico, basata su una marcata differenza tra, da una parte, la letteratura del VI e del V secolo a.C., e, dall'altra, quella del IV e dei successivi secoli.\nL'opera di Havelock si fonda essenzialmente su questo presupposto: che tutto il pensiero occidentale sia connotato dalla profonda frattura consumatasi nel momento in cui la filosofia greca convert\u00ec la sapienza orale arcaica in nuove forme letterarie. Quest'idea \u00e8 molto controversa negli studi classici ed \u00e8 stata completamente rigettata da molti dei filologi e classicisti contemporanei ad Havelock. Ciononostante la lettura del mondo greco di Havelock ha avuto una notevole influenza tanto negli studi classici quanto in altre discipline. Essa contribu\u00ec, per esempio, alla costruzione delle teorie sulla comunicazione di massa di Harold Innis e Marshall McLuhan. Gli studi di Havelock, in Italia, furono proseguiti soprattutto da Antonio Capizzi e Bruno Gentili."}
{"id": "2069039", "revid": "1573940", "url": "https://it.wikipedia.org/wiki?curid=2069039", "title": "Carayonemidae", "text": "Carayonemidae , \u00e8 una piccola famiglia di insetti, appartenente all'ordine dei Rincoti (Homoptera: Coccoidea), comprendente quattro sole specie distribuite nella regione neotropicale.\nLa famiglia, di recente definizione, presenta caratteri inconsueti sia nella morfologia sia nella biologia. Le femmine hanno il corpo di forma ovoidale, affusolato posteriormente, con capo provvisto di brevi antenne articolate e terminanti con una lunga setola, e sono provviste di zampe brevi, a segmentazione semplificata, con femore e trocantere fusi. Un carattere primitivo, che mette queste specie in relazione con gli Ortheziidae, \u00e8 la presenza di stimi addominali oltre a quelli toracici. Il tegumento \u00e8 cosparso di caratteristiche setole squamiformi.\nL'habitat \u00e8 probabilmente semiacquatico e questi insetti si rinvengono nella lettiera umida di foglie e fra i muschi. Non si hanno sufficienti informazioni sulla loro biologia."}
{"id": "2069043", "revid": "287204", "url": "https://it.wikipedia.org/wiki?curid=2069043", "title": "Il fabbro di Wootton Major", "text": "Il fabbro di Wootton Major (\"Smith of Wootton Major\" nell'originale inglese) \u00e8 un racconto lungo di J. R. R. Tolkien, pubblicato per la prima volta nel 1967 sull'edizione natalizia della rivista \"Redbook\". \u00c8 l'ultima opera narrativa pubblicata da Tolkien in vita.\nStoria editoriale.\nPubblicazione in Italia.\nIn Italia il racconto \u00e8 stato pubblicato per la prima volta nel 1976, nel volume \"Albero e foglia\". Nel 2005 ne \u00e8 uscita una nuova edizione, con la traduzione completamente rivista, in un volume che contiene un apparato di note e commenti a cura di Verlyn Flieger e il lungo saggio \"Smith of Wootton Major\", in cui Tolkien stesso rivela ed espone tutti i retroscena del racconto.\nNel volume pubblicato la traduzione \u00e8 attribuita erroneamente a Isabella Murro; si tratta invece della traduzione del 1976 di Francesco Saba Sardi, riveduta dal curatore della nuova edizione italiana.\nNel titolo originale, la parola \"Smith\" \u00e8 non tanto il mestiere del protagonista, quanto il suo cognome, mentre nel titolo italiano questa sfumatura si \u00e8 persa.\nTrama.\nNel villaggio di Wootton Major, durante il Festino dei Bambini Buoni che si tiene ogni ventiquattro anni, l'apprendista del cuoco mette nella torta una stella fatata. A inghiottire la stella \u00e8 Fabbro, che crescendo diventa un artigiano abilissimo e acquista la capacit\u00e0 di viaggiare in Feeria, la terra delle fate, dove ha numerose avventure e di cui incontra la Regina e il Re.\nQuando giunge nuovamente il tempo del Festino dei Bambini Buoni, Fabbro cede la stella all'apprendista, nel frattempo diventato cuoco, che la mette nella nuova torta: cos\u00ec un altro bambino potr\u00e0 conoscere ed esplorare il mondo di Feeria."}
{"id": "2069044", "revid": "37401", "url": "https://it.wikipedia.org/wiki?curid=2069044", "title": "Shirazi", "text": ""}
{"id": "2069045", "revid": "14691", "url": "https://it.wikipedia.org/wiki?curid=2069045", "title": "Periodo Shirazi", "text": ""}
{"id": "2069047", "revid": "486946", "url": "https://it.wikipedia.org/wiki?curid=2069047", "title": "Comunit\u00e0 Montana della Alta Val Seriana", "text": ""}
{"id": "2069051", "revid": "824529", "url": "https://it.wikipedia.org/wiki?curid=2069051", "title": "Architettura merovingia", "text": "L'architettura merovingia si svilupp\u00f2 nei territori europei governati dai Franchi, tra il V e l'VIII secolo nelle antiche Gallia e Gallia Belgica; il nome deriva dai Merovingi, una dinastia reale altomedievale che inizi\u00f2 con Meroveo nel 450 circa, e fin\u00ec con l'ultimo esiliato Childerico III nel 751, per dare successivamente inizio alla dinastia carolingia con Pipino il breve.\nClodoveo I durante il suo regno (481-511) riun\u00ec un ampio territorio sotto il suo controllo e scelse la fede cristiana, facendosi battezzare alle soglie del VI secolo (il 496 o il 506). Sia lui che i suoi successori fecero erigere nuovi edifici, soprattutto chiese e monasteri, che facessero da centri culturali ma anche, soprattutto, da basi per l'irradiazione del potere centrale.\nGli esempi superstiti non sono molti, come in generale per tutta l'architettura altomedievale, ma significativi. Oggi, nonostante i rifacimenti alla gran parte delle strutture, se ne conoscono le principali caratteristiche originarie soprattutto grazie all'archeologia. La pianta delle chiese spesso riprende quella delle basiliche civili romane e delle prime basiliche cristiane, con influenze dell'architettura coeva nell'Impero romano d'Oriente, soprattutto siriana e armena.\nNella parte est del regno franco l'architettura fu spesso lignea, mentre l'uso della pietra era pi\u00f9 comune nella parte ovest e sud.\nGregorio di Tours nella \"Historia Francorum\" descrisse la basilica di San Martino a Tours, eretta da san Perpetuo, vescovo tra il 460 e il 490, gi\u00e0 distrutta all'epoca di Gregorio: decorata da 120 colonne di marmo e da mosaici, aveva torri sul lato est.\nUn elemento tipico dell'architettura merovingia, forse originatosi proprio a Tours, \u00e8 la presenza del sarcofago o del reliquiario del santo venerato nei santuari posto in posizione rialzata dietro l'altare, magari nell'abside, in modo da essere visibile ai fedeli. Tra le altre grandi opere dell'epoca, oggi perdute per le ricostruzioni successive, ci sono l'abbazia di Saint-Denis presso Parigi, la chiesa di San Gereone a Colonia e l'abbazia di Saint-Germain-des-Pr\u00e9s, sempre a Parigi, descritte come ornate magnificamente.\nTra le architetture superstiti ci sono edifici pi\u00f9 piccoli e modesti, soprattutto battisteri. Tre battisteri a base ottagonale si trovano a Aix-en-Provence, Riez e Fr\u00e9jus, ciascuno coperto con una cupola retta da pilastri, che riecheggiano ad esempio la chiesa di San Giorgio a Ezra'a in Siria. \nDifferenti sono invece gli esempi poitevini, come il battistero di San Giovanni a Poitiers (VI-VII secolo), che ha forma rettangolare con tre absidi e conserva, fra l'altro, i capitelli marmorei originali.\nAlcune cripte sono sopravvissute fino ai giorni nostri: nella basilica di Saint-Seurin a Bordeaux, nella chiesa di Saint-Laurent a Grenoble e nell'abbazia di Notre-Dame de Jouarre. Esse avevano un ruolo importante perch\u00e9 custodivano le spoglie dei santi, oggetti di particolare venerazione."}
{"id": "2069054", "revid": "36426", "url": "https://it.wikipedia.org/wiki?curid=2069054", "title": "Battisteri", "text": ""}
{"id": "2069056", "revid": "125906516", "url": "https://it.wikipedia.org/wiki?curid=2069056", "title": "Popeye - Braccio di Ferro", "text": "Popeye - Braccio di ferro (\"Popeye\") \u00e8 un film live action statunitense co-prodotto dalla Walt Disney Pictures e dalla Paramount, diretto da Robert Altman, con Robin Williams al suo primo ruolo come protagonista. La storia \u00e8 ispirata alle avventure del personaggio omonimo creato da E. C. Segar.\nTrama.\nPopeye, un marinaio soprannominato Braccio di Ferro per la sua incredibile forza, \u00e8 cresciuto senza un padre, che per tempo ha creduto morto, finch\u00e9, andando alla deriva, ha una visione della madre che lo rassicura che suo padre \u00e8 vicino e, ritrovata la forza, giunge in barca a remi nella cittadina portuale di Sweethaven. Mentre si aggira per le strade in cerca di un albergo, tormentato da un pignolo esattore delle tasse, trova una pensione gestita dalla famiglia Oyl, la cui figlia maggiore, Olivia Oyl, una ragazza molto alta e snella ma un po' distratta, \u00e8 promessa sposa al possente Capitan Brutus, vicario del Commodoro (il capo di Sweethaven che non si fa mai vedere) e di fatto massima autorit\u00e0 cittadina. Gli abitanti del paese non vedono di buon occhio il giovane ma forzuto straniero e lo scherniscono in continuazione; solo il ciccione Poldo, amico degli Oyl che non manca occasione di scroccare un hamburger alla gente, e un gruppo di smidollati vittime dei soprusi di Brutus fanno amicizia con lui.\nUna sera, Brutus viene invitato a casa Oyl per un appuntamento con la sua futura sposa la quale non si presenta e scappa, non trovando Brutus interessante. Scendendo verso la via, Olivia incrocia Braccio di Ferro, che l'aiuta a portare le valigie e scopre, passando vicino all'esattore, che gli Oyl sono esentati dalle tasse perch\u00e9 quasi imparentati con Brutus. Poco dopo, una donna, di soppiatto, scambia la valigia di Olivia con un'altra e, all'interno, i due trovano un bambino e una lettera che spiega che la donna \u00e8 impossibilitata, per via dei debiti, di potersene prendere cura e chiede a Popeye di allevarlo finch\u00e9 la sua situazione non sar\u00e0 migliorata. Popeye accetta l'incarico, dietro spinta di Olivia che gli dar\u00e0 una mano, e decide di chiamarlo \"Pisellino\". Al loro ritorno Brutus, fraintendendo ci\u00f2 che vede, picchia Braccio di Ferro e lo scaraventa in mare, litiga con Olivia e annulla le nozze.\nSenza pi\u00f9 la protezione di Brutus dall'esattore, il fisco inizia pian piano a pignorare tutto agli Oyl. Castor, il fratello minore di Olivia, alla vista dell'arrivo Cuoredibue Sanguedibue, un celebre pugile che doner\u00e0 una cospicua somma di denaro a chi lo batter\u00e0, decide di combatterlo e vincere il premio per poter salvare la casa. La sera, durante lo scontro, Castor perde e Braccio, per nulla spaventato dalla mole di Cuoredibue, lo sfida, vincendo e salvando casa Oyl. Il giorno dopo, Olivia (che si \u00e8 intanto fidanzata con Popeye) rivela a Braccio di Ferro che Pisellino \u00e8 in grado di sapere il futuro, in quanto, durante lo scontro, non ha fatto altro che indicare suo padre come il vincitore, ancora prima che lo scontro fosse finito. Poldo, incuriosito dalla cosa, con una scusa lo prende e corre all'ippodromo a scommettere e vincere pi\u00f9 soldi per gli amici. Quando gli Oyl lo scoprono, anche loro si fanno tentare dai soldi facili e Popeye prende Pisellino e lo porta via.\nBrutus, che aveva assistito a tutto, promette a Poldo una scorta a vita di hamburger se gli porter\u00e0 il marmocchio. Sistematosi in un capannone del molo, Braccio di Ferro viene nuovamente tormentato dall'esattore, ma il marinaio lo spinge in acqua, venendo acclamato da tutta Sweethaven per avergli tenuto testa e, durante la confusione, Poldo ne approfitta per prendere Pisellino. Il piano di Brutus, come riveler\u00e0 al Commodoro, \u00e8 quello di usare il potere del piccolo per poter trovare tesori come quello che lo stesso Commodoro ha perso, ma questi rivela che in realt\u00e0 non gli ha mai detto dove si trova perch\u00e9 non si fidava, giustamente, di lui. Olivia, dopo aver scoperto Poldo, lo costringe a rimediare al suo errore e, dirigendosi dalla nave del Commodoro, scoprono non solo che Brutus lo ha legato, ma che questi \u00e8 il padre perduto di Braccio di Ferro, Braccio di Legno. I due corrono ad avvisare Popeye che corre a liberare e riunirsi il padre, il quale non \u00e8 convinto, nonostante le apparenze, che lui possa essere suo figlio e gli chiede di dimostrarglielo mangiando una scatola di spinaci, ma Popeye, che non ha mai sopportato gli spinaci, finge di mangiarli e poi gli chiede dove sia ora Pisellino.\nBrutus, intanto, ha preso possesso di una nave e, dopo aver preso anche Olivia, si dirige all'isola dove \u00e8 nascosto il tesoro di Braccio di Legno tramite le indicazioni di Pisellino. Tutta la famiglia Oyl, Braccio di Legno e Popeye lo inseguono tramite una sgangherata barca e raggiungono l'isola, dove Popeye combatte contro Brutus mentre Braccio di Legno e gli Oyl tentano di salvare Olivia, il tesoro e Pisellino dalle grinfie di un polpo gigante. Braccio di Legno apre il suo tesoro, che si scopre essere solo i pochi ricordi di Popeye e qualche scatola di spinaci di riserva, che passa a Braccio perch\u00e9 possa tenere testa al polpo e a Brutus. Brutus, saputo che Popeye non sopporta gli spinaci, lo costringe a mangiarli e Braccio di Ferro diventa ancora pi\u00f9 forte e stende con un solo cazzotto Brutus e scaraventa il polpo in cielo. Letteralmente giallo dalla paura, Brutus se la da a gambe e gli Oyl e la famiglia di Popeye si mettono a festeggiare.\nProduzione.\nIl film \u00e8 stato girato nei pressi di Mellie\u0127a, a Malta, dove il villaggio costruito per l'occasione non \u00e8 stato abbattuto al termine della lavorazione, ma \u00e8 diventato una meta turistica chiamata Popeye Village.\nRiprese.\nIl film \u00e8 stato girato tra il 23 gennaio ed il 2 giugno 1980.\nCast.\nIl ruolo di Brutus \u00e8 impersonato dal possente Paul L. Smith, gi\u00e0 villain in una serie di note pellicole hollywoodiane come \"Fuga di mezzanotte\", del regista Alan Parker, \"Dune\", diretto da David Lynch, ed \"I due criminali pi\u00f9 pazzi del mondo\", diretto da Sam Raimi e scritto dai fratelli Joel ed Ethan Coen. Il ruolo di Olivia Oyl \u00e8 interpretato invece da Shelley Duvall, quello stesso anno gi\u00e0 tra i protagonisti di \"Shining\", diretto da Stanley Kubrick, con il quale ebbe non poche tensioni. Il protagonista Braccio di Ferro \u00e8 Robin Williams, al suo esordio cinematografico da protagonista, dopo aver ottenuto successo in televisione con la serie \"Mork &amp; Mindy\".\nDistribuzione.\nil film \u00e8 uscito nelle sale statunitensi il 6 dicembre 1980.\nAccoglienza.\nIncassi.\nNel week-end d'esordio la pellicola incass\u00f2 6 milioni di dollari negli Stati Uniti, raggiungendo i 32 milioni dopo un mese. Il film totalizz\u00f2 in Nord America - pi\u00f9 del doppio rispetto ai 20 milioni di budget - e un incasso globale di 60 milioni. Nonostante il discreto successo, gli incassi non furono neanche lontanamente all'altezza del blockbuster che la Paramount e la Disney si aspettavano, e il film fu quindi etichettato come flop.\nCritica.\nIl film ha ricevuto critiche miste. Sul sito Rotten Tomatoes registra il 59% delle recensioni professionali positive, scrivendo che \"la versione di Altman dell'iconico fumetto \u00e8 disordinata e selvaggiamente irregolare, ma il suo robusto umorismo e il suo esagitato fascino sono irresistibili\". Su IMDb ha una valutazione di 5,2/10. Su Metacritic ha invece un punteggio di 64 su 100 basato su 14 recensioni.\nAlcune recensioni furono molto positive. Roger Ebert afferm\u00f2 che Shelley Duvall era nata per interpretare Olivia Oyl, e che Altman aveva dimostrato che era \"possibile prendere le linee generali di un fumetto e trasformarle in intrattenimento sofisticato\". Altri critici diedero invece un giudizio negativo, come Leonard Maltin, che scrisse: \"L'amato marinaio di E.C. Segar si imbarca su una nave che affonda in questo film sorprendentemente noioso. Un coraggioso cast fa del suo meglio con una sceneggiatura poco divertente, una scenografia ingombra e alcune sedicenti canzoni.\""}
{"id": "2069062", "revid": "309289", "url": "https://it.wikipedia.org/wiki?curid=2069062", "title": "Ust'ja", "text": "La Ust'ja () \u00e8 un fiume della Russia europea settentrionale (oblast' di Arcangelo), affluente di destra della Vaga (bacino idrografico della Dvina Settentrionale).\nDescrizione.\nNasce da alcuni rilievi collinari presso il confine fra la oblast' di Arcangelo e quella di Vologda. Scorre da est a ovest attraverso 4 distretti della regione di Arcangelo (Kotlasskij, Krasnoborskij, Ust'janskij, Vel'skij) cambiando pi\u00f9 volte la direzione della corrente, in una sorta di grande \"zig zag\", in una zona coperta dalla taiga, con direzione mediamente occidentale. Molti piccoli insediamenti si susseguono lungo il suo corso (il maggiore \u00e8 Oktjabr'skij). Sfocia dopo 477\u00a0km di corso nel medio corso della Vaga, a 259\u00a0km dalla foce. Il maggiore affluente ricevuto \u00e8 la Kok\u0161enga, che confluisce dalla sinistra idrografica non molto lontano dalla confluenza nella Vaga.\nIl fiume \u00e8 gelato, mediamente, dalla fine di ottobre o dai primi di novembre alla fine di aprile o all'inizio di maggio; nei restanti periodi, \u00e8 navigabile nel basso corso."}
{"id": "2069064", "revid": "80339", "url": "https://it.wikipedia.org/wiki?curid=2069064", "title": "Vorone\u017e (fiume)", "text": "Il Vorone\u017e () \u00e8 un fiume della Russia europea settentrionale (oblast' di Tambov, Lipeck e Vorone\u017e), affluente di sinistra del Don.\nIl fiume ha origine dalla confluenza dei due rami sorgentizi Pol'noj Vorone\u017e (lungo 178\u00a0km) e Lesnoj Vorone\u017e (164\u00a0km) presso il villaggio di Novonikol'skoe (a sud-ovest della citt\u00e0 di Mi\u010durinsk); scorre dapprima verso nord-ovest, gira poi a sud-ovest e attraversa prima la citt\u00e0 di Lipeck poi quella di Vorone\u017e, sfociando quindi nel Don 1\u00a0403\u00a0km a monte della sua foce. Ha una lunghezza di 342\u00a0km; l'area del suo bacino \u00e8 di 21\u00a0600\u00a0km\u00b2. I maggiori affluenti sono: Usman' (lungo 151\u00a0km) e Matyra (180\u00a0km), ambedue provenienti dalla sinistra idrografica."}
{"id": "2069065", "revid": "84184", "url": "https://it.wikipedia.org/wiki?curid=2069065", "title": "Jean-Baptiste-Louis Crevier", "text": "Biografia.\nFiglio di un tipografo, fu allievo dello storico Charles Rollin e divenne professore di retorica nel collegio di Beauvais, occupando tale cattedra per pi\u00f9 di vent'anni, nel corso dei quali pubblic\u00f2 diverse opere storiografiche, pi\u00f9 utili che brillanti.\nIn particolare, termin\u00f2 la \"Histoire romaine\" lasciata incompiuta da Rollin \u2013 \u00e8 l'autore dei volumi dall'VIII al XVI \u2013 nella quale i lettori vi trovano un insieme meglio costruito e disposto, delle riflessioni fuse pi\u00f9 abilmente nel trattamento delle vicende con minori digressioni, ma il discepolo resta inferiore al suo maestro nella nobilt\u00e0 e nel fascino della scrittura.\nCrevier prosegu\u00ec idealmente l'opera del Rollin\u00a0\u2013 che aveva trattato la storia di Roma dalla fondazione alla fine della Repubblica - scrivendo una \"Histoire des empereurs romains jusqu'\u00e0 Constantin\", pubblicata in 6 volumi nel 1750 e in 12 nel 1763. L'opera riserva gli stessi difetti della precedente, con qualche scelta di dettagli poco felici, uno stile senza grazia e diffuso di latinismi; ma il rigoroso ordinamento dei fatti, i commenti convincenti e la cura posta nel trattamento dell'ingrato materiale offerto dalle fonti tardo-imperiali, rendono il complesso dell'opera degno di considerazione e di elogio.\nScrisse anche i 6 volumi dei \"Titi-Livii Patavini Historiarum libri 35, cum notis\" 1748, arricchiti da note giudiziose e preceduti da una prefazione ingegnosa ed elegante anche se piuttosto retorica; tuttavia essi furono apprezzati dagli studiosi stranieri. \nL\"'Histoire de l'Universit\u00e9 de Paris, depuis son origine jusqu'en 1600\", Paris, 1761, in 7 volumi, \u00e8 un ampio riassunto dell'opera di Cesar Egasse du Boulay. Qui Crevier \u00e8 ancora pi\u00f9 secco che altrove e tale caratteristica, inaccettabile dagli antichi commentatori che pretendono dalla lettura della storia le suggestioni della letteratura, gli ha valso il rimprovero di una familiarit\u00e0 spinta fino alla negligenza. Nelle \"Observations sur l'Esprit des Lois\", Crevier non si dimostra all'altezza di giudicare Montesquieu e la superficialit\u00e0 della sua critica gli procur\u00f2 l'ironia di Voltaire.\nLa \"Rh\u00e9torique fran\u00e7aise\", Paris, 1765, in 2 volumi, \u00e8 una delle migliori che furono scritte: l'autore espone con bell'arte, metodo e pulizia d'espressione i precetti di Aristotele, di Cicerone e di Quintiliano, ben scegliendo i propri esempi, anche se vi manca quell'eloquenza, attraente perch\u00e9 naturale e insinuante, che rende cos\u00ec piacevole la lettura dell'analogo \"Trait\u00e9 des \u00e9tudes\" del Rollin. \nCrevier collabor\u00f2 anche alla revisione, insieme con Coffin e Lebeau, de \"L'Anti-Lucr\u00e8ce\". A sua lode, \u00e8 stato osservato come egli, ligio alle regole di Port-Royal, abbia evitato con cura ogni spirito di parte. Stimabile per la sua onest\u00e0 intellettuale e il suo laborioso rigore, Crevier fu giudicato dai suoi contemporanei meno di quanto meritasse il suo effettivo valore."}
{"id": "2069066", "revid": "309289", "url": "https://it.wikipedia.org/wiki?curid=2069066", "title": "Usta", "text": "La Usta () \u00e8 un fiume della Russia europea centrale (oblast' di Ni\u017enij Novgorod e di Kirov), affluente di destra della Vetluga (bacino idrografico del Volga).\nLa sorgente del fiume si trova nel Ton\u0161aevskij rajon (Ni\u017enij Novgorod). Poco dopo la sorgente, scorre nel Kiknurskij rajon della regione di Kirov, quindi scorre di nuovo attraverso la regione di Nizhny Novgorod. Il canale \u00e8 tortuoso, la direzione generale della corrente \u00e8 verso ovest, poi verso sud. La valle del fiume \u00e8 densamente popolata; ci sono un gran numero di villaggi sul fiume. L'insediamento pi\u00f9 grande \u00e8 la citt\u00e0 di Uren'. Sfocia nella Vetluga a 169\u00a0km dalla foce, poco a nord del villaggio di Voskresenskoe. Il fiume ha una lunghezza di 253\u00a0km, l'area del suo bacino \u00e8 di 6\u00a0030\u00a0km\u00b2. Gela da novembre ad aprile. L'affluente maggiore \u00e8 la Baja (lunga 106\u00a0km) proveniente dalla destra idrografica."}
{"id": "2069067", "revid": "20060898", "url": "https://it.wikipedia.org/wiki?curid=2069067", "title": "Impero romano di Occidente", "text": ""}
{"id": "2069068", "revid": "309289", "url": "https://it.wikipedia.org/wiki?curid=2069068", "title": "Usa (affluente del Tom')", "text": "La Usa () \u00e8 un fiume della Russia siberiana sudoccidentale, affluente di destra del Tom'. Scorre nel Me\u017edure\u010denskij rajon e nel distretto urbano della citt\u00e0 di Me\u017edure\u010densk, nell'Oblast' di Kemerovo.\nDescrizione.\nLa Usa scende dai monti Kuzneckij Alatau, vicino al confine con la Chakassia. La lunghezza del fiume \u00e8 di 179\u00a0km, l'area del bacino \u00e8 di 3\u00a0610\u00a0km\u00b2. La sua portata media annua, a 8\u00a0km dalla foce, presso la citt\u00e0 di Me\u017edure\u010densk, \u00e8 di 146,35\u00a0m\u00b3/s. Sfocia nel Tom' a 651\u00a0km dalla sua foce. Sullo stemma della citt\u00e0 \u00e8 raffigurata la confluenza di Usa e Tom'.\nIl fiume gela da novembre - inizio dicembre, sino ad aprile - inizio maggio. I suoi maggiori affluenti sono: da destra, \u010ceksu (\u0427\u0435\u043a\u0441\u0443), Belaja Usa (\u0411\u0435\u043b\u0430\u044f \u0423\u0441\u0430) e \u010c\u00ebrnaja Usa (\u0427\u0451\u0440\u043d\u0430\u044f \u0423\u0441\u0430); da sinistra, Tumujas (\u0422\u0443\u043c\u0443\u044f\u0441) e \u0160ataj (\u0428\u0430\u0442\u0430\u0439)."}
{"id": "2069069", "revid": "24823", "url": "https://it.wikipedia.org/wiki?curid=2069069", "title": "Impero Romano di Occidente", "text": ""}
{"id": "2069074", "revid": "33689", "url": "https://it.wikipedia.org/wiki?curid=2069074", "title": "Maurizio Billi", "text": ""}
{"id": "2069075", "revid": "1784938", "url": "https://it.wikipedia.org/wiki?curid=2069075", "title": "Controvento", "text": "Controvento pu\u00f2 riferirsi a:"}
{"id": "2069076", "revid": "309289", "url": "https://it.wikipedia.org/wiki?curid=2069076", "title": "Usa (affluente del Volga)", "text": "La Usa \u00e8 un fiume della Russia europea sudorientale (Oblast' di Ul'janovsk e di Samara), affluente di destra del Volga.\nIl fiume ha origine nello spartiacque Volga-Svijaga vicino al villaggio di Gremja\u010dij da due sorgenti che formano i torrenti Bol'\u0161aja e Malaja Usa. Il bacino si trova all'interno delle alture del Volga. Scorre in direzione settentrionale, poi orientale descrivendo un ampio arco e scende verso sud-est. Sfocia nella lunga e stretta baia della Usa del bacino di Samara. Il fiume ha una lunghezza di 76\u00a0km (sommato alla lunghezza della baia arriva a 143\u00a0km), l'area del suo bacino \u00e8 di 2\u00a0240\u00a0km\u00b2. La valle del fiume \u00e8 una pianura alluvionale, larga fino a 3-4\u00a0km."}
{"id": "2069077", "revid": "36426", "url": "https://it.wikipedia.org/wiki?curid=2069077", "title": "Architettura del manierismo", "text": ""}
{"id": "2069079", "revid": "110157", "url": "https://it.wikipedia.org/wiki?curid=2069079", "title": "Chiesa di Santa Maria Annunziata delle Turchine", "text": "La chiesa di Santa Maria Annunziata delle Turchine \u00e8 una chiesa sconsacrata di Roma, nel rione Monti, in via Francesco Sforza.\nCos\u00ec l'Armellini, nel 1891, parlava di questa chiesa, gi\u00e0 sconsacrata al suo tempo:\nIl monastero venne soppresso nell'agosto 1872 e le monache del'Ordine della Santissima Annunziata si trasferirono in luoghi diversi prima di accasarsi definitivamente nel 1939 nell'attuale monastero sulla via Portuense. La chiesa fu sconsacrata ed adibita ad usi civili. Oggi \u00e8 sede della sezione provinciale romana dell'Associazione nazionale dei paracadutisti d'Italia."}
{"id": "2069084", "revid": "110157", "url": "https://it.wikipedia.org/wiki?curid=2069084", "title": "Us (fiume)", "text": "L'Us () \u00e8 un fiume della Russia siberiana, affluente di destra dello Enisej. Scorre nel Territorio di Krasnojarsk.\nIl fiume ha origine dai monti Saiani Occidentali. La sua lunghezza \u00e8 di 356\u00a0km, l'area del bacino \u00e8 di 8\u00a0940\u00a0km\u00b2. \nSfocia nello Enisej a 3\u00a0232\u00a0km dalla foce, nel bacino Sajano-\u0160u\u0161enskoe dove forma la baia Usinskij. Il fiume gela a novembre e il ghiaccio rimane fino ad aprile - inizio maggio."}
{"id": "2069086", "revid": "767487", "url": "https://it.wikipedia.org/wiki?curid=2069086", "title": "Podkumok", "text": "Il Podkumok \u00e8 un fiume della Russia europea meridionale (Repubblica Autonoma della Kara\u010daj-Circassia e Territorio di Stavropol'), affluente di destra della Kuma."}
{"id": "2069087", "revid": "1573940", "url": "https://it.wikipedia.org/wiki?curid=2069087", "title": "Chiesa di San Giovanni Battista dei Cavalieri di Rodi", "text": "La cappella palatina di San Giovanni Battista dei Cavalieri di Rodi \u00e8 una chiesa di Roma nel rione Monti, in piazza del Grillo.\nBench\u00e9 l'edificio sia costruito su resti del foro di Augusto, la chiesa \u00e8 una costruzione moderna (risale al 1946), ricavata all'interno di uno degli ambienti della Casa, detta anche Castello, dei Cavalieri di Rodi (oggi Sovrano Militare Ordine di Malta), a sua volta costruita sulle preesistenze di epoca romana. Questi cavalieri, che acquisirono i beni dei Templari, soppressi come Ordine all'inizio del XIV secolo, edificarono la loro casa sui resti del foro di Augusto: costruita in laterizio, presenta un grande arco nella facciata ed una finestra quattrocentesca a croce.\nLa chiesa \u00e8 ricavata in un quadriportico a pilastri con archi in travertino. Nella parete di fondo vi \u00e8 l'altare con sculture di Alfredo Biagini (1886-1952)."}
{"id": "2069088", "revid": "309289", "url": "https://it.wikipedia.org/wiki?curid=2069088", "title": "P\u00ebza", "text": "La P\u00ebza \u00e8 un fiume della Russia europea nordoccidentale (Oblast' di Arcangelo), affluente di destra del Mezen'. Scorre nell'Mezenskij rajon dell'Oblast' di Arcangelo.\nIl fiume \u00e8 formato dalla confluenza dei fiumi Bludnaja e Ro\u010duga che scendono dal versante occidentale dei bassi rilievi dei monti Timani. Scorre poi successivamente con direzione occidentale attraversando una regione pianeggiante e paludosa, poco popolata e coperta dalla taiga; sfocia nel Mezen' nel suo basso corso, a 86\u00a0km dalla sua foce nel mar Bianco. \nLa P\u00ebza \u00e8 gelata, mediamente, dai primi di novembre ai primi di maggio; la stagione primaverile \u00e8 caratterizzata dalle piene pi\u00f9 abbondanti, quando la portata pu\u00f2 salire fino a 2.500\u00a0m\u00b3/s (contro una media annua di 130) e il fiume diventa navigabile per 300\u2013320\u00a0km a monte della foce.\nIl maggior affluente \u00e8 la Njafta (lunga 138\u00a0km) proveniente dalla sinistra idrografica."}
{"id": "2069092", "revid": "309289", "url": "https://it.wikipedia.org/wiki?curid=2069092", "title": "Majme\u010da", "text": "La Majme\u010da \u00e8 un fiume della Russia siberiana settentrionale (kraj di Krasnojarsk), affluente di destra della Cheta (bacino idrografico della Chatanga).\nNasce nella parte settentrionale del vastissimo altopiano della Siberia centrale, dalla sua sezione chiamata altopiano Putorana; scorre in una zona montuosa e spopolata, dapprima con direzione mediamente nordorientale, successivamente settentrionale, con corso grossolanamente parallelo a quello del fiume Kotuj. Nel basso corso entra nel bassopiano della Siberia settentrionale; sfocia nella Cheta alcune decine di chilometri a monte del piccolo insediamento omonimo. I suoi maggiori affluenti sono Kuntykachy e Ambardach, provenienti entrambi dalla sinistra idrografica.\nLa Majme\u010da \u00e8 gelata in superficie per la maggior parte dell'anno, all'incirca da ottobre a maggio, compresi; il mese di giugno vede normalmente la fase di piena annuale."}
{"id": "2069093", "revid": "287204", "url": "https://it.wikipedia.org/wiki?curid=2069093", "title": "Majmeca", "text": ""}
{"id": "2069094", "revid": "80339", "url": "https://it.wikipedia.org/wiki?curid=2069094", "title": "Majmecha", "text": ""}
{"id": "2069096", "revid": "80339", "url": "https://it.wikipedia.org/wiki?curid=2069096", "title": "Maymecha", "text": ""}
{"id": "2069097", "revid": "20061145", "url": "https://it.wikipedia.org/wiki?curid=2069097", "title": "Poesia bucolica greca", "text": ""}
{"id": "2069099", "revid": "1573940", "url": "https://it.wikipedia.org/wiki?curid=2069099", "title": "Chiesa di Santa Maria del Buon Consiglio", "text": "La chiesa di Santa Maria del Buon Consiglio \u00e8 una chiesa di Roma, nel rione Monti, in via del Buon Consiglio all'incrocio con via del Cardello.\nQuesta chiesa, conosciuta in passato anche come \"San Pantaleo ai Tre Forni\" o, dopo il 1587, come \"San Biagio ai Monti\" (quando un'omonima e vicina chiesa fu distrutta), sembra risalire al XII secolo: infatti, secondo quanto riferisce l'Armellini (p.\u00a0145), dietro l'altare vi era un cippo marmoreo con un'epigrafe che ricordava la consacrazione di quell'altare avvenuta sotto il pontificato di Papa Pasquale II nel 1113. L'Huelsen riferisce di un'altra epigrafe, ora perduta, secondo la quale Papa Alessandro III il 23 dicembre 1260 conferma la dedica fatta dal suo predecessore Pasquale II, e nomina la chiesa col titolo di \"Sancti Pantaleonis in tribus fornis\".\nSecondo la tradizione, in questa chiesa fu tenuto nascosto il corpo del martire San Pantaleo, quando le sue spoglie furono trasportate da Nicomedia a Roma. La chiesa fu officiata dai monaci basiliani di Grottaferrata fino al 1635; fu poi affidata al clero secolare. Nel 1748 essa fu concessa da papa Benedetto XIV all'Arciconfraternita della Beata Vergine del Buon Consiglio, da cui il nome con cui d'ora in avanti la chiesa sar\u00e0 conosciuta.\nOggi la chiesa, ancora affidata all'Arciconfraternita di Maria Santissima del Buon Consiglio, \u00e8 anche sede dell'Associazione Comboniana \u201cServizio Emigranti e Profughi\u201d.\nA Roma vi \u00e8 un'altra chiesa con lo stesso titolo, nel quartiere Tuscolano, parrocchia dal 1919."}
{"id": "2069104", "revid": "76963", "url": "https://it.wikipedia.org/wiki?curid=2069104", "title": "Zard", "text": "Inizialmente si trattava di un gruppo formato da 5 membri; tuttavia, Sakai \u00e8 l'unico membro rimasto costantemente nel gruppo e, per questo motivo, il nome Zard viene utilizzato anche per riferirsi a Sakai stessa.\nBiografia.\nPrima di debuttare come cantante, Izumi Sakai \u00e8 stata una \"karaoke queen\", una \"promotional model\" e una \"race queen\".\nAl debutto il gruppo era formato da: Izumi Sakai (cantante, paroliere), Fumihito Machida (chitarrista), Hiroyasu Hoshi (bassista), K\u014dsuke Michikura (batterista) e Kimitaka Ikezawa (tastierista). Debuttarono nel 1991 con il singolo \"Good-bye My Loneliness\". Il singolo rimase per molte settimane in Top 10 e il successo continu\u00f2 con il primo album intitolato come il singolo.\nGli Zard fecero uscire altri 2 singoli e un album nel 1991, ma il successo arriv\u00f2 nell'agosto del 1992 con il quarto singolo \"Nemurenai yoru o daite\". Il singolo debutt\u00f2 al primo posto e l'album uscito un mese dopo, \"Hold Me\", arriv\u00f2 a vendere pi\u00f9 di un milione e mezzo di copie.\nCon tutta questa popolarit\u00e0 il gruppo fu invitato in tutti i canali TV locali e partecip\u00f2 a molti programmi musicali, ma improvvisamente la band decise di non mostrarsi pi\u00f9 in TV; questa decisione non cambi\u00f2 nemmeno quando Zard divenne un'artista solista.\nA fine anno 1992 pubblicarono il quinto singolo \"In My Arms Tonight\", ma non ebbe lo stesso successo del singolo precedente.\n1993 - L'anno di Zard.\nIl 1993 fu l'anno in cui Zard ebbe il successo pi\u00f9 assoluto. Il primo singolo dell'anno, \"Makenaide\", arriv\u00f2 a vendere 1,645,010 copie e fu il singolo con le vendite pi\u00f9 alte di tutta la sua carriera. Da qui in poi inizi\u00f2 a produrre hit su hit per tutto il periodo degli anni '90. Il secondo singolo a vendere pi\u00f9 di un milione di copie fu l'ottavo pubblicato, \"Yureru omoi\". Con l'uscita del quarto album, intitolato come l'ottavo singolo, Zard ebbe il suo primo album a vendere pi\u00f9 di 2 milioni di copie. Nel 1993 ZARD collabor\u00f2 con altri artisti J-Pop (Zyyg, Rev, Wands) per creare un singolo speciale intitolato \"Hateshinai yume o\", cui partecip\u00f2 anche il famoso giocatore di baseball Shigeo Nagashima.\nIzumi Sakai partecip\u00f2 anche all'album tributo \"Royal Straight Soul III Volume 2\", dove cant\u00f2 la \"cover\" di \"This Masquerade\" di Leon Russell.\nSakai fu anche una prolifica scrittrice di \"lyrics\" e poetessa: ha scritto svariati libri di poesie e molte canzoni per altri artisti quali Field of View (la famosa \"Dan Dan Kokoro Hikareteku\", sigla di apertura di \"Dragon Ball GT\", \u00e8 solo una delle tante canzoni scritte per loro), Wands e Deen.\nLe sue canzoni furono utilizzate per serie come \"Dragon Ball GT\", \"Slam Dunk\" e \"Detective Conan\", l'anime preferito di Sakai, che conta in totale ben 9 sigle composte da Zard (\"Unmei no Roulette mawashite\", \"Hoshi no kagayaki yo\", \"Glorious Mind\", \"Ai wa kurayami no naka de\", \"Ashita o yumemite\", \"Kanashii hodo anata ga suki\", \"Sh\u014djo no koro ni modotta mitai ni\", \"Natsu o matsu Sail no you ni\" e \"Tsubasa o hirogete\"). Ha duettato con Tak Matsumoto dei B'z per il suo album di collaborazioni con le migliori cantanti Giza.\nIl suo primo vero concerto risale al 1999 e il primo tour, che dur\u00f2 4 mesi, al 2004.\nNel 2006 Zard pubblic\u00f2 2 singoli e il \"Best\" per il suo 15\u00ba anniversario seguito da un DVD con tutti i video della sua carriera.\n2007 - La morte.\nAd aprile 2007 venne reso noto che era malata di cancro e venne ricoverata all'ospedale privato Keiou.\nIl 26 maggio 2007 alle 5:40 viene rinvenuta a terra nel cortile dell'ospedale essendo caduta dalla altezza di 3 metri dalla pi\u00f9 bassa rampa di emergenza. Viene soccorsa e portata in reparto rianimazione, ma ogni tentativo risulta vano. Il 27 maggio 2007 alle 15:10 Izumi Sakai muore all'et\u00e0 di 40 anni per contusione cerebrale.\nLe cause della caduta risultano tuttora controverse. Non \u00e8 infatti chiaro se si fosse trattato di un suicidio o di un incidente. La versione riportata dalle autorit\u00e0 \u00e8 quella di un incidente: Sakai sarebbe scivolata sul suolo sdrucciolevole della rampa bagnata dalle piogge della sera prima. Ad avvalorare tale tesi c'\u00e8 il fatto che se Sakai avesse oculatamente pianificato un suicidio si sarebbe gettata da un'altezza ben pi\u00f9 elevata. Bisogna per\u00f2 osservare che la rampa in questione non aveva gradini, essendo predisposta per disabili, ed aveva una lievissima pendenza. Inoltre la barriera di protezione era alta 1.2 metri, risulta quindi difficile pensare che Sakai, essendo alta 1.65 metri, possa essere stata sbalzata oltre la barriera senza una spinta ulteriore.\nIl funerale si \u00e8 tenuto il 30 maggio 2007, e solo i parenti furono presenti. In totale erano presenti 20 persone. La giornata in sua memoria dedicata ai fan si svolse il 27 giugno 2007 a Minato. Per l'occasione in una piazza fu allestito un maxischermo in cui vennero proiettati i suoi maggiori successi e la piazza fu riempita di 200.000 fiori bianchi e blu di Hydrangea e Delphinium.\nLo stesso anno aveva intenzione di organizzare un altro tour e un nuovo album studio (l'ultimo risale al 2005).\nDopo la sua morte \u00e8 stato pubblicato un singolo postumo, \"Glorious Mind\": siccome era stato registrato solo il ritornello, la canzone \u00e8 stata pubblicata unendovi un'altra registrazione anch'essa inedita (infatti il ritornello \u00e8 in giapponese, il resto della canzone in inglese), ed \u00e8 stata usata come sigla iniziale per quattro speciali di un'ora di Detective Conan (episodi dal 487 al 490 della numerazione originale). Una versione riarrangiata di , canzone dell'album \"Good-bye My Loneliness\" del 1991, \u00e8 stata utilizzata come sigla della saga dello \"Scontro tra rosso e nero\", diventando una delle poche canzoni utilizzate come sigla di un anime dopo la pubblicazione in CD (in questo caso, 17 anni dopo). \u00c8 stata ripubblicata nel singolo \"Tsubasa o hirogete/Ai wa kurayami no naka de\" (\"Tsubasa o hirogete\" \u00e8 la sigla del )."}
{"id": "2069105", "revid": "1284406", "url": "https://it.wikipedia.org/wiki?curid=2069105", "title": "Basilica del Sacro Cuore di Cristo Re", "text": "La basilica del Sacro Cuore di Cristo Re, anche Tempio di Cristo Re, \u00e8 una chiesa di Roma, nel quartiere Della Vittoria, in viale Mazzini. Fu realizzata a cavallo degli anni venti e trenta su progetto dell'architetto Marcello Piacentini, da alcuni considerata una delle sue opere pi\u00f9 rappresentative, e costitu\u00ec la prima applicazione dei canoni del moderno al panorama dell'architettura sacra romana.\nStoria.\nL'impulso per una nuova chiesa per il quartiere Della Vittoria (gi\u00e0 Piazza d'Armi) venne dal padre dehoniano Ottavio Gasparri con la fine della prima guerra mondiale. Inizialmente la chiesa doveva essere titolata Tempio della Pace in ricordo dei caduti della Grande guerra e come auspicio di pace universale.\nDirettore tecnico fu l'ingegner Gualtiero Canali, laureato nel 1908 al Politecnico di Torino e specializzatosi subito nel calcolo dei cementi armati. Ardite alcune soluzioni da lui ideate per l'edificazione della Basilica. \nIl progetto iniziale, affidato gi\u00e0 nel 1919 a Marcello Piacentini, prevedeva una costruzione in stile barocchetto che ricalcava nella planimetria lo schema delle chiese romane cinquecentesche. I lavori iniziarono nel maggio 1920 con la posa della prima pietra per la costruzione della canonica. Soltanto nel 1924, dopo molte variazioni al progetto, si cominci\u00f2 con la costruzione della chiesa stessa. I lavori proseguirono fino al 1929 per interrompersi alla morte di padre Gasparri nel 1929. In questo momento la chiesa si presentava con i muri perimetrali eretti fino all'aggetto della cupola. Intanto la cesura dei lavori si protrasse fino al 1931, un arco di tempo in cui l'andamento del dibattito sull'architettura italiana sub\u00ec una forte scossa che infine port\u00f2 all'affermazione del momento moderno nella produzione edilizia del regime fascista. Il generale riassestamento del giudizio sul linguaggio architettonico, sollecitato dallo stesso Mussolini e dall'ala progressista del movimento fascista, necessariamente indusse anche Piacentini ad adattare la sua propria concezione di architettura verso un'inclinazione di moderato modernismo. Colse quindi l'occasione per modificare sostanzialmente il progetto volgendolo attraverso una lettura di semplificazione e razionalizzazione simile a quella operata dal suo allievo prodigio Giuseppe Vaccaro nel progetto per il palazzo delle poste a Napoli, allora anch'esso in corso di realizzazione.\nA partire dalla stessa pianta della chiesa che divenne una via di mezzo tra croce latina e croce greca. La modificazione del precedente progetto comport\u00f2 una vera e propria svolta in chiave moderna. Pur mantenendo l'impostazione classicheggiante della facciata in forma di arco di trionfo, tipica del neo-monumentalismo piacentiniano, lavor\u00f2 per semplificazione e spoliazione nell'ottica di un razionalismo italiano.\nIl risultato, tra l'esterno con materiali \"romani\", i mattoni a cortina fatti a mano e le finiture in travertino, e l'interno con cemento armato a vista, rappresent\u00f2 una sintesi di rottura in chiave \"Novecento\", dello stile revival classicheggiante ancora imperante all'epoca, esemplificato dalla neorinascimentale chiesa della Gran Madre di Dio di Cesare Bazzani, costruita negli stessi anni, 1931-1933, poco lontano dal Tempio piacentiniano.\nInaugurata nel 1934, la chiesa era gi\u00e0 stata eretta a parrocchia da papa Pio XI il 31 ottobre 1926 con la lettera apostolica \"Regis pacifici\". Il 5 febbraio 1965, con la costituzione apostolica \"Sacrum Cardinalium Collegium\", papa Paolo VI le diede il titolo cardinalizio omonimo. Il 3 luglio dello stesso anno Paolo VI, col motu proprio \"Recentioris architecturae\", l'ha insignita del titolo di basilica minore.\nDescrizione.\nLa chiesa, a tre navate, presenta una pianta a met\u00e0 tra croce greca e croce latina, con il transetto avanzato, sormontato da una cupola di 20 metri di diametro, per un'altezza di 36 metri. La navata centrale ha lunghezza di 70 metri.\nCaratteristici della chiesa i due campanili gemelli leggermente arretrati rispetto alla facciata, caratterizzata dai tre portali, le cui proporzioni erano riprese da quelle degli archi trionfali romani.\nIl portone principale \u00e8 sormontato da un altorilievo raffigurante il Sacro Cuore di Cristo Re di Arturo Martini. All'interno una \"Via Crucis\" di Alfredo Biagini e affreschi di Achille Funi.\nLa Chiesa possiede un concerto di 5 campane in Sib2 montate a slancio, della fonderia Bianchi di Varese. Le tre piccole sono nel campanile di sinistra e suonano le note: Fa3, Mib3 e Re3. Le due grandi sono nel campanile di destra e suonano le note Do3 e Sib2"}
{"id": "2069120", "revid": "92723", "url": "https://it.wikipedia.org/wiki?curid=2069120", "title": "Chiesa evangelica valdese in Trevi", "text": "La chiesa evangelica valdese in Trevi \u00e8 un luogo di culto cristiano situato a Roma, nel rione Trevi, su via Quattro Novembre, strada che congiunge via Nazionale e piazza Venezia. Esiste un'altra chiesa valdese nella capitale: si trova in piazza Cavour, nel rione Prati.\nStoria.\nNella seconda met\u00e0 del XIX secolo, si stabil\u00ec a Roma una comunit\u00e0 di fede valdese che volle costruire, per il proprio culto, un tempio. Venne individuato un terreno nei pressi di piazza Venezia, ottenuto grazie all'intermediazione del diacono valdese marchese Giulio Especo y Vera e alle conoscenze storiche della sua famiglia, e ad una sottoscrizione alla quale partecip\u00f2, in maniera determinante, anche il reverendo Robert Walter Stewart.\nIl progetto si deve a Benedetto Andolfi e la costruzione della chiesa inizi\u00f2 nel 1883 per terminare l'anno successivo.\nDescrizione.\nArte e architettura.\nIl luogo di culto \u00e8 inserito all'interno di un pi\u00f9 grande edificio, situato in posizione angolare lungo via IV Novembre, sul lato opposto rispetto al Museo delle cere e al palazzo dell'INAIL. L'esterno \u00e8 in stile neoromanico e l'ingresso principale dello stabile, corrispondente con quello della chiesa, \u00e8 costituito da un ampio arco a tutto sesto con parete quasi interamente mosaicata con elementi fitomorfi, al centro della quale vi sono il portale con lunetta semicircolare e un rosone con intelaiatura marmorea ad archetti. Il resto della facciata del palazzo \u00e8 caratterizzato da una serie di bifore (due piani inferiori) e trifore (due piani superiori, costruiti in un secondo momento) di varie fogge.\nLa chiesa si trova al pianterreno dell'edificio, alla sinistra del portale, parallela al tratto di via IV Novembre in direzione di piazza Venezia. L'ambiente, in stile neoclassico, \u00e8 costituito da un unico ambiente a pianta rettangolare, con soffitto a cassettoni e, lungo le pareti laterali, ampie bifore (quelle di destra sono finte) con vetrate policrome alternate a lesene corinzie lisce; mentre nella parete di fondo si apre l'abside semicircolare, al centro della quale vi \u00e8 il pulpito ligneo, quella d'ingresso presenta una cantoria, sorretta da due colonne corinzie, sulla quale trova luogo l'organo a canne.\nOrgano a canne.\nNella chiesa si trova l'organo a canne Carlo Vegezzi-Bossi \"opus 698\", costruito nel 1885 ed elettrificato dalla ditta Buccolini nel 1965, e dalla stessa restaurato nel 1999.\nLo strumento, a trasmissione elettrica e con 13 registri, \u00e8 formato da un unico corpo in cantoria, appoggiato al quale si trova la consolle; questa \u00e8 a trasmissione elettrica e dispone di due tastiere di 61 note e pedaliera di 30 note."}
{"id": "2069121", "revid": "1123217", "url": "https://it.wikipedia.org/wiki?curid=2069121", "title": "Podoscyphaceae", "text": ""}
{"id": "2069134", "revid": "6923", "url": "https://it.wikipedia.org/wiki?curid=2069134", "title": "Alfa Romeo 8C 2900B", "text": ""}
{"id": "2069135", "revid": "6923", "url": "https://it.wikipedia.org/wiki?curid=2069135", "title": "Alfa Romeo 8C 2900A", "text": ""}
{"id": "2069140", "revid": "6923", "url": "https://it.wikipedia.org/wiki?curid=2069140", "title": "Delahaye 135MS", "text": ""}
{"id": "2069142", "revid": "6923", "url": "https://it.wikipedia.org/wiki?curid=2069142", "title": "Bmw 328", "text": ""}
{"id": "2069150", "revid": "1318658", "url": "https://it.wikipedia.org/wiki?curid=2069150", "title": "I Don't Wanna Lose You", "text": "I Don't Wanna Lose You, conosciuta anche come \"True love\", \u00e8 un singolo della cantante statunitense naturalizzata svizzera Tina Turner.\nFu estratto come singolo dall'album della Turner \"Foreign Affair\" pubblicato nel 1989. Raggiunse l'ottava posizione sia della classifica dei singoli britannica che della classifica Adult Contemporary negli Stati Uniti. Nel singolo \u00e8 incluso un brano non presente nell'album, \"Stronger Than the Wind\"."}
{"id": "2069153", "revid": "11266", "url": "https://it.wikipedia.org/wiki?curid=2069153", "title": "Mariano Magrassi", "text": ""}
{"id": "2069159", "revid": "767487", "url": "https://it.wikipedia.org/wiki?curid=2069159", "title": "Miami Sound Machine", "text": "I Miami Sound Machine sono stati un gruppo musicale statunitense, noto per aver portato al successo la cantante di origini cubane Gloria Estefan.\nBiografia.\nIl gruppo, formatosi a Miami (Florida) nel 1975, era capeggiato da Emilio Estefan Jr. (che sposer\u00e0 Gloria nel 1978 e avr\u00e0 da lei due figli) e all'inizio era noto come i Miami Latin Boys. Il successo commerciale, per\u00f2, arriv\u00f2 con i loro ultimi album: \"Eyes of Innocence\", \"Primitive Love\" e \"Let It Loose\". Da essi furono estratti vari singoli di grande successo come i brani dance \"Conga\", \"Bad Boy\", \"Dr. Beat\" e la ballata \"Words Get in the Way\".\nNel 1988 il nome del gruppo \u00e8 stato ufficialmente abbandonato in maniera definitiva, con Gloria Estefan che ha intrapreso la carriera solista con successo. Tuttavia, nei suoi album, i MSM sono ancora il gruppo di supporto della cantante, anche se non vengono accreditati."}
{"id": "2069167", "revid": "1452073", "url": "https://it.wikipedia.org/wiki?curid=2069167", "title": "Involutina", "text": "L'involutina \u00e8 un difenilciclopentenone, sostanza contenuta in alcuni funghi del genere Paxillus (tra questi il \"Paxillus involutus\" fino a pochi anni fa considerato commestibile).\nTale sostanza \u00e8 stata da alcuni considerata tossica e responsabile della sindrome paxillica, sindrome allergica causata dall'ingestione di funghi. Tuttavia una vera e propria tossicit\u00e0 non \u00e8 stata ancora acclarata.\nA contatto con l'aria l'involutina si ossida dando vita a prodotti che determinano il colore bruno dei funghi che la contengono (Bresinsky e Besl, 1985)."}
{"id": "2069171", "revid": "287204", "url": "https://it.wikipedia.org/wiki?curid=2069171", "title": "Fivelandia 5", "text": "Fivelandia 5 \u00e8 il quindicesimo album discografico di Cristina D'Avena, pubblicato da Five Record Srl e distribuito da C.G.D. Messaggerie Musicali SpA, nel 1987.\nDescrizione.\nL'album \u00e8 il quinto capitolo della collana Fivelandia e contiene le sigle dei cartoni animati andati in onda sulle reti Mediaset nel periodo intorno alla pubblicazione e due sigle dei contenitori Bim bum bam e Ciao Ciao. Esso \u00e8 stato pubblicato in musicassetta e vinile e nel 2006 \u00e8 stato pubblicato in CD, prima in versione doppia e successivamente singola.\nLa copertina dell'album ospita Uan, Four e Five a bordo di una mongolfiera tappezzata con i cartoni animati delle relative sigle dell'album.\nDifferenze con la ristampa.\nL'album \u00e8 stato ristampato due volte in formato CD, doppia e singola a partire dal 28 aprile 2006.\nFivelandia 5 &amp; 6.\nFivelandia 5 &amp; 6 \u00e8 un album di Cristina D'Avena, pubblicato da Rti S.p.A. e distribuito da Edel, il 28 aprile. La copertina dell'album, riprende in un formato pi\u00f9 piccolo le copertine degli album originali. Tutti i brani dell'album sono stati rimasterizzati.\nFivelandia 5.\nFivelandia 5 \u00e8 un album di Cristina D'Avena, pubblicato da Rti SpA e distribuito da Edel, il 23 giugno. La copertina dell'album, riprende in un formato pi\u00f9 piccolo la copertina dell'album originale.\nFivelandia Reloaded - Volume 5.\nA cominciare da dicembre 2018, Rti ha iniziato a pubblicare delle versioni ridotte degli album originali. Per quanto riguarda il volume 5, delle 14 tracce presenti nella ristampa, ne sono state pubblicate solo 12. La copertina dell'album \u00e8 molto simile a quella della ristampa su CD con la differenza che viene aggiunta la scritta \"Reloaded,\" i loghi di Five e Uan e il colore di sfondo \u00e8 giallo."}
{"id": "2069180", "revid": "599013", "url": "https://it.wikipedia.org/wiki?curid=2069180", "title": "Mount Jerome", "text": "Mount Jerome \u00e8 un cimitero che si trova a Harolds Cross lato sud della citt\u00e0 di Dublino, Irlanda.\nStoria.\nFondato dal 1836, era stato progettato per essere un cimitero di soli protestanti, ma dal 1920 anche i cattolici vennero sepolti in quel luogo.\nPersonaggi storici sepolti.\nMolte sono le persone famose sepolte in questo cimitero:"}
{"id": "2069182", "revid": "830939", "url": "https://it.wikipedia.org/wiki?curid=2069182", "title": "Rafayel Vahanyan", "text": "Ottenne il titolo di Grande Maestro a 19 anni e per molto tempo (fino a quando l'Armenia si \u00e8 resa indipendente nel settembre del 1991) \u00e8 stato uno dei pi\u00f9 forti giocatori dell'ex Unione Sovietica.\n\u00c8 stato per due volte candidato al titolo mondiale. Nel 1986 fu eliminato da Andrej Sokolov e nel 1988 da Lajos Portisch. Ha raggiunto il rating FIDE pi\u00f9 alto nel 1995 con 2.645 punti Elo. Il suo Elo attuale (ottobre 2008) \u00e8 di 2.590 punti.\nSi stima che abbia vinto non meno di 30 tornei internazionali, tra cui Vrnja\u010dka Banja 1971 (davanti a Leonid \u0160tejn e Ljubomir Ljubojevi\u0107), Kragujevac 1974, San Paolo e Kirovakan 1978, Las Palmas 1979, Manila 1981, Mosca 1982 (pari con Michail Tal'), Hastings 1982/83, Tallinn 1983 (pari con Tal), Interzonale di Biel e N\u00e6stved 1985, Leningrado 1987, 56\u00ba Campionato sovietico, Odessa 1989, Toronto 1990, Ter Apel 1992, Torneo di Capodanno di Reggio Emilia 1992/93 e 1994/95.\nNel 1974 ha vinto la medaglia d'oro individuale e di squadra, in prima scacchiera, nel campionato del mondo juniores di Teesside in Gran Bretagna. Dal 1978 al 2004 ha partecipato a nove Olimpiadi (tre con l'URSS e sei con l'Armenia), ottenendo 5 medaglie di squadra (due d'oro) e 3 individuali (due d'oro).\n\u00c8 molto forte nel gioco lampo. Nel 1988 si \u00e8 classificato secondo nel Campionato del mondo lampo di Saint John in Canada, dietro al vincitore Michail Tal'. Al torneo partecipano anche il campione del mondo in carica Garri Kasparov e l'ex campione del mondo Anatolij Karpov.\nIl suo stile di gioco \u00e8 basato principalmente sull'intuizione. Il grande maestro Aleksej Su\u0117tin ha detto di lui:"}
{"id": "2069187", "revid": "204012", "url": "https://it.wikipedia.org/wiki?curid=2069187", "title": "Mount Jerome Cemetery", "text": ""}
{"id": "2069190", "revid": "2014155", "url": "https://it.wikipedia.org/wiki?curid=2069190", "title": "Ekaterina Pavlovna Romanova", "text": "Famiglia d'origine.\nEkaterina Pavlovna era figlia dello zar Paolo I (1754\u20131801) e della zarina \"Marija F\u00ebdorovna\" nata Sofia Dorotea di W\u00fcrttemberg (1759\u20131828). Era nipote dell'imperatrice Caterina II la grande ed era sorella dei futuri zar Alessandro I e Nicola I di Russia.\nEkaterina ebbe un'infanzia felice. La sua educazione fu seguita per i primi anni dalla madre, poi essa prosegu\u00ec i suoi studi costantemente con numerose letture di nuove pubblicazioni letterarie e mantenendo relazioni personali con gente appartenente a classi differenti.\nTra tutti i suoi numerosi fratelli Ekaterina ebbe un rapporto speciale con Alessandro, futuro zar, testimoniato dalla abbondante corrispondenza che i due fratelli si scambiarono per tutta la vita.\nMatrimoni.\nDopo il fallimento dei piani di Napoleone, che per un breve periodo aveva pensato di sposarla, Ekaterina contrasse il 3 agosto 1809 un primo matrimonio con il cugino Giorgio di Holstein-Oldenburg (1784-1812), figlio del granduca Pietro I di Oldenburg (1755-1829) e della granduchessa Federica Elisabetta di W\u00fcrttemberg (1765-1785).\nIl matrimonio tra Ekaterina e Giorgio venne celebrato il 3 agosto del 1809 a San Pietroburgo. La coppia ebbe due figli:\nNonostante si trattasse di un matrimonio combinato e Giorgio non fosse fisicamente prestante, Ekaterina si dedic\u00f2 completamente al marito, fino alla sua morte, avvenuta il 27 dicembre del 1812 a causa della febbre tifoide.\nRimasta vedova, Ekaterina accompagn\u00f2 il fratello Alessandro I durante una visita in Inghilterra, dove incontr\u00f2 il principe ereditario del W\u00fcrttemberg Guglielmo, figlio del re Federico I del W\u00fcrttemberg (1754\u20131816) e della principessa Augusta Carolina di Brunswick-Wolfenb\u00fcttel (1764\u20131788). I due si innamorarono immediatamente e Guglielmo decise di divorziare dalla moglie, Carolina Augusta di Baviera, per sposare Ekaterina.\nLe nozze vennero celebrate a San Pietroburgo il 24 gennaio del 1816 e, lo stesso anno, Ekaterina divenne regina consorte del W\u00fcrttemberg. La coppia ebbe due figlie:\nCome regina del W\u00fcrttemberg Ekaterina si dedic\u00f2 alla creazione di centri di associazione caritatevole. Nel 1818 fond\u00f2 a Stoccarda una scuola per ragazze e un ospedale.\nEkaterina mor\u00ec il 9 gennaio del 1819 a causa di un grave attacco di erisipela, complicata da una polmonite. Il marito fece erigere un mausoleo nei pressi di Stoccarda, dedicato a lei."}
{"id": "2069191", "revid": "6923", "url": "https://it.wikipedia.org/wiki?curid=2069191", "title": "Villa Lucia", "text": "Villa Lucia \u00e8 un edificio neoclassico in stile pompeiano, situata a Napoli, nel quartiere Vomero.\nSi erge accanto al parco della villa Floridiana, di cui nel XIX secolo fece parte e da cui oggi \u00e8 separata da un muro di cinta, e sovrasta il parco Grifeo a Chiaia, i cui antichi proprietari, i Principi Grifeo, avevano ereditato anche la villa. \u00c8 oggi raggiungibile attraverso un vialetto che corre da via Cimarosa lungo la stazioncina superiore della funicolare di Chiaia.\nStoria.\nLe trasformazioni dell'Ottocento.\nLuogo di preghiera dei padri benedettini a fine Cinquecento, casina di villeggiatura dei padri lucchesi a met\u00e0 del Seicento, acquistata nel 1807 da Giuseppe Saliceti, ministro di Gioacchino Murat, era gi\u00e0 una elegante \"coffee-house\" a forma di tempio sistemata da Francesco Maresca nel 1809, quando fu acquisita da Ferdinando I nel 1816, entrando a far parte del complesso della Floridiana.\nFu quindi risistemata, insieme al resto del parco, da Antonio Niccolini, architetto toscano chiamato a Napoli da Giuseppe Bonaparte negli anni della sua reggenza, il quale vi complet\u00f2 la copertura e rifece la facciata in stile pompeiano, dotandola di un portico a quattro colonne che le diede le sembianze di un tempio dorico. La \"casina di delizie\" divenne cos\u00ec un padiglione per le feste da ballo e le serate mondane che si susseguivano senza sosta nella regale dimora, e fu unita al resto del parco da un ponte alto 16 metri (necessario a superare il forte dislivello della zona). Il suo nome attuale deriva da quello della favorita del Re, Lucia Migliaccio, duchessa di Floridia, cui l'intero complesso della \"Floridiana\" fu donato.\nAlla morte della duchessa, il complesso fu diviso in tre parti dai suoi eredi nel 1827, e la parte minore, Villa Lucia, pass\u00f2 ad uno dei suoi figli, il conte Luigi Grifeo principe di Partanna, ministro del Re presso il Granducato di Toscana.\n\"Non \u00e8 meno osservabile per la vaghezza della sua disposizione che per le fabbriche di vario genere che l'adornano. Il ponte \u00e8 largo nella base cento e dodici palmi, alto dal terreno settantadue, e le sue curve hanno l'indole della catenaria. La difficolt\u00e0 della forma facendo temere all'architetto quello che avrebbe potuto intervenire pel rassetto della fabbrica, quando questa fosse prosciugata e venisse l'arco abbandonato al suo proprio peso, fu obbligato a compierlo rapidamente, lavorando di giorno e di notte per maniera che lo condusse a termine in pochi d\u00ec. L'aspetto che si gode da' balconi del prossimo casino \u00e8 uno de' pi\u00f9 belli ed estesi che presenti questo lato della collina. \u00c8 ornato di bellissimi fregi a stucco nell'esterno, e vagamente fornito di ampio bagno marmoreo, tepidario, stufa e fioriera sottoposta che domina tutta questa parte del golfo napolitano. Per molte scalette intagliate nel tufo, per artificiali grotte, e per ampi viali carrozzabili potrai percorrere i diversi piani di questa villa la cui variet\u00e0 in cos\u00ec poco spazio non ha forse eguale fra le ville napolitane\".\nNel 1888 parte dei terreni appartenenti al parco di Villa Lucia, di propriet\u00e0 della famiglia di Lamont Young, furono espropriati per consentire la costruzione della Funicolare di Chiaia.\nVilla Lucia nel Novecento: ritrovo di intellettuali.\nAgli inizi del XX secolo la villa, acquistata dall'industriale e collezionista d'arte Garofalo, inizi\u00f2 ad essere frequentata da numerosi artisti ed architetti, fra cui Vincenzo Gemito, Guido Casciaro, Edoardo Giordano, Luigi De Angelis, Rubens Capaldo, Luigi Cosenza.\nDivenne cos\u00ec un luogo di ritrovo per gli intellettuali, che, durante il Ventennio fascista, si riunirono soprattutto attorno allo studio del pittore comunista Paolo Ricci, trasformandosi dunque anche in gruppo di opposizione al regime.\nLa villa cominci\u00f2 ad essere cos\u00ec meta privilegiata per artisti d'avanguardia e letterati antifascisti come Renato Guttuso, Antonio D'Ambrosio, Guglielmo Peirce, Mario Mafai, Tarchetti, Ernesto Tatafiore, Celine Robellaz (che vi soggiorn\u00f2 pi\u00f9 di un anno), Benedetto Croce, Francesco Flora (che vi aveva il suo studio), Gino Doria, Raffaele Viviani, Renato Caccioppoli, Carlo Cocchia, Alberto Moravia, Raffaele La Capria, Armando Curcio, Pablo Neruda, Domenico Rea, Alfonso Gatto, Vasco Pratolini, Sergio Ortolani, fotografi come Robert Capa (giunto negli anni quaranta al seguito delle truppe alleate), e registi come Francesco Rosi. Italo de Feo e la moglie Olga acquistarono la villa in quegli anni e furono al centro dell'attivit\u00e0 intellettuale che vi si svolgeva, ospitandovi, tra gli altri Pablo Neruda, Ermanno Rea, Luigi Compagnone, Armando Curcio.\nIl dibattito culturale nella villa seguiva con attenzione tutti i fenomeni pi\u00f9 attuali, dall'avenguardia artistica all'Esistenzialismo, all'Ermetismo, alla psicanalisi, al cinema e teatro tedesco, sovietico e statunitense.\nNumerosi furono poi gli esponenti della politica italiana che frequentarono quotidianamente la villa: Giorgio Amendola, Giancarlo Pajetta, Maurizio Valenzi, Pietro Ingrao, Giorgio Napolitano. Massimo Caprara, nelle sue memorie, ricorda le serate trascorse sulla terrazza sul mare di Villa Lucia con l'allora segretario del Partito Comunista Italiano, Palmiro Togliatti. Nel comune antifascismo, infatti, il gruppo riunitosi attorno a Villa Lucia vedeva, accanto ad una minoranza liberale, il netto prevalere di posizioni marxiste.\nVilla Lucia nel 2000.\nVilla Lucia \u00e8 diventata a tutti gli effetti un condominio di lusso, sebbene fino agli anni cinquanta sia stata utilizzata per mostre d'arte ed eventi mondani. Attuali proprietari sono Carla Fiordiliso (De Rosa) e Marina Colella Garofalo (Fusella).\nNell'aprile del 2006 si inizia a parlare di acquisto da parte di Silvio Berlusconi: la disponibilit\u00e0 era stata data dall'ex proprietaria Diana de Feo, moglie dell'ex direttore del TG4, Emilio Fede.\nIl 4 maggio di quello stesso anno, su denuncia di Italia Nostra, cui gli abitanti del Parco Grifeo avevano segnalato deturpazioni alle strutture e alle decorazioni neoclassiche all'interno dell'appartamento storico, i vigili antiabusivismo del Comune di Napoli appongono i sigilli alla villa, scoprendo e bloccando lavori in corso e aprendo un procedimento penale nei confronti di Diana de Feo.\nVengono rilevati abusi interni ed esterni e lavori in corso senza una serie di autorizzazioni da parte della Sovrintendenza, nonostante la villa fosse sottoposta a vincolo in base alle legge del 1939 sui beni monumentali (aggiornata con il \"Codice\" varato del ministro Giuliano Urbani), in relazione alla manomissione di decorazioni neoclassiche. Nessuna autorizzazione anche da parte del Genio civile in relazione al consolidamento del terrazzo di Villa Lucia, dove erano in atto lavori con l'utilizzazione di cemento armato.\nNonostante ci\u00f2, nell'aprile 2008, Berlusconi, ormai per la terza volta Presidente del Consiglio dei ministri, conferma di aver scelto Villa Lucia come suo alloggio durante le sue venute a Napoli. Diana de Feo smentisce per\u00f2 le voci circa l'acquisto da parte del Cavaliere e sottolinea che la villa sarebbe stata in ogni caso concessa in comodato d'uso gratuito e non venduta.\nNell'anno 2012 vengono terminati i lavori di ristrutturazione nella storica costruzione."}
{"id": "2069194", "revid": "1714743", "url": "https://it.wikipedia.org/wiki?curid=2069194", "title": "Oddone II di Blois", "text": "Origine.\nOddone, secondo il documento n\u00b0 III del \"Cartulaire de Marmoutier pour le Dunois\", era il figlio del conte di Blois, di Tours, di Chartres, di Ch\u00e2teaudun, di Tours, di Provins e di Reims, Oddone I di Blois e di Berta di Borgogna, che secondo il \"Hugonis Floriacensis, Liber qui Modernorum Regum Francorum continet Actus 9\" era figlia del re di Arles o delle due Borgogne, Corrado III il Pacifico e della sua seconda moglie (come ci conferma la \"Chronica Albrici Monachi Trium Fontium\"), Matilde di Francia (943-980).&lt;br&gt;Oddone I di Blois, come conferma il \"Rodulfi Glabri, Historiarum III\" era figlio del conte di Blois, di Tours, di Chartres e di Ch\u00e2teaudun, Tebaldo I di Blois e della sorella di Erberto III d'Omois, Liutgarda di Vermandois, che, secondo il monaco e scrittore normanno, Guglielmo di Jumi\u00e8ges (anche se non la nomina), era la figlia femmina (secondogenita) del conte di Vermandois, di Meaux, di Soissons e di Madrie e di Vexin, signore di Peronne, Senlis e San Quintino e futuro conte di Troyes, Erberto II (880 \u2013 943) e di Adele (ca. 895- ca. 931), l'unica figlia del marchese di Neustria e futuro re di Francia, Roberto I.\nBiografia.\nOddone viene citato in un documento del 989, inerente a una donazione: infatti nel documento n\u00b0 XXIV delle Chartes Vend\u00f4moises, compare come testimone assieme al padre, Oddone I, ed al fratello, Tebaldo. \nNel 996, alla morte del padre, il fratello primogenito, Tebaldo, gli subentr\u00f2 nei titoli e nel governo dei territori; infatti il documento n\u00b0 VI della raccolta di documenti riguardanti Oddone, \"Eudes, comte de Blois, de Tours, de Chartres, de Troyes et de Meaux\", di quello stesso anno, conferma che i fratelli, Tebaldo e Oddone, definiti conti, assieme alla loro madre, Berta, confermano la donazione fatta dal loro padre, Oddone I, alla abbazia di Bourgueil.\nDella madre Berta, da poco vedova, si era perdutamente innamorato il re di Francia, Roberto II, che avrebbe voluto sposarla, non ottenne il permesso di potersi risposare, sia dal papa Gregorio V che dal re Ugo Capeto, padre di Roberto dato che erano cugini di terzo grado.Sempre nel 996, alla morte di Ugo Capeto, Roberto divenne re di Francia e pochi mesi dopo spos\u00f2, in seconde nozze, pur con l'opposizione di Papa Gregorio V, la cugina Berta, mirando alla successione al regno di Arles o delle due Borgogne. Oddone divenne cos\u00ec il figliastro del re di Francia.\nTra il 1003 e il 1004, Oddone spos\u00f2 Matilde di Normandia, figlia del \"jarl\" o duca dei Normanni e conte di Rouen, Riccardo I e della sua seconda moglie, Gunnora.\nNel 1004, il fratello maggiore, Tebaldo II, mor\u00ec, senza lasciare eredi e Oddone gli succedette come Oddone II di Blois: infatti nel documento n\u00b0 III del \"Cartulaire de Marmoutier pour le Dunoi\", inerente ad una donazione, datato 1004, Oddone lo firma col titolo di conte assieme alla madre che, non ostante si fosse separata da Roberto II, continu\u00f2 ad attribuirsi il titolo di regina (\"Bert\u00e6 regin\u00e6, Odonis comitis filii ius\"), mentre il fratello non compare pi\u00f9.\nDopo la morte della moglie, Matilde, nel 1005, Oddone rifiut\u00f2 di restituire al cognato Riccardo II la dote della moglie, la met\u00e0 della citt\u00e0 di Dreux. Sconfitto sul campo di battaglia, nel 1006, Oddone fu salvato dal patrigno, Roberto II che intervenne come arbitro e decret\u00f2 che Dreux dovesse rimanere al conte di Blois, Oddone II, come ci riferisce Guglielmo di Jumi\u00e8ges.\nVerso il 1005, Oddone spos\u00f2 Ermengarda d'Alvernia, figlia del conte d'Alvernia Guglielmo IV.\nCome riporta Rodolfo il Glabro, nel 1016, Oddone II ebbe delle controversie con il conte d'Angi\u00f2, Folco Nerra, che inizi\u00f2 la politica di usurpazione della Turenna. Gi\u00e0 in quell'anno, Folco Nerra inflisse ad Oddone una sconfitta a Pontlevoy.&lt;br&gt;Subito dopo Oddone II invase la Lorena.\nNel 1022, alla morte del cugino, il conte di Conte di Champagne (sedicesimo conte di Troyes, settimo conte di Meaux), Stefano I, Oddone II gli succedette; come ci conferma lo storico francese, Louis Halphen, ci sono tutte le ragioni per credere che il re di Francia, Roberto II, rivendicandone l'eredit\u00e0, si sia opposto alla successione, pensando in un primo tempo di contrastarlo, accettando poi il fatto compiuto, probabilmente l'accett\u00f2 per avere sotto controllo lo stesso Oddone II. In realt\u00e0, \u00e8 pi\u00f9 probabile che Oddone II sia stato designato come successore direttamente da Stefano, in quanto era gi\u00e0 beneficiario del feudo; Oddone difese i suoi diritti scrivendo una lettera al re Roberto II, che lo aveva minacciato di accusarlo di tradimento e sottrargli tutti i feudi, e, pur dichiarandosi un fedele suddito, asserisce che la successione gli spetta, chiudendo che vuole riconciliarsi e continuare servirlo fedelmente.\nDopo la morte dell'imperatore Enrico II (13 luglio 1024), Oddone appoggi\u00f2 il re di Francia, Roberto II, nel progetto di combattere il nuovo re di Germania e futuro imperatore, Corrado II di Franconia, per potersi riappropriare della Lorena\n, senza per\u00f2 riuscirvi.\nOddone, per la successione al trono del regno di Arles o delle due Borgogne, era in diretta concorrenza con il nuovo re di Germania Corrado il Salico, in quanto il re di Arles, Rodolfo III, senza eredi, nel 1025, aveva confermato (Corrado II aveva occupato Basilea per forzare la decisione di Rodolfo III) la successione a Corrado II, marito della nipote di Rodolfo III, Gisella, la figlia della sorella di Rodolfo III, Gerberga. Per\u00f2 Oddone, nipote di Rodolfo III (la madre di Oddone, Berta di Borgogna, era la sorella di Rodolfo III), che si riteneva il pretendente pi\u00f9 diretto alla successione, in quegli anni aveva tentato, inutilmente, di convincere Rodolfo a riconoscerlo come erede, sino a che, nel 1027, a Muttenz, Corrado II aveva ricevuto le insegne reali da Rodolfo III, la corona e la lancia di san Maurizio, ed era stato riconosciuto ufficialmente erede; anche Rodolfo il Glabro riporta la questione della pretesa alla successione nel regno di Arles.\nAlla morte di Roberto II di Francia, nel 1031, Oddone II di Blois spalleggi\u00f2 la regina madre Costanza d'Arles, in una rivolta contro il figlio, il nuovo re, Enrico I di Francia, per poterlo sostituire sul trono con l'altro figlio, Roberto. La regina madre si impossess\u00f2 di Senlis, Dammartin, Le Puiset, Poissy e Sens, donata per met\u00e0 a Oddone II, come compenso per l'appoggio ricevuto. Enrico, con il sostegno decisivo del duca di Normandia, Roberto I il Magnifico, si difese con vigore, riprese alcune citt\u00e0, costrinse la madre e il fratello alla pace e mantenne il trono, cedendo per\u00f2 al fratello, Roberto, il ducato di Borgogna, che ormai, da quasi trent'anni, era legato alla corona di Francia.Oddone per\u00f2 si rifiut\u00f2 di deporre le armi e fu assediato in Sens, ma senza successo. L'anno dopo Enrico assedi\u00f2 nuovamente Oddone II nella citt\u00e0 di Sens, ma incontr\u00f2 ancora una fiera resistenza che lo costrinse a ritirarsi.\nOddone, nel settembre 1032, alla morte di Rodolfo III, il 6 settembre, senza eredi legittimi, approfittando che Corrado era impegnato in una guerra in Polonia, come ci racconta il \"Herimanni Augiensis Chronicon\", invase la Borgogna, e con l'appoggio dell'arcivescovo di Lione, Burcardo II, fratellastro di Rodolfo, del conte di Ginevra, dell'arcivescovo di Vienne ed altri nobili, contrari alla successione di Corrado, si impadron\u00ec di numerose fortezze, mentre la nobilt\u00e0 si schierava a favore del pretendente pi\u00f9 diretto alla successione, e, quando, nel gennaio del 1033, il cugino Corrado II giunse a Basilea, accompagnato dal figlio Enrico, gli tenne testa, obbligandolo a rientrare a Zurigo.Allora, nella primavera del 1033, a Deville sulla Mosa, il re di Francia, Enrico I si incontr\u00f2 con l'imperatore, Corrado II di Franconia, per stipulare un patto di alleanza contro il conte di Champagne e di Blois, Oddone II, che, oltre che essersi ribellato a Enrico I, si era impadronito del regno di Arles, attaccando l'imperatore anche in Lotaringia. In un primo tempo, Corrado II, dopo essersi occupato ancora una volta della Polonia, riusc\u00ec ad ottenere la sottomissione di Oddone II, con la rinuncia alle sue pretese ed abbandonare i distretti occupati, ma non aveva poi mantenuto la parola; la guerra riprese e Oddone II tenne testa ai due sovrani per circa due anni, e solo nel maggio del 1034 la guerra di successione termin\u00f2, dopo che, Corrado II aveva ricevuto aiuto dai suoi alleati con Umberto I Biancamano, che ebbe il comando militare delle operazioni, il marchese Bonifacio IV di Toscana e l'arcivescovo di Milano, Ariberto. Con la conquista di quasi tutte le fortezze da parte di Corrado e la conseguente ritirata, e rinuncia ad ogni pretesa sul regno di Arles.Quindi Oddone dovette sottomettersi anche al re di Francia, Enrico I.\nSecondo il documento n\u00b0 IV, di incerta datazione (1032/1037) del \"Cartulaire de Marmoutier pour le Dunois\", Oddone II, assiema alla moglie Ermengarda, ed al figlio, Tebaldo, conferma una donazione, fatta dal padre, Oddone I.\nDopo Oddone intavol\u00f2 trattative, che non andarono a buon fine, coi prelati italiani, guidati dall'arcivescovo di Milano, Ariberto da Intimiano, per ottenere la corona della Lombardia, ma non se ne fece nulla per la morte di Oddone II.\nInfine Oddone invase nuovamente la Lorena, mettendo a ferro e fuoco il paese, finch\u00e9 l'esercito lorenese del Duca dell'Alta Lorena (Lotaringia), Gothelo I di Lotaringia o Gozelo o Gozzelone detto il Grande, secondo gli \"Annales Sangallensis Maiores\", gli sbarr\u00f2 il passo, nei pressi di Bar e il 15 novembre del 1037 fece strage delle truppe di Oddone, che trov\u00f2 una penosa morte sul campo. Il giorno dopo il suo cadavere fu ritrovato spogliato e mutilato, come riporta Rodolfo il Glabro; il corpo fu riconsegnato alla vedova che lo fece seppellire accanto al padre, nell'Abbazia di Marmoutier a Tours; anche gli \"Obituaires de la province de Sens. Tome 2\", danno notizia della morte di Oddone il 15 novembre (\"XVII Kal Dec Odo palati comes...in proelio morte effectas est\").Alla sua morte, il figlio primogenito, Tebaldo, eredit\u00f2 la contea di Blois, mentre il secondogenito, Stefano, eredit\u00f2 la contea di Champagne, come ci viene confermato dal \"Hugonis Floriacensis, Liber qui Modernorum Regum Francorum continet Actus 10\".\nMatrimoni e discendenza.\nTra il 1003 e il 1004, secondo il monaco e scrittore normanno, Guglielmo di Jumi\u00e8ges, Oddone aveva sposato Matilde di Normandia, figlia, sia secondo Guglielmo di Jumi\u00e8ges, che il cronachista, priore dell'abbazia di Bec e sedicesimo abate di Mont-Saint-Michel, Robert di Torigny, nella sua \"Chronique\": -\"Ricardi primi duci Normanniae\"-, del \"jarl\" o duca dei Normanni e conte di Rouen, Riccardo I e della sua seconda moglie, Gunnora, di cui non si conoscono gli ascendenti, ma definita una vergine di una nobilissima famiglia di origine vichinga.\n&lt;br&gt;Oddone da Matilde non ebbe figli.\nVerso il 1005, Oddone II, come risulta dal \"Chronica Albrici Monachi Trium Fontium\", aveva sposato Ermengarda d'Alvernia, che, secondo la \"Genealogiae comes Flandriae\" era figlia del Conte d'Alvernia, Guglielmo IV e della moglie Humberge (o Ermengarda), figlia di Etienne de Brioude, conte di G\u00e9vaudan e Forez, nell'Aquitania orientale e della sua seconda moglie (il matrimonio, avvenuto prima del 960 \u00e8 confermato dal \"Cartulaire de l'abbaye de Saint-Chaffre du Monastier et Chronique de Saint-Pierre du Puy\"'), Adelaide d'Angi\u00f2 (ca 942 - 1026), figlia del Conte d'Angi\u00f2 e poi, conte di Nantes e duca di Bretagna, Folco II.&lt;br&gt;Oddone II da Ermengarda d'Alvernia ebbe tre figli:"}
{"id": "2069197", "revid": "287204", "url": "https://it.wikipedia.org/wiki?curid=2069197", "title": "Pablo Veron", "text": ""}
{"id": "2069198", "revid": "107275089", "url": "https://it.wikipedia.org/wiki?curid=2069198", "title": "Fiat 128 Moretti Roadster", "text": "La Moretti 128 Roadster \u00e8 un'automobile targa con tetto asportabile (rigido, in due pezzi) presentata dalla Moretti al Salone dell'automobile di Torino del 1969.\nDescrizione.\nIl carrozziere torinese fu il primo a produrre una vettura aperta sulla base della Fiat 128, utilizzando il classico motore da 1.100\u00a0cm\u00b3.\nLe prestazioni erano discrete, simili al modello FIAT dal quale derivava (poteva passare da 0 a 100 km/h in 15 secondi e oltrepassare i 150 km/h).\nL'abitabilit\u00e0 era buona per quattro persone e sufficiente per cinque ed il vano bagagli era ampio.\nCostruita negli stabilimenti di via Monginevro in maniera semi-artigianale (queste fuoriserie non venivano montate in catena) e in un numero molto limitato di esemplari (meno di un centinaio), aveva una linea elegante ed aggressiva e dava l'impressione di una cilindrata ben maggiore di quella effettiva. Gli interni erano molto curati e potevano essere personalizzati con tanti accessori (volante sportivo, alzacristalli elettrici, selleria in pelle...).\nNel 1969 costava circa 1.500.000 lire, nel 1972 circa 2.000.000 cio\u00e8 pi\u00f9 o meno il doppio dell'utilitaria pi\u00f9 in voga ai tempi, la Fiat 127.\nInsieme alla Roadster fu presentata anche la Coup\u00e9 (con la stessa meccanica ed estetica ma col tetto fisso) che venne prodotta in un numero molto superiore di esemplari, buona parte dei quali finirono all'estero.\nNel 1975 i due modelli furono oggetto di un lieve restyling (nuovi paraurti neri, pi\u00f9 ampi) e dotati del motore 1290 cmc - 60 CV di cui era dotata la contemporanea berlina Special."}
{"id": "2069206", "revid": "15756", "url": "https://it.wikipedia.org/wiki?curid=2069206", "title": "Conga (singolo)", "text": "Conga \u00e8 un singolo del gruppo musicale statunitense Miami Sound Machine, pubblicato nel settembre 1985 come primo estratto dal nono album in studio \"Primitive Love\".\nDescrizione.\nIl singolo fu pubblicato in tutto il mondo nel 1985, ed ottenne un enorme successo, contribuendo in massima parte a far conoscere Gloria Estefan e i Miami Sound Machine anche al di fuori dall'America. Il singolo arriv\u00f2 alla decima posizione della \"Billboard Hot 100\" e ottenne il primo posto alla quindicesima edizione annuale del \"Tokyo Music Festival\" in Giappone.\nIl singolo fu certificato disco d'oro dalla RIAA negli Stati Uniti per aver venduto oltre 500.000 copie.. In seguito \"Conga\" fu registrato nuovamente in un Mash-up insieme al brano \"Dr. Beat\" nel 2001, e pubblicato in un greatest hits della Estefan pubblicato nel 2001. In Spagna questa nuova versione del brano \u00e8 stata pubblicata come singolo con il titolo \"Y-Tu-Conga\".\nTracce.\nU.S. Vinyl 7\" Single ()\nU.S. Vinyl 12\" Single ()\nEurope Vinyl 12\" Single ()\nHolland Vinyl 7\" Single ()\nUtilizzo nei media.\nIl brano \u00e8 stato utilizzato nel cartone animato \"Futurama\" nell'episodio 50 della serie, intitolato \"Il gioco del Se fossi 2\". Inoltre \u00e8 possibile udire il brano anche in una sequenza del film \"Piume di struzzo\", in cui l'effeminato personaggio di Agador, interpretato da Hank Azaria, si scatena sulle note del brano. Nel film \"Lo spaccacuori\", nella scena del viaggio in automobile, il personaggio di Lila (Malin \u00c5kerman), canta incessantemente il brano, alternandolo ad altre canzoni fra cui \"Wannabe\" delle Spice Girls. \u00c8 utilizzato nei titoli di testa del film Simpatici e antipatici diretto da Cristian De Sica."}
{"id": "2069208", "revid": "20062187", "url": "https://it.wikipedia.org/wiki?curid=2069208", "title": "GAPDH", "text": ""}
{"id": "2069214", "revid": "1272592", "url": "https://it.wikipedia.org/wiki?curid=2069214", "title": "Prato Perillo", "text": "Prato Perillo \u00e8 la pi\u00f9 popolosa frazione del comune di Teggiano, in provincia di Salerno, a ridosso del Parco nazionale del Cilento e Vallo di Diano.\nStoria.\nLa zona su cui sorge l'attuale abitato era anticamente una palude che venne sottoposta a bonifica in epoca romana e successivamente nel XVIII secolo. \u00c8 stata tuttavia soggetta ad allagamenti, sebbene di modeste dimensioni, in vari periodi, anche recenti . L'incremento demografico, che ne fa una delle frazioni pi\u00f9 popolose della zona Cilento e Vallo di Diano, \u00e8 avvenuta principalmente durante la met\u00e0 del XX secolo.\nGeografia fisica.\nPosizione.\nLa frazione sorge al centro del Vallo di Diano sulla strada provinciale Teggiano-Polla, a circa 2\u00a0km da Teggiano ed ai piedi della collina su cui il capoluogo sorge. \u00c8 lambita a nord dal torrente Buco (affluente del Tanagro) e presenta varie piccole canalizzazioni, risultato delle bonifiche. Da San Rufo dista 6\u00a0km e dalla sua frazione Fontana Vaglio 3, da San Pietro al Tanagro 9, 11 da Sant'Arsenio, 10 da Sala Consilina ed Atena Lucana, 20 da Polla e circa 80 da Salerno.\nCaratteristiche.\nL'abitato si espande con una planimetria urbanistica squadrata tipica dei centri urbani bonificati, lambendo anche l'area urbanizzata delle frazioni vicine teggianesi quali Facofano, Piedimonte, San Marco, Pantano e Macchiaroli.\nEsso si compone di contrade che si diramano dal centro quali Perillo, Prato, Matina IV, Giravolte, Ischia e Varco della Calce."}
{"id": "2069215", "revid": "159341", "url": "https://it.wikipedia.org/wiki?curid=2069215", "title": "Cicli di Kondratiev", "text": ""}
{"id": "2069220", "revid": "119313329", "url": "https://it.wikipedia.org/wiki?curid=2069220", "title": "Luigi Pellegrin", "text": "Biografia.\nNato in Francia da una famiglia di genitori friulani, il padre, falegname era originario di Domanins e la madre, contadina, di Rauscedo in provincia di Pordenone. ha un incontro molto precoce con l'architettura: a 5 anni il padre lo porta a vedere le fondazioni di un edificio progettato da Brasini. Il bimbo si appassiona al punto da seguire tutta la costruzione successiva dell'edificio, durata cinque anni.\nAll'et\u00e0 di ventuno anni si iscrive alla facolt\u00e0 di Architettura di Roma, dove si laurea. Durante un viaggio negli Stati Uniti, a New Orleans e a Chicago viene in contatto con le opere di Louis Sullivan e soprattutto di Frank Lloyd Wright, che ne influenza in modo significativo la produzione. Nel 1951 ha modo di conoscere personalmente Frank Lloyd Wright durante una sua visita in Italia. Aderisce quindi all'Associazione per l'Architettura Organica creata da Bruno Zevi nel 1945.\nOpere.\nNel primo ventennio della sua produzione, dai primi anni cinquanta fino agli anni settanta, si concentra soprattutto sulla realizzazione di edifici scolastici (circa 200 opere su un totale di 300 realizzate durante quell'arco di tempo), applicando nuove tecniche di prefabbricazione da lui stesso brevettate. Ha modo di lavorare in ambito internazionale realizzando opere in Venezuela, Nigeria, Ciad, Spagna, Senegal e Arabia Saudita.\nTra le altre opere significative di questo periodo si distinguono una villa bifamiliare lungo l'Aurelia, nei pressi di Roma, completata nel 1964 e il Centro Polifunzionale di Piacenza (1969). Nel 1965 vince il primo premio nel concorso dei progetti per la ricostruzione del Teatro Paganini a Parma, che non sar\u00e0 realizzato, e nel 1967 partecipa al concorso per la realizzazione di nuovi uffici per la Camera dei deputati. Nel 1972 vince il concorso per un edificio scolastico a Pisa: il \"complesso Marchesi\", poi inaugurato nel 1974.\nA partire dagli anni ottanta si orienta sempre pi\u00f9 verso progetti di tipo urbanistico, nell'intento di superare la tradizionale divisione tra architettura e urbanistica, occupandosi di pianificazioni su scala urbana e regionale. Fra le sue attivit\u00e0 in questa fase, spiccano il piano di Novoli a Firenze, in collaborazione con Lawrence Halprin e Richard Rogers; il piano generale per le Ferrovie dello Stato di Roma; tutta una serie di piani urbanistici per le citt\u00e0 di Torino, Siracusa, San Antonio (Texas) e per il Venezuela; alcuni studi per insediamenti ecologici a Roma (1993).\nL'8 ottobre 2000, a Roma, Luigi Pellegrin viene insignito del Premio alla Carriera istituito dall'Ordine degli architetti di Roma. Muore il 15 settembre 2001. Legato alle sue origini famigliari, l'architetto volle seppellire le proprie ceneri nella tomba della madre Bice a Domanins di San Giorgio della Richinvelda in Provincia di Pordenone. Nel 2005, \u00e8 stata collocata nel cimitero del paese un'opera in pietra a lui dedicata (ripristinata nel 2017) la quale \u00e8 tuttora meta di pellegrinaggio di suoi studenti ed estimatori [4]. Nel novembre 2020 a Domanins, \u00e8 stata a lui intitolata una via. \nNote.\n 4. http://www.extramuros.it/; https://afds-domanins.org/pietra-in-memoria-dellarchitetto-luigi-pellegrin-08-aprile/\nCollegamenti esterni.\nGalleria di immagini "}
{"id": "2069232", "revid": "124123", "url": "https://it.wikipedia.org/wiki?curid=2069232", "title": "Emilio Estefan", "text": "Di origini libanesi, \u00e8 attivo sin dalla met\u00e0 degli anni settanta, ma ha ottenuto notevole popolarit\u00e0 con il gruppo Miami Sound Machine.\nCome membro dei Miami Sound Machine, insieme alla moglie, ha ottenuto diversi riconoscimenti fra cui il Grammy Award. Attualmente \u00e8 pi\u00f9 conosciuto in quanto produttore di numerosi artisti."}
{"id": "2069236", "revid": "1543377", "url": "https://it.wikipedia.org/wiki?curid=2069236", "title": "ARIA (cifrario)", "text": "ARIA \u00e8 un cifrario a blocchi di tipo simmetrico sviluppato nel 2003 da un folto gruppo di ricercatori Sud Koreani ed adottato come standard crittografico (KS X 1213) del governo locale nel 2004 dopo l'approvazione dell'Agenzia Coreana per la Tecnologia e gli Standard (\"Korean Agency for Technology and Standards\").\nStruttura.\nL'algoritmo utilizza una rete a sostituzione e permutazione la cui struttura \u00e8 basata su quella dell'AES. Anche l'interfaccia \u00e8 la stessa dell'AES: ARIA lavora su blocchi dati di 128 bit con una chiave lunga 128, 192 o 256 bit. Il numero di passaggi \u00e8 variabile: 12, 14 o 16, in base alla lunghezza della chiave.\nARIA usa 2 S-box da 8\u00d78 bit ed i loro inversi a passaggi alternati: una di esse \u00e8 l'S-box del Rijndael.\nIl gestore della chiave processa la chiave segreta utilizzando un cifrario di Feistel a 256 bit e 3 passaggi, con l'espansione binaria di 1/\"\u03c0\" come sorgente di \"numeri particolari\".\nImplementazioni.\nARIA \u00e8 stato sviluppato per essere molto efficiente su sistemi ad 8 bit cos\u00ec da poter essere integrato facilmente in piccoli dispositivi hardware. Le implementazioni software mostrano un'efficienza migliore di quelle del Camellia e simili a quelle dell'AES."}
{"id": "2069237", "revid": "919135", "url": "https://it.wikipedia.org/wiki?curid=2069237", "title": "Arcotangente2", "text": "In trigonometria la funzione a due argomenti atan2 rappresenta una variazione dell'arcotangente. Comunque presi gli argomenti reali formula_1 e formula_2 non nulli, formula_3 indica l'angolo in radianti tra il semiasse positivo delle formula_4 di un piano cartesiano e un punto di coordinate formula_5 giacente su di esso. L'angolo \u00e8 positivo se antiorario (semipiano delle ordinate positive, formula_6) e negativo se in verso orario (semipiano delle ordinate negative, formula_7).\nQuesta funzione quindi restituisce un valore compreso nell'intervallo formula_8. La funzione \u00e8 definita per tutte le coppie di valori reali formula_9 eccetto la coppia formula_10.\nDefinizione.\nLa funzione pu\u00f2 essere definita in termini dell'usuale funzione arcotangente, che ha valori in formula_11 per mezzo della seguente definizione:\nLa notazione con le parentesi di Iverson consente un'espressione pi\u00f9 compatta: \nNotazione.\nLa notazione matematica dell'arcotangente2 \u00e8 \"arctan2\" o \"arctg2\". Nei linguaggi di programmazione e sulle tastiere di alcune calcolatrici \u00e8 molto diffusa anche la notazione \"atan2\".\nStoria e motivazione.\nLa funzione atan2 \u00e8 stata introdotta per la prima volta nei linguaggi di programmazione dei computer, ma ora \u00e8 comune anche in altri campi della scienza e dell'ingegneria. Risale almeno al linguaggio di programmazione FORTRAN e attualmente si trova in molti linguaggi di programmazione moderni. Tra questi linguaggi ci sono: la libreria standard math.h di C, la libreria Java Math, System.Math di .NET (utilizzabile da C#, VB.NET, ecc.), il modulo Python math, il modulo Ruby Math, il pacchetto Go math e altrove. Inoltre, molti linguaggi di scripting, come Perl, includono la funzione atan2(y, x) in stile C.\nPropriet\u00e0.\nLa funzione \u00e8 un'estensione della funzione arcotangente formula_14 in quanto, a differenza di essa, \u00e8 in grado di distinguere tra angoli diametralmente opposti, tenendo conto non solo del rapporto tra gli argomenti ma anche del loro segno. Infatti, la funzione arcotangente restituisce lo stesso valore per le coppie formula_5 e formula_16 cos\u00ec come per le coppie formula_17 e formula_18, determinando quindi solo l'ampiezza dell'angolo rispetto all'asse formula_4 ma non il suo effettivo posizionamento rispetto ai quadranti degli assi cartesiani.\nUn altro aspetto importante della funzione arcotangente2 \u00e8 che essa, a differenza della funzione semplice formula_20, \u00e8 definita anche nel caso formula_21.\nInfatti, dalla definizione di cui sopra, si ottiene:\nda cui si ricava che formula_23 esprime l'angolo retto orientato rispetto all'asse formula_4."}
{"id": "2069238", "revid": "228587", "url": "https://it.wikipedia.org/wiki?curid=2069238", "title": "Louis Havet", "text": "Biografia.\nFiglio dello storico Ernest Havet, insegn\u00f2 alla Sorbona negli anni ottanta, avendo tra i suoi allievi Antoine Meillet. Professore al Coll\u00e8ge de France di filologia latina dal 1885 al 1925, fu membro del Comitato centrale della Lega francese per la difesa dei diritti dell'uomo e del cittadino, e si batt\u00e9 per il riconoscimento dell'innocenza di Alfred Dreyfus, protagonista dell'omonimo, celebre caso giudiziario e politico. Nel 1893 divenne membro dell'Acad\u00e9mie des inscriptions et belles-lettres e, dal 1917, vicepresidente dell'Associazione intitolata all'umanista Guillaume Bud\u00e9."}
{"id": "2069241", "revid": "174925", "url": "https://it.wikipedia.org/wiki?curid=2069241", "title": "Ba'al", "text": ""}
{"id": "2069242", "revid": "118981049", "url": "https://it.wikipedia.org/wiki?curid=2069242", "title": "Pietro Summonte", "text": "Biografia.\nSummonte fu discepolo del letterato Giovanni Pontano, esponente di spicco dell'Umanesimo napoletano. Nel 1503, alla morte del maestro, gli succedette, insieme a Girolamo Carbone, alla guida dell'Accademia Pontaniana, che resse fino al 1526, quando la presidenza dell'accademia pass\u00f2 a Jacopo Sannazaro.\nNel periodo della presidenza del Summonte gli eruditi dell'accademia si riunivano in casa sua e, per un certo periodo di tempo, lo stesso circolo cambi\u00f2 nome e fu chiamato Accademia Summontiana. Nel 1519 succedette a Pomponio Gaurico alla cattedra di studi umanistici dell'Universit\u00e0 di Napoli. Mor\u00ec di vecchiaia nella sua citt\u00e0 natale a settantatr\u00e9 anni.\nOpere.\nPietro Summonte \u00e8 autore del principale documento concernente l'arte napoletana del Rinascimento, la lettera in lingua volgare indirizzata all'aristocratico veneziano Marcantonio Michiel, databile 1524, considerata da Julius von Schlosser \"il tentativo pi\u00f9 antico\" di guida storico-artistica di Napoli e il primo accenno storico ad Antonello da Messina (la sua formazione presso Colantonio napoletano). Della lettera ci \u00e8 noto il contenuto, ma essa \u00e8 andata dispersa dopo un periodo in cui \u00e8 stata conservata nella Libreria Francesconi di Padova.\nSummonte cur\u00f2 la pubblicazione dell\"'Arcadia\" di Jacopo Sannazaro (1504), di tutte le opere di Giovanni Pontano (impresa non da poco, che realizz\u00f2 nell'arco di otto anni, dal 1505 al 1512) e delle \"Rime\" di Benedetto Cariteo. Son giunte fino a noi alcune testimonianze della sua attivit\u00e0 poetica, nella fattispecie un carme sulla Disfida di Barletta dedicato a Ettore Fieramosca e pochi epigrammi. Infine, ci sono pervenute delle \"Lettere\", in latino e in volgare, che accompagnavano i testi che cur\u00f2 nella sua attivit\u00e0 di editore."}
{"id": "2069243", "revid": "339392", "url": "https://it.wikipedia.org/wiki?curid=2069243", "title": "Ivan D'Andrea", "text": ""}
{"id": "2069245", "revid": "159341", "url": "https://it.wikipedia.org/wiki?curid=2069245", "title": "Nikolaj Kondrat'ev", "text": ""}
{"id": "2069247", "revid": "287204", "url": "https://it.wikipedia.org/wiki?curid=2069247", "title": "Dichiarazione di Helsinki", "text": "La Dichiarazione di Helsinki fu sviluppata dalla Associazione Medica Mondiale (AMM o WMA), come un insieme di principi etici riguardanti tutta la comunit\u00e0 medica, per ci\u00f2 che concerne la sperimentazione umana. \u00c8 quindi considerata la pietra angolare dell'etica della ricerca umana (WMA 2000, Bo\u0161njak 2001, Tyebkhan 2003), sebbene non possegga strumenti di \"impegno legale\" nella legislatura internazionale.\nL'autorevolezza detenuta da tale regolamento \u00e8 funzione dalla maggior o minor codifica o influenza nelle legislazioni e regolamenti nazionali o regionali (Human and Fluss 2001), che come si vedr\u00e0 non sempre \u00e8 presente. Comunque fornisce linee guida sia a livello teorico che pratico.\nLe divergenze pi\u00f9 evidenti sono sull'uso del placebo per cui la Food and Drug Administration (FDA) riconosce solo la terza revisione, mentre la Commissione Europea riconosce solo la quarta (vedi sotto).\nIl suo ruolo \u00e8 stato descritto in un forum brasiliano (2000) con queste parole: \"Anche se la dichiarazione di Helsinki coinvolge la comunit\u00e0 medica, \u00e8 da considerare propriet\u00e0 dell'umanit\u00e0 intera\" (Human and Fluss 2001).\nD'altro canto alcuni autori affermano: \"\"sebbene la Dichiarazione non sia un documento che impegni legalmente la legge internazionale, non si pu\u00f2 esagerare la sua influenza sull'etica medica e sulle regole nazionali per la ricerca biomedica\" \"(\"though [the Declaration] is not a legally binding instrument under international law [its] influence on medical ethics and national regulations on biomedical research cannot be overstated\"\nAntecedenti.\nLa dichiarazione fu adottata originariamente nel giugno del 1964 ad Helsinki, Finlandia, e sub\u00ec sei revisioni e 2 chiarificazioni, con un'importante crescita in \"peso\", passando quindi da 11 ad oltre 30 paragrafi. La dichiarazione \u00e8 un documento basilare nella storia dell'etica nella ricerca ed \u00e8 il primo sforzo importante della comunit\u00e0 medica per autoregolarne la stessa; esso forma anche la base per la maggior parte degli scritti successivi.\nPrima del codice di Norimberga promulgato nel 1947 non esisteva alcun codice che regolasse gli aspetti etici della ricerca umana, sebbene alcune nazioni, principalmente Germania e Russia, possedessero leggi a livello nazionale. \u00c8 importante ricordare che il codice di Norimberga \u00e8 stato creato da un tribunale militare al termine del \"processo ai dottori, in inglese Doctors' Trials\".\nLa Dichiarazione svilupp\u00f2 i primi dieci principi indicati nel Codice di Norimberga, e li riport\u00f2 nella Dichiarazione di Ginevra dell'Associazione Medica Mondiale (1948), una dichiarazione di doveri etici per i medici.\nLa Dichiarazione riflette i cambiamenti nella pratica medica dal termine \"sperimentazione umana\", usato nel codice di Norimberga. Un evidente cambiamento rispetto a Norimberga fu il mitigare le condizioni per il consenso, \"assolutamente essenziali\" e restrittive nel codice del 1947. Attualmente i medici devono chiedere per ottenere il consenso, e qualora non disponibile, devono ottenere il consenso di un prossimo, fosse anche, ad esempio, un tutore legale (articolo II.1).\nPrima revisione o revisione di Tokyo (1975).\nLa revisione del 1975, lunga almeno il doppio rispetto all'originale, ha introdotto:\nSeconda revisione o revisione di Venezia (1983).\nLe revisioni successive, la seconda e la terza, furono relativamente minori, cosicch\u00e9 fu la prima (1975) a governare effettivamente la ricerca per circa un quarto di secolo.\nLa seconda revisione incluse la ricerca del consenso del minore, quando possibile.\nTerza revisione o revisione di Hong Kong(1989).\nLa terza revisione (1989) svilupp\u00f2 ulteriormente la funzione e la struttura di un comitato etico. Tuttavia dal 1982 in poi, la dichiarazione non fu la sola guida universale, in quanto il \"Council for International Organizations of Medical Sciences (CIOMS)\" e l'Organizzazione mondiale della sanit\u00e0 (OMS) svilupparono le proprie Linee guida.\nQuarta revisione o revisione di Somerset West, Sud Africa (1996).\nContesto.\nNel 1994 fu pubblicato lo studio 076 (Study 076) dell'AIDS Clinical Trials Group (ACTG) sull'azidotimidina (AZT o Zidovudina) per prevenire la trasmissione materno-fetale dell'HIV (Connor \"et alii\", 1994). Si tratt\u00f2 di un trial con gruppo di controllo con placebo, che mostr\u00f2 una riduzione di quasi il 70% del rischio di trasmissione, e la Zidovudina divenne \"de facto\" lo standard della cura.\nSuccessivamente furono iniziati trials per sperimentare farmaci meno costosi, con: zidovudina in regimi meno costosi che lo standard 076, vitamina A, lavaggio vaginale intrapartum, immunoglobuline anti HIV. In 2 studi effettuati negli USA (finanziati dal Centers for Disease Control and Prevention statunitense o dal National Institutes of Health) i pazienti avevano un accesso libero alla zidivudina o ad altri antiretrovirali. In 15 di 16 studi effettuati nei paesi in via di sviluppo a parecchi o a tutti i pazienti non venivano offerti farmaci antiretrovirali (questi studi erano effettuati da CDC, NIH, altri governi, Aids program dell'ONU).\nUn gruppo del WHO nel 1994 a Ginevra cerc\u00f2 di fornire una giustificazione affermando: \"I trials controllati con placebo, offrono la miglior opzione per una valutazione rapida e scientificamente valida di un regime alternativo di farmaci, per prevenire la trasmissione dell'HIV\".\nQuesti trials apparirono essere in evidente conflitto con le linee guida per le ricerche internazionali, recentemente pubblicate (Levine 1993) dal CIOMS, che affermavano: \"gli standard etici applicati dovrebbero essere tanto impegnativi sia che la ricerca sia eseguita dentro una nazione che in un'altra nazione\".\nInfatti uno scisma tra universalismo etico e il pluralismo etico era gi\u00e0 evidente prima della revisione del 1993 delle linee guida CIOMS (Levine 1993).\nQuarta revisione.\nLa quarta fu una delle revisioni pi\u00f9 importanti, in quanto aggiunse la frase: \"Questo non esclude l'uso di placebo inerti in studi ove non esista alcun provato metodo diagnostico o terapeutico\". Questa aggiunta all'Articolo II.3, che di fatto restringeva l'uso del placebo nei trials clinici, port\u00f2 la FDA a ignorare questa e le revisioni successive, che segue quindi la terza revisione (attualmente considerata non valida dalla WMA). L'Unione Europea, comunque, attualmente utilizza la versione del 1996.\nQuinta revisione o revisione di Edinburgh (2000).\nBackground.\nDopo la quarta revisione del 1996, vi furono pressioni per ottenere una revisione pi\u00f9 radicale della dichiarazione (Levine 1999). Ne nacquero i seguenti dibattiti:\nLa \"\"American Medical Association\" \"propose una revisione nel novembre di quell'anno e un proposito di revisione (17.C/Rev1/99) circol\u00f2 negli anni seguenti causando un considerevole dibattito ed alcuni simposi e conferenze.\nLe raccomandazioni includevano il limitare il documento a principi basi di guida.\nFurono pubblicati molti editoriali che riflettevano una variet\u00e0 di punti di vista che includevano preoccupazione che la Dichiarazione fosse indebolita da uno slittamento verso standard basati sull'efficienza e sull'utilit\u00e0 (Stockhausen 2000, Loff and Black 2000, Zion, Gillam and Loff 2000, Brennan 1999, Rothman, Michaels and Baum 2000), e un intero numero del \"Bulletin of Medical Ethics\" fu dedicato al dibattito. Alcuni videro un'imposizione di necessit\u00e0 statunitensi riversate sul mondo intero (sull'esempio dell\"'Ethical Imperialism\" di Marcia Angell) e resistettero anche ai pi\u00f9 piccoli cambiamenti, anche ad un documento partizionato con principi fermi e commentari, come quello usato da CIOMS.\nBrennan ha sintetizzato tutto ci\u00f2 sostenendo:\"I principi esemplificati dalla Dichiarazione corrente, rappresentano un delicato compromesso che dovremmo modificare solo dopo un'attenta discussione.\"\nComunque ci\u00f2 che part\u00ec come una controversia intorno a una specifica serie di \"trials\" e dei loro disegni in Africa subsahariana, attualmente ha implicazioni potenziali in ogni ricerca.\nQuinta revisione.\nNonostante il fallimento della maggior parte degli incontri centrati sulle revisioni e l'idea di molti per cui la dichiarazione dovesse rimanere immodificata o modificata solo minimamente, il workgroup,\nformul\u00f2 un testo che fu approvato dal Consiglio di WMA ed approvato dalla Assemblea generale il 7 ottobre 2000.\nEssa si rivel\u00f2 la revisione pi\u00f9 vasta e con maggior contenzioso fino ad oggi.\nCi\u00f2 fu in parte dovuto alla volont\u00e0 di considerare gli sviluppi della ricerca biomedica fin dal 1975 (Riis 2000), giungendo quindi a una ristrutturazione del documento con inclusa la rinumerazione ed il riordino di tutti gli articoli. I cambiamenti sono sottolineati in questa tavola.\nL'introduzione stabilisce i diritti dei soggetti e descrive le tensioni tra le necessit\u00e0 della ricerca per migliorare il benessere comune, ed i diritti dell'individuo.\nIl principio base stabilisce un metodo per giudicare quanto una ricerca proposta, incontri gli aspettati standard etici.\nTra le molte modifiche e da segnalare:\n\"Principi addizionali\": \nLe revisioni pi\u00f9 controverse (articoli 29 e 30) sono state poste in questa nuova categoria. Questi prevedibilmente, sono stati quelli che, come la quarta revisione, erano collegati al dibattito in corso a livello internazionale sulla ricerca sanitaria. Le discussioni (Christie 2000) indicano che \u00e8 stata sentita la necessit\u00e0 di inviare un segnale forte che lo sfruttamento delle popolazioni povere utilizzate come uno strumento, attraverso ricerche dalle quali non trarrebbero alcun beneficio, era inaccettabile. In questo senso la dichiarazione ha assunto un valore di universalismo etico.\nRisultati.\nData la mancanza del consenso di molti discussioni prima della quinta revisione, non deve sorprendere che il dibattito continui senza scemare (Macklin 2001, Williams 2004). Il dibattito su questi e relative discussioni rivela le differenze nelle prospettive tra le nazioni sviluppate e quelle in via di sviluppo. (Loff 2000, Schuklenk 2001; CMAJ 2003).\nZion e colleghi (Zion 2000, Loff and Black 2000, Loff 2000), hanno cercato di inquadrare il dibattito pi\u00f9 attentamente, esplorando le pi\u00f9 ampie discussioni sociali ed etiche, e le realt\u00e0 di potenziali vite soggettive, cos\u00ec come riconoscere le limitazioni della completa universalit\u00e0 in mondi cos\u00ec differenti, quale il mondo occidentale ed i paesi in via di sviluppo. Come ha puntualizzato Macklin (2001) entrambi i concetti potrebbero essere giusti, in quanto la giustizia \"is not an unambiguous concept (non \u00e8 un concetto non ambiguo)\".\nNota di chiarificazioni aggiunta all'articolo 29 (Washington, 2002).\nNel 2002 e nel 2004, furono inserite alcune note di chiarificazione \"(note a pi\u00e8 di pagina)\" agli articoli 29 e 30. Ci\u00f2 avvenne principalmente sotto la spinta degli USA (CMAJ 2003, Blackmer 2005), ed in particolare dalla FDA, che riteneva l'utilizzo del placebo fondamentale per determinare sicurezza, efficacia ed economicit\u00e0 dei farmaci studiati.\nLa chiarificazione del 2002, relativa all'articolo 29, fu la risposta a molte preoccupazioni per l'apparente posizione dell'Associazione Medica Mondiale sul placebo. Come attesta la WMA nella nota, sembravano esserci \"diverse interpretazioni e possibili confusioni\".\nVennero quindi sottolineatele le circostanze in cui un placebo poteva essere \"eticamente accettabile\", vale a dire:\nEffettivamente ci\u00f2 spost\u00f2 la posizione del WMA a quella che \u00e8 stata considerata una \"falsa via di mezzo\" (Emmanuel 2001, Huston 2001). Data la totale mancanza di consenso tutto ci\u00f2 ha meramente spostato il piano del dibattito che ora \u00e8 esteso all'uso o meno del disgiuntivo \"o\". Per questa ragione le note a pi\u00e8 di pagina, indicano che la dicitura deve essere interpretata alla luce di tutti gli altri principi della Dichiarazione.\nNota di chiarificazioni aggiunta all'articolo 30 (Tokyo, 2004).\nL'articolo 30 fu dibattuto ulteriormente al meeting del 2003, con un'altra chiarificazione proposta (CMAJ 2003), che non diede origine ad alcuna convergenza, si pospose quindi la decisione di un altro anno (De Roy 2004, WMA 2003). Un nuovo gruppo di lavoro nel gennaio 2004 esamin\u00f2 l'articolo 30, e consigli\u00f2 la non modifica.\nPi\u00f9 tardi, nello stesso anno, la American Medical Association propose un'ulteriore nota di chiarificazione, che fu incorporata (Blackmer 2005). In questa chiarificazione il dovere della cura post-trial divenne un'opzione da considerare, non una garanzia assoluta.\nNonostante questi cambiamenti, come previsto da Macklin, il consenso non fu conclusivo e la dichiarazione fu considerata da alcuni, distaccata dal pensiero contemporaneo (Lie 2004); sul futuro della Dichiarazione calarono molte ombre (Wolinsky 2006).\nSesta revisione (Seul, 2008).\nLa sesta revisione ebbe inizio nel maggio 2007. Essa consisteva in un invito a presentare elementi nuovi, ricerca completata nell'agosto 2007.\nNel novembre 2007, fu fatto un abbozzo di revisione\nfurono effettuate nuove consultazioni fino a febbraio 2008, e si giunse al workshop di Helsinki in marzo.\nQuesti commenti furono inseriti in una seconda bozza in maggio.\nVi furono ulteriori Workshop al Il Cairo e San Paolo e furono aggiunti commenti nell'agosto 2008.\nIl testo finale venne quindi sviluppato da un gruppo di lavoro per un successivo esame da parte di un Comitato Etico e, infine, l'Assemblea generale lo approv\u00f2 il 18 ottobre. Il dibattito pubblico fu relativamente pi\u00f9 facile e scorrevole rispetto ai precedenti cicli, ed in generale di supporto. \nUn input venne fornito da un ampio numero di sorgenti, alcuni dei quali sono stati pubblicati, come ad esempio il Feminist Approaches to Bioethics,\nil CIOMS ed il governo degli Stati Uniti.\nPrincipi.\nLa dichiarazione lega moralmente ogni medico, ed oltrepassa qualsiasi disposizione legislativa o regolamento nazionale o locale, se la dichiarazione prevede un maggior livello di protezione delle persone rispetto al secondo. I ricercatori devono sempre rispettare la legislazione locale, ma si devono tenere allo standard pi\u00f9 elevato.\nPrincipi base.\nI principi fondamentali sono:\nPrincipi operazionali.\nLe ricerche dovrebbero:\nLinee guida addizionali.\nI ricercatori si trovano spesso nella posizione di dover seguire diversi codici o linee guida, \u00e8 quindi richiesta loro la comprensione delle differenze tra di loro. Uno di questi \u00e8 la Good Clinical Practice (GCP), ovvero una guida internazionale, mentre ogni nazione pu\u00f2 anche avere regole locali come il Common Rule, negli USA, in aggiunta alle richieste del FDA e dell'Ufficio per la Human Research Protections (OHRP) di quella nazione. Esiste una quantit\u00e0 di strumenti per compararli.\nAltre nazioni posseggono guide con regole simili, come il Tri-Council Policy Statement in Canada. \nLe linee guida internazionali includono quelle del CIOMS, del Nuffield Council on Bioethics e dell'UNESCO.\nSettima revisione (64th WMA General Assembly, Fortaleza, Brazil, October 2013).\nVedi https://web.archive.org/web/20131517225800/http://www.wma.net/en/30publications/10policies/b3/\nAttualmente.\nLe controversie e le divisioni nazionali sul testo continuano ad libitum.\nDopo alcune consultazioni, che si esprimevano con preoccupazione, il 28 aprile 2008, da dichiarato che gli studi clinici effettuati al di fuori degli USA non avrebbero divuto seguire la dichiarazione di Helsinki, ma il Good Clinical Practice a partire dall'ottobre 2008. Ci\u00f2 ha fatto nascere in tutti gli stati, eccetto gli USA, una serie di preoccupazioni riguardo alla possibile (se non probabile) scarsezza di protezione per i soggetti delle ricerche Il training per la protezione dei soggetti umani utilizzati nelle ricerche del National Institutes of Health (agenzia governativa statunitense per la ricerca biomedica) non fa pi\u00f9 riferimento alla Dichiarazione di Helsinki.\nA tutto ci\u00f2 fa da contraltare:\nQuesta mancanza di uniformit\u00e0 non fa altro che far risaltare, di fatto, la non obbligatoriet\u00e0 di tale dichiarazione.\nParalleli con altre regolamentazioni su voci particolari.\nBest current treatment (miglior trattamento disponibile).\nEsiste un dibattito molto importante sullo standard delle cure che devono essere fornite ai partecipanti durante le ricerche svolte nei paesi in via di sviluppo. \nIn pratica ci si chiede se debba essere fornito al gruppo di controllo, una volta uscito dalla sperimentazione, il miglior trattamento disponibile (\"universal standard of care\") oppure il trattamento disponibile in accordo al contesto locale o regionale (\"non universal standard of care\"). \nUtilizzo del placebo.\nPer esempio si fa il caso della oncocercosi in cui si voglia comparare un nuovo farmaco (ivermectina) contro i vecchi farmaci (dietilcarbamazina o DEC e suramina), tossici. In questo caso secondo gli autori sarebbe molto meglio utilizzare i placebo.\nFuturo.\nLa dichiarazione ha sicuramente avuto, fino ad alcuni anni fa, un ruolo centrale nel guidare la ricerca clinica: Attualmente il suo futuro \u00e8 messo in questione.\nI problemi sono:"}
{"id": "2069249", "revid": "1305772", "url": "https://it.wikipedia.org/wiki?curid=2069249", "title": "Concrete", "text": ""}
{"id": "2069257", "revid": "1776051", "url": "https://it.wikipedia.org/wiki?curid=2069257", "title": "Ready to Rock", "text": "Ready to Rock \u00e8 il primo EP degli Airbourne uscito nel 2004."}
{"id": "2069259", "revid": "838137", "url": "https://it.wikipedia.org/wiki?curid=2069259", "title": "S-box del Rijndael", "text": "L'S-box \u00e8 utilizzata nell'algoritmo crittografico Rijndael (alias AES).\nL'S-box.\nL'S-box \u00e8 generata determinando l'inverso moltiplicativo di un numero appartenente al campo finito del Rijndael (lo zero, che non ha inversi, \u00e8 impostato a zero). L'inverso moltiplicativo \u00e8 poi trasformato usando la seguente trasformazione affine:\ndove [x0, ..., x7] \u00e8 l'inverso moltiplicativo espresso come vettore.\nLa moltiplicazione di matrici pu\u00f2 essere calcolata con il seguente algoritmo:\nLe colonne sono determinate dal \"nibble\" meno significativo, le righe sono determinate dal \"nibble\" pi\u00f9 significativo. Ad esempio, il valore 0x9a \u00e8 convertito in 0xb8. Da notare che l'inverso moltiplicativo di 0x00 \u00e8 definito come s\u00e9 stesso.\nS-box invertita.\nL'S-box invertita \u00e8 semplicemente l'S-box eseguita alla rovescia: ad esempio, l'S-box invertita di 0xdb \u00e8 0x9f. Viene calcolata computando prima la trasformazione affine inversa del valore di ingresso e poi l'inverso moltiplicativo. La trasformata affine inversa \u00e8 definita come segue:\nSpecifiche progettuali.\nL'S-box del Rijndael \u00e8 stata progettata specificatamente per risultare resistente alla crittoanalisi differenziale e lineare: ci\u00f2 si \u00e8 ottenuto minimizzando la correlazione tra le trasposizioni lineari di bit di input/output ed al tempo stesso minimizzando la probabilit\u00e0 di far propagare una differenza. Inoltre, per irrobustire dell'S-box contro gli attacchi algebrici \u00e8 stata aggiunta la trasformazione affine.\nNel caso si sospetti la presenza di una \"trap door\" all'interno del cifrario, l'S-box corrente pu\u00f2 essere sostituita da un'altra. Gli autori affermano che la struttura del cifrario Rijndael dovrebbe offrire abbastanza resistenza alla crittoanalisi lineare e differenziale da resistere a questi tipi di attacco anche se venisse utilizzata una S-box che presentasse o una correlazione \"media\" o la propagazione di differenze.\nUna equazione alternativa per la Trasformazione Affine.\nUna equazione alternativa per la trasformazione affine \u00e8:\ndove \"b'\", \"b\" e \"c\" sono matrici ad 8 bit e \"c\" \u00e8 \"01100011\".\nImplementazioni.\nQuella che segue \u00e8 un'implementazione in Java del precedente algoritmo:\npublic static boolean[] affineX (boolean[] bprime, boolean[] b, boolean[] c) { \n for (int j=0; j&lt;8; j++) {\n bprime[ j ] = b[ j ] ^ b[ (j+4)%8 ];\n bprime[ j ] ^= b[ (j+5)%8 ];\n bprime[ j ] ^= b[ (j+6)%8 ];\n bprime[ j ] ^= b[ (j+7)%8 ];\n bprime[ j ] ^= c [ j ];\n return bprime;"}
{"id": "2069263", "revid": "599013", "url": "https://it.wikipedia.org/wiki?curid=2069263", "title": "Edmund Bruggmann", "text": "Biografia.\nCarriera sciistica.\nStagioni 1964-1969.\nSciatore specialista delle prove tecniche, ma in grado di farsi valere anche in discesa libera, Bruggmann debutt\u00f2 in campo internazionale in occasione dei IX Giochi olimpici invernali di , dove si classific\u00f2 19\u00ba nello slalom gigante. L'anno dopo vinse il prestigioso slalom gigante dell'Internationale Adelbodner Skitage disputato sulla Chuenisb\u00e4rgli di Adelboden e nel 1966, nella stessa competizione, fu 3\u00ba dietro a Billy Kidd e a Willy Favre\nOttenne il suo primo risultato di rilievo in Coppa del Mondo il 6 gennaio 1967 a Berchtesgaden, piazzandosi 9\u00ba in slalom gigante. L'anno dopo partecip\u00f2 ai X Giochi olimpici invernali di , arrivando 10\u00ba nella discesa libera e 12\u00ba nello slalom gigante. Quell'anno in Coppa del Mondo ottenne quattro podi, il primo dei quali fu anche la sua prima vittoria (il 4 gennaio a Bad Hindelang in slalom gigante) e si piazz\u00f2 al 6\u00ba posto nella classifica generale e al 2\u00ba in quella di slalom gigante, vinte entrambe da Jean-Claude Killy.\nStagioni 1970-1974.\nAi Mondiali della Val Gardena, nel 1970, fu 5\u00ba nella combinata, mentre nella stagione successiva in Coppa del Mondo, dopo aver ottenuto quattro podi con una vittoria (il 5 gennaio nello slalom gigante della Loipl di Berchtesgaden), si piazz\u00f2 6\u00ba nella classifica generale e 3\u00ba in quella di slalom gigante.\nVenne convocato per partecipare agli XI Giochi olimpici invernali di , dove, dopo essere stato portabandiera della Svizzera durante la cerimonia di apertura, si aggiudic\u00f2 la medaglia d'argento nello slalom gigante, valida anche ai fini del Mondiali 1972, e si classific\u00f2 8\u00ba nello slalom speciale. Quell'anno in Coppa del Mondo vinse due gare, lo slalom gigante disputato sulla Saslong della Val Gardena il 16 marzo e quello di Pra Loup del 19 marzo che fu anche il suo ultimo podio nel circuito, e, grazie anche ad altri due podi, fu 3\u00ba nella classifica generale e 2\u00ba in quella di slalom gigante. Ottenne il suo ultimo piazzamento in carriere il 24 gennaio 1974, nello slalom speciale di Coppa del Mondo disputato a Kitzb\u00fchel e chiuso da Bruggmann al 7\u00ba posto.\nAltre attivit\u00e0.\nDopo il ritiro dall'attivit\u00e0 agonistica gest\u00ec un albergo nella stazione sciistica di Flumserberg; mor\u00ec nel 2014 all'et\u00e0 di 71 anni a seguito di una leucemia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "2069264", "revid": "709565", "url": "https://it.wikipedia.org/wiki?curid=2069264", "title": "Vilfrido di York", "text": "\u00c8 venerato da tutte le Chiese che ammettono il culto dei santi. Visse in un periodo cruciale per il cristianesimo in Britannia: sebbene infatti sin dal V secolo la popolazione britannica fosse stata quasi interamente convertita alla religione cristiana, tuttavia le successive invasioni degli anglosassoni avevano riportato con prepotenza il culto delle antiche divinit\u00e0 pagane. A ci\u00f2 si era aggiunta la lotta per il predominio tra la corrente del cosiddetto \"cristianesimo celtico\" e la tradizione della Chiesa di Roma.\nBiografia.\nLe origini.\nOriginario della Northumbria proveniva da una ricca famiglia ma all'et\u00e0 di quattordici anni abbandon\u00f2 la sua casa a causa di un forte contrasto con la nonna paterna e venne inviato alla corte di Oswiu di Northumbria, dove attir\u00f2 l'attenzione della regina Eanfl\u00e6d di Northumbria, la quale, vista la sua forte devozione religiosa, lo pose sotto l'egida di un monaco di nome Cudda, proveniente dall'abbazia di Lindisfarne, divenuta un centro di diffusione del Cristianesimo celtico e allora guidata da Sant'Aidan. Il giovane Vilfrido studi\u00f2 per breve tempo a Lindisfarne ma presto si trasfer\u00ec a Canterbury alla corte del sovrano.\nIl viaggio a Roma.\nSuccessivamente la regina Eanfl\u00e6d volle che Vilfrido accompagnasse il religioso Benedetto Biscop nel suo viaggio a Roma. Giunto a Lione attir\u00f2 le simpatie del ricco arcivescovo Ennemondo (600-657) che desiderava porlo sotto la sua protezione e farlo sposare a sua nipote. Attirato inizialmente dagli agi e dal lusso del suo ospite, tuttavia il giovane Vilfrido decise di partire alla volta di Roma dove giunse nel 654 ed ottenne la benedizione da Papa Martino I. Dopo un breve periodo di soggiorno a Roma, mantenendo fede alla promessa fatta ad Ennemondo, il giovane Vilfrido fece ritorno a Lione dove rimase per circa tre anni. Nel frattempo, per\u00f2, Ennemondo era caduto in disgrazia dopo la morte del suo protettore, re Clodoveo II, e venne arrestato e giustiziato per ordine del maestro di palazzo, Ebroino. Per non condividere la stessa fine, Vilfrido, facendo forza del suo status di ospite straniero, dovette fuggire e fare ritorno in patria nel 658.\nAll'et\u00e0 di soli ventisette anni Vilfrido fu destinato dal sovrano Alchfrith di Deira a guidare l'Abbazia di Ripon, nello Yorkshire, e, facendo uso di abili artigiani chiamati appositamente dalla Francia e dall'Italia, fece erigere la cattedrale di Ripon, e con l'intento di imporre l'adesione alla liturgia cristiana di Roma, introdusse tra i monaci sotto la sua guida la regola benedettina. Subito dopo venne ordinato sacerdote da sant'Agilberto, vescovo di Gewiss\u00e6, venuto dall'Europa per difendere la liturgia romana ed arrestare il diffondersi della liturgia celtica professata dai monaci dell'abbazia di Iona, discepoli di san Colombano.\nIl Sinodo di Whitby.\nNel 664 Vilfrido partecip\u00f2 al Sinodo di Whitby, voluto dal sovrano Oswiu di Northumbria e dove fu portavoce della fazione a favore della Chiesa di Roma e della sua liturgia, sconfiggendo l'abate Colm\u00e1n di Lindisfarne, sostenitore dei monaci di Iona. Dopo la vittoria ottenuta, come segno dei suoi favori, il re Oswiu lo nomin\u00f2 nuovo arcivescovo di York al posto di Colm\u00e0n, ma, rifiutandosi di essere investito da un religioso di area anglosassone, si rec\u00f2 in Francia per essere consacrato a Compi\u00e8gne.\nDopo essersi soffermato a lungo nel continente, durante il suo viaggio di ritorno in mare nel 666, fu vittima di un naufragio lungo le coste del Sussex. Ricacciato dalle popolazioni indigene ancora dedite al culto pagano, trov\u00f2 rifugio nel Kent, nei pressi di Sandwich. Da l\u00ec fece il resto del viaggio via terra, solo per scoprire che in sua assenza il suo seggio era stato occupato da un nuovo vescovo, nella persona di Chad di Mercia. Dopo essersi ritirato nel suo monastero di Ripon, si diresse a meridione per diffondere come missionario il credo cristiano nel regno di Mercia, soprattutto nelle zone di Lichfield e nel Kent.\nDurante la visita dell'arcivescovo di Canterbury, Teodoro di Tarso, nel 669, quest'ultimo volle regolarizzare la questione del seggio vescovile di York, sostenendo che l'elezione di Chad di Mercia non fosse valida, inducendo il vescovo in carica a ritirarsi e restituendo la carica all'esule Vilfrido.\nLa caduta in disgrazia.\nTuttavia le sorti di Vilfrido mutarono bruscamente alla morte di re Oswiu di Northumbria, a causa della successione al trono di suo figlio Ecgfrith nel 677, con il quale Vilfrido ebbe una lunga diatriba a causa della sposa di Ecgfrith, Eteldreda di Ely, che, secondo il giudizio di Vilfrido, non poteva vivere \"more uxorio\" con suo marito, in quanto il matrimonio non era mai stato consumato e poich\u00e9 era desiderio della donna ritirarsi alla vita monastica. In concomitanza con ci\u00f2 l'autorit\u00e0 di Vilfrido come arcivescovo fu minata dallo stesso Teodoro di Tarso, il quale, considerando troppo estesa l'area del suo ministero, lo suddivise in tre nuovi vescovati, Lindisfarne, Hexham, e Witherne. Vilfrido si oppose nettamente a questo smembramento appellandosi direttamente all'autorit\u00e0 di Roma, e scegliendo di recarvisi personalmente per presentare le sue rimostranze. Teodoro rispose a questa manifestazione di dissenso consacrando i tre nuovi vescovi nella stessa Cattedrale di York.\nGiunto nel continente nel 677 si sofferm\u00f2 alla corte del re di Frisia Aldegisel, presso la sua corte di Utrecht, dove si sofferm\u00f2 fino al 678 per diffondere il credo cristiano in quelle terre, su invito dello stesso monarca. Lasciata la Frisia, giunse successivamente a Roma, dove Vilfrido espose il suo caso al cospetto di papa Agatone, il quale, radunato un concilio, decise in suo favore e ordin\u00f2 di destituire i tre nuovi vescovi. Giunto nuovamente in patria, si present\u00f2 con la bolla papale in suo favore di fronte al Witan, tuttavia, il suo acerrimo nemico Ecgfrith approfitt\u00f2 della disputa per accusare ingiustamente Vilfrido di aver abusato della propria carica e lo fece imprigionare a Bambrough, da dove il vescovo destituito fu costretto all'esilio, dirigendosi nuovamente a diffondere il suo credo nel Sussex dove venne ospitato come esule dal re \u00c6\u00f0elwealh del Sussex, in particolare nella zona di Selsey dove fond\u00f2 l'omonima abbazia.\nUltimi anni e morte.\nRiconciliatosi con Teodoro di Tarso cinque anni dopo, quest'ultimo riusc\u00ec ad ottenere nel 686 dal nuovo sovrano Aldfrith di Northumbria il ritorno di Vilfrido, che venne nominato vescovo di Hexham, e in seguito venne reintegrato nel suo seggio di York. Tuttavia, dopo un breve periodo di riconciliazione, Vilfrido entr\u00f2 nuovamente in contrasto anche con Aldfrith, il quale chiese di riconoscere i cambiamenti attuati da Teodoro, ma anche questa volta, appellandosi alla volont\u00e0 del papato, Vilfrido si rec\u00f2 per la terza volta a Roma nel 704 per rivendicare i suoi diritti. Dopo un lungo procedimento la sua causa fu nuovamente accolta in suo favore, ma, mentre era di ritorno in patria si ammal\u00f2 gravemente nei pressi di Meaux. Fece appena in tempo a rientrare nel suo monastero di Ripon dove, accettando parzialmente lo smembramento del suo arcivescovato, si riconcili\u00f2 con la gerarchia ecclesiastica in patria prima di morire nel 709 nei pressi di Oundle, nel Northamptonshire.\nBibliografia.\nIn lingua inglese:"}
{"id": "2069267", "revid": "1305772", "url": "https://it.wikipedia.org/wiki?curid=2069267", "title": "Digimortal", "text": ""}
{"id": "2069275", "revid": "159341", "url": "https://it.wikipedia.org/wiki?curid=2069275", "title": "Onde di Kondrat'ev", "text": ""}
{"id": "2069276", "revid": "729019", "url": "https://it.wikipedia.org/wiki?curid=2069276", "title": "Moreno Trevisiol", "text": "Biografia.\nMoreno Trevisiol inizia la propria carriera nel 1975 nelle file della , come capitano delle giovanili, conquistando due titoli nazionali di categoria. Passato alla milita nel club dal 1982 al 1996 collezionando 219 presenze nel massimo campionato italiano oltre ai gradi di capitano e 6 scudetti vinti.\nDopo aver vestito la maglia della Nazionale giovanile, esordisce in Nazionale maggiore nel 1988 sotto la gestione dell'allora C.T. Marco Bollesan, nella partita contro la giocata a Monte Carlo. Lascia l'attivit\u00e0 internazionale dopo la Coppa del Mondo 1995 disputata in Sudafrica. Dopo il ritiro da giocatore passa alla carriera da allenatore delle giovanili del , conquistando 4 titoli nazionali nei campionati di categoria Under-21 e Under-18. Oltre alle giovanili della Benetton allena il in serie B ed il Eccellenza.\nEletto consigliere federale della Federazione Italiana Rugby nel 2000, Trevisiol si \u00e8 visto rinnovare per altre due volte il mandato quadriennale fino al 2012."}
{"id": "2069282", "revid": "339392", "url": "https://it.wikipedia.org/wiki?curid=2069282", "title": "Pancasio", "text": ""}
{"id": "2069283", "revid": "339392", "url": "https://it.wikipedia.org/wiki?curid=2069283", "title": "Pancassio", "text": ""}
{"id": "2069298", "revid": "131358", "url": "https://it.wikipedia.org/wiki?curid=2069298", "title": "Vigor Senigallia", "text": ""}
{"id": "2069306", "revid": "392652", "url": "https://it.wikipedia.org/wiki?curid=2069306", "title": "Pietra runica di Istaby", "text": "La Pietra runica di Istaby o DR 359 \u00e8 una pietra runica in proto-norreno eretta nel Blekinge, Svezia, durante l'era di Vendel.\nLa pietra di Istaby, la pietra runica di Stentoften e la pietra runica di Gummarp furono realizzate dalla stessa trib\u00f9. La pietra di Bj\u00f6rketorp non riporta nessun nome e dista circa 10 chilometri dalle altre, ma non vi sono dubbi che anch'essa vi sia collegata, in quanto riporta lo stesso stile di rune e il medesimo messaggio della pietra di Stentoften."}
{"id": "2069312", "revid": "110157", "url": "https://it.wikipedia.org/wiki?curid=2069312", "title": "Chiesa di San Giacomo (Barletta)", "text": "La prepositura curata di San Giacomo \u00e8 una delle chiese pi\u00f9 antiche di Barletta.\nAll'epoca della costruzione la chiesa si trovava all'esterno della cinta urbica ed era situata, in posizione strategica, sulla via per Canne. L'attuale edificio religioso \u00e8 il risultato di numerose sovrapposizioni edilizie avvenute nei secoli e delle vicende urbanistiche che hanno riguardato l'antico borgo San Giacomo in epoca contemporanea.\nStoria.\nLe origini.\nLa prima attestazione del culto cristiano nel luogo \u00e8 un bassorilievo in pietra dell\"'Annunciazione\", con richiami all'arte longobarda e risalente all'VIII secolo. Le prime testimonianze documentate risalgono al 1158, quando viene menzionata in una bolla di papa Adriano IV, anche se la sua fondazione si pensa possa risalire alla fine dell'XI secolo, per mano degli abitanti di Canne, trasferitisi in quel periodo a Barletta per sfuggire alla distruzione della cittadella da parte di Roberto il Guiscardo, avvenuta nel 1083. Vi sono per\u00f2 ipotesi alternative che farebbero risalire la costruzione della chiesa su antichi ruderi di un tempio pagano dedicato a Iside, Osiride e Oro.\nTale teoria \u00e8 supportata dal ritrovamento, durante i lavori di restauro eseguiti nel 1910, di alcune medaglie su cui vi sono incise queste divinit\u00e0 egiziane.\nLe vicende storiche narrano che una volta giunti a Barletta i Cannesi, dopo la distruzione di Canne ad opera di Roberto il Guiscardo nel 1083, si siano stabiliti lungo i tracciati che conducevano alla loro antica cittadella, in un territorio di loro propriet\u00e0, e abbiano fondato la chiesa di San Giacomo, in onore probabilmente ad un'antica chiesa gi\u00e0 presente nella cittadella. La chiesa fu subito affidata ai Benedettini, dipendente dall'abbazia della Santissima Trinit\u00e0 di Monte Sacro, nel territorio compreso tra Mattinata e Manfredonia, sul Gargano.\nLa chiesa abbaziale di San Giacomo, unitamente al borgo omonimo, era probabilmente situata fuori dalla cinta muraria. Questa doveva presentarsi in stile gotico, con tre navate e transetto ma le stratificazioni architettoniche avvenute nel corso degli anni ne hanno modificato i suoi caratteri originari. Il complesso costruttivo presentava anche un monastero, anche detto \"palactium\", un ospedale e il cimitero dei monaci che al contempo fungeva anche da orto per produzione propria. \nNel 1164 vi fu un primo ampliamento della chiesa testimoniato da un documento notarile che attesta l'acquisto di \"un quarto di casa con gayfo\". L'acquisto fu possibile anche grazie alle ingenti donazioni effettuate dai fedeli che la frequentavano assiduamente.\nDal periodo federiciano al XVI secolo.\nNel 1205 Federico II concesse alla chiesa di edificare e gestire un mulino, una taverna e un forno, che dovevano rivelarsi utile ad uso religioso e civile, dunque non solo per la comunit\u00e0 benedettina ma anche per gli abitanti della zona. Prosegue intanto il notevole e continuo contributo della chiesa di San Giacomo nei confronti dell'abbazia di Monte Sacro, tanto che alcuni priori di quest'ultima provenivano da Barletta.\nDurante i primi anni del XII secolo intorno alla chiesa abbaziale e agli edifici ad essa attigui si venne a formare un vero e proprio borgo extra moenia che presto verr\u00e0 inglobato all'interno della cinta urbica, prendendo il nome di \"pittagio di San Giacomo\".\nIl complesso ecclesiastico si amplia ulteriormente grazie alle donazioni dei fedeli e nel 1317 il cappellanno riesce ad ottenere la conduzione di due case e di una campagna confinante col monastero benedettino, case che poi, alla sua morte, sarebbero divenute di propriet\u00e0 del convento.\nNel 1348 il monastero ospit\u00f2 Luigi I d'Ungheria, detto Luigi il grande, venuto per vendicare il fratello Andrea ucciso nel territorio napoletano. \nGli anni si susseguono con donazioni, dovutamente registrate, sempre pi\u00f9 frequenti, in particolar modo dal 1360. \u00c8 in questo modo che la chiesa di San Giacomo si \u00e8 venuta a formare: per aggregazione e rifusione di edifici che man mano venivano donati dai fedeli, da sacerdoti o dagli stessi monaci benedettini. L'ultimo documento che attesta la presenza dei benedettini a San Giacomo risale al 1379.\nIl 1384 fu un anno tragico per Barletta: l'anno della peste, favorita dalle condizioni igieniche precarie durante l'occupazione della citt\u00e0 da parte di Carlo III d'Ungheria. Questa colp\u00ec anche i benedettini di San Giacomo, che gi\u00e0 in quegli anni si erano notevolmente ridotti in numero, uccidendo quelli che erano ancora in vita. Restavano in vita tuttavia i chierici della chiesa, che spesso, fino al termine del XIX secolo, hanno avuto veri e propri dissidi con quelli della chiesa di Santa Maria Maggiore e della Basilica del Santo Sepolcro. Nel 1390 la chiesa risulta definitivamente in possesso dei chierici secolari. \nNel 1408 la chiesa fu sottratta alla badia di Monte Sacro e sottoposta al vescovo di Siponto e nel 1481 anche la chiesa garganica passer\u00e0 definitivamente sotto la tutela del medesimo vescovo, il borgo invece fu consegnato alle dipendenze dei vescovi di Trani e nel 1586, con bolla di Sisto V, anche la chiesa sar\u00e0 trasferita sotto la mensa del vescovo di Trani. Nel 1538, a causa della sua notevole instabilit\u00e0, fu abbattuto il vecchio campanile che fu sostituito da archi sotto i quali trovavano posto delle campane di ridotte dimensioni.\nNel 1594 la chiesa di San Giacomo venne istituita parrocchia dall'arcivescovo Giulio Caracciolo, per ovviare alle differenze di importanza sottolineate dai canonici di Santa Maria Maggiore e da quelli del Santo Sepolcro rispetto alla chiesa di San Giacomo, fino ad allora non ancora parrocchia.\nDal XVII secolo ad oggi.\nI frequenti litigi tra le tre pi\u00f9 importanti chiese di Barletta giunsero nel 1610 a far precisamente stabilire l'ordine di presenza nelle processioni, ponendo per primi tre appartenenti a Santa Maria Maggiore, in seconda fila il prevosto di San Giacomo e infine il vicario del Santo Sepolcro. Nel XVI secolo venne fondata la Arciconfraternita del Santissimo Sacramento, la presenza in loco \u00e8 menzionata nel documento del gennaio 1600, riguardante la Visita ad Limina del vescovo Giulio Caracciolo di Trani. (Archivio Segreto Vaticano, sez. S. Congr. Concilii, Relationes Tranen, 809A).\nNel 1726, in seguito al restauro della chiesa vi fu la sua riconsacrazione. Nel 1812 venne demolita la chiesa dell'Annunziata e il suo altare maggiore fu trasportato nella chiesa di San Giacomo. Nel 1843 venne costruito l'obelisco con orologio, di reminiscenze egizie, che ancora oggi \u00e8 presente sul fronte settentrionale. Nel 1886 vi fu il tentativo di ampliare la chiesa medievale, gi\u00e0 tanto manomessa durante i secoli ma ad impedirlo subentr\u00f2 la crisi del 1889.\nTre anni dopo viene ufficialmente deliberato dal Consiglio Comunale l'acquisto di un nuovo orologio, che mostrasse l'ora verso le quattro facce del quartiere e non solo verso nord, come invece permetteva l'orologio posizionato sull'obelisco e cos\u00ec nel 1895 venne costruita la torre con orologio nella piazza antistante la chiesa.\nNel 1910 questa venne restaurata e nel 1923 venne inaugurata la \"Cappella del Sacro Cuore di Ges\u00f9\". Nel 1945 venne realizzata la casa canonica e ventisei anni dopo vi fu il restauro del presbiterio.\nNel 2001 la chiesa ha subito ingenti lavori di restauro e consolidamento strutturale, che hanno riportato in luce le linee architettoniche originarie dell'edificio. Sono state ripristinate monofore di varie epoche, il soffitto a capriate del XVIII secolo, nonch\u00e9 la cappella del Santissimo Salvatore con la duecentesca volta a crociera.\nLa chiesa possiede un ricco patrimonio di tavole, tele, oggetti liturgici, reliquiari e paramenti sacri risalenti al periodo compreso tra il XIII e il XX secolo.\nArchitettura.\nL'esterno.\nL'edificio ha un orientamento est-ovest, parallelo a corso Vittorio Emanuele, con altare posto verso oriente e originariamente con l'accesso sul lato opposto. Il susseguirsi delle vicende urbanistiche e la costruzione di alcuni edifici a ridosso del fronte occidentale della chiesa, fa s\u00ec che oggi non possa essere pi\u00f9 visibile l'antica facciata principale. Attualmente infatti l'ingresso \u00e8 situato sul lato nord della chiesa, in quella che prende il nome di \"Porta maggiore\", proprio su corso Vittorio Emanuele. Il lato meridionale \u00e8 invece osservabile dal cortile a sud della chiesa e proprio su questo fronte sono state addossate la sacrestia e la cappella del Sacro Cuore. Il prospetto che si affaccia sul corso vede la presenza nel mezzo dell'obelisco con l'orologio, posto su un corpo avanzato rispetto alla linea del fronte esterno della chiesa.\nL'interno.\nL'interno della chiesa attualmente si sviluppa su navata unica, con transetto, presbiterio centrale con terminazione piatta addossata agli edifici civili adiacenti e pertanto non visibile dall'esterno e con cappelle laterali con volte a costoloni.\nNel mezzo dell'asse longitudinale dell'edificio ecclesiastico a sud trovano spazio la cappella del Sacro Cuore, costruita intorno ai primi anni del Novecento e al suo fianco la sacrestia, precedute entrambe da un vestibolo con ingresso arcuato."}
{"id": "2069321", "revid": "1232412", "url": "https://it.wikipedia.org/wiki?curid=2069321", "title": "Fivelandia 6 - Le pi\u00f9 belle sigle originali dei tuoi amici in TV", "text": "Fivelandia 6 \u2013 Le pi\u00f9 belle sigle originali dei tuoi amici in TV \u00e8 il ventunesimo album discografico di Cristina D'Avena, pubblicato da Five Record S.r.l. e distribuito da C.G.D. Messaggerie Musicali S.p.A. nel 1988.\nDescrizione.\nL'album \u00e8 il sesto capitolo della collana Fivelandia e contiene le sigle dei cartoni animati andati in onda sulle reti Mediaset nel periodo intorno alla pubblicazione e due sigle dei contenitori Bim bum bam e Ciao Ciao. \"Fivelandia 6\" \u00e8 inoltre il primo album dell'artista a essere pubblicato in versione CD, oltre ai normali formati dell'epoca, musicassetta e vinile. Nel 2006 l'album \u00e8 stato ripubblicato, prima in versione doppia e successivamente singola. L'album contiene 14 canzoni pubblicate per la prima volta, di cui 2, \"Hilary\" e \"Balliamo e cantiamo con Licia\" , gi\u00e0 precedentemente pubblicate su altri album.\nLa copertina del CD si differenzia dalle edizioni in LP e MC:\nQuesto album detiene un importante record, infatti nel 2012, la versione CD dell'album \u00e8 stata venduta all'asta su eBay alla cifra di 5.050 euro ottenendo il primato mai raggiunto online da un CD in Italia. Lo stesso primato l'artista lo aveva ottenuto precedentemente nel 2007 e nel 2011 con l'album Cristina D'Avena e i tuoi amici in TV 3, venduti a 1.2010 e 3.010 euro. Il 3 dicembre 2019 un'altra copia, sempre su Ebay, \u00e8 stata venduta a 1000 euro.\nNel 2019 verr\u00e0 pubblicata un'edizione digitale dal titolo Fivelandia 6 Reloaded, escludendo il brano \"Puffi qua e l\u00e0\" (non essendo un'edizione musicale RTI).\nDifferenze con la ristampa.\nL'album \u00e8 stato ristampato due volte in formato CD, doppia e singola a partire dal 28 aprile 2006.\nFivelandia 6.\nFivelandia 6 \u00e8 un album di Cristina D'Avena, pubblicato da RTI \u2013 Reti Televisive Italiane S.p.A. e distribuito da Edel, il 23 giugno. La copertina dell'album, riprende in un formato pi\u00f9 piccolo la copertina della versione LP.\nFivelandia Reloaded - Volume 6.\nA cominciare da dicembre 2018, RTI \u2013 Reti Televisive Italiane S.p.A. ha iniziato a pubblicare delle versioni ridotte degli album originali. Per quanto riguarda il volume 6, delle 14 tracce presenti nella ristampa, ne sono state pubblicate 13, eliminando \"Puffi qua e l\u00e0\". La copertina dell'album \u00e8 molto simile a quella della ristampa su CD con la differenza che viene aggiunta la scritta \"Reloaded,\" i loghi di Five e Uan e il colore di sfondo \u00e8 giallo."}
{"id": "2069322", "revid": "602120", "url": "https://it.wikipedia.org/wiki?curid=2069322", "title": "Gh\u0101z\u012b I", "text": ""}
{"id": "2069324", "revid": "1305772", "url": "https://it.wikipedia.org/wiki?curid=2069324", "title": "Echo Park", "text": ""}
{"id": "2069325", "revid": "838137", "url": "https://it.wikipedia.org/wiki?curid=2069325", "title": "Flanker (disambigua)", "text": "Flanker, in italiano \"fiancheggiatore\", pu\u00f2 riferirsi a:"}
{"id": "2069326", "revid": "123068410", "url": "https://it.wikipedia.org/wiki?curid=2069326", "title": "Moskvi\u010d", "text": "La Moskvi\u010d () \u00e8 stata una casa automobilistica sovietica fondata nel 1929 e attiva fino al 2010.\nStoria.\nInizi.\nNel 1929 la costruzione di veicoli inizi\u00f2 con la produzione di 24000 unit\u00e0 sia di auto che di camion della Ford. Per la precisione fino al 1933 vennero prodotti i modelli di Ford-A e Ford-AA. Le venne dato il nome GAZ KIM acronimo di Fabbrica Automobili di Stato nel nome della Giovent\u00f9 Internazionale Comunista. Le auto vennero marchiate come GAZ-AA e GAZ. Nel 1939 divenne indipendente e prese il nome di KIM staccandosi dal ramo GAZ. Venne prodotta la KIM-10 (auto di medie dimensioni) di cui successivamente venne proposta la versione cabriolet chiamata KIM-10-52: 4 porte, 3 volumi. Nel 1941 venne trasformata per la produzione di armi necessarie per sostenere la seconda guerra mondiale.\n400 e 401 (Opel).\nAl termine del conflitto, l'Unione Sovietica acquis\u00ec tutte le linee di produzione Opel dello stabilimento di Brandeburgo. \nIl nome dato alla fabbrica fu MZMA (, \"Fabbrica di auto compatte di Mosca\")\nfacendo ripartire la produzione nel 1947 con il modello Moskvi\u010d 400, basata sulla Opel Kadett.\nDella 400 vennero prodotte le versioni van e cabriolet e un primo ammodernamento ci fu nel 1954.\nLa versione 401, costruita nel 1945 fu invece basata sulla Opel Kadett K38 quando questa era gi\u00e0 uscita di produzione 5 anni prima. Per la costruzione fu acquistato l'intero piano industriale: ben 56 treni di materiale. Fu dotata di un motore di 1074 cm cubici di cilindrata, 4 cilindri in linea in grado di erogare 26 cavalli e raggiungere i 90\u00a0km/h. Fu rimpiazzata dalla 402.\nDal 1950 al 1980.\nI modelli successivi vennero sviluppati dagli ingegneri sovietici e nel 1969 prese forma la prima auto originale con il logo modificato in AZLK (, \"Fabbrica automobili intitolata al Komsomol leninista\").\nI modelli non furono mai tanto popolari nonostante i prezzi. Gli anni d'oro furono nel decennio '60 / '70 quando i veicoli vennero esportati in tutto il mondo e la domanda fu tale da essere maggiore rispetto alla produzione a tal punto da dover aspettare molto tempo dall'ordinazione prima di poter ottenere la macchina. Fino agli anni '80 tutte le Moskvi\u010d erano dotate di trazione posteriore, estetica solida e sospensioni a balestra.\nVenne inaugurato anche in Bulgaria uno stabilimento, attivo tra il 1966 e il 1990\nI modelli dal 1950 al 1980 furono:\nAleko.\nNel 1986 AZLK inizi\u00f2 la produzione della Moskvi\u010d 2141 soprannominata \u201cAleko\u201d (). Una nuova vettura di segmento D che diede un taglio netto con il passato. Venne costruita sulla base della Simca 1307: una vettura dalla linea ormai datata di 10 anni dalla quale riprese la forma estetica (eccezion fatta per la parte frontale che invece forse s'ispir\u00f2 alla Talbot Horizon data la notevole somiglianza) . Per quanto riguarda la meccanica c'\u00e8 da dire che alcuni particolari del motore, sospensioni e del differenziale delle ruote anteriori (trazione anteriore) vennero ricopiate dalla Audi 100. Le motorizzazioni furono rispettivamente di 1600, 1700 e 1800\u00a0cm\u00b3 prodotti dalla Lada-Vaz. Le motorizzazioni 1800\u00a0cm\u00b3 Diesel furono prodotte dalla Ford e il 2000\u00a0cm\u00b3 dalla Renault. La vettura fu la prima ad essere prodotta in Russia ad avere un cambio a 5 rapporti. \nDal 1992 al 2001 venne prodotta la 2335, identica alla 2141 ma in versione pickup.\nIl progetto 2141 termin\u00f2 nel 1996 e nel 1997 venne sostituita dalla \u201cSvjatogor\u201d che venne affiancata dalla 2142 (1997-2002): variante a 3 volumi della 2141 dotata di motore Renault dalla linea somigliante alla Zaz Slavuta. Quando l'azienda and\u00f2 in bancarotta la produzione venne abbandonata. \nSvjatogor.\nUn primo tentativo di modernizzare il veicolo ci fu con la 21412 dotata di motori \u201cUzam\u201d e di una inadeguata distribuzione del peso della vettura in accoppiata con l'albero motore preso della BMW M10 che si dimostr\u00f2 un fallimento. La \u201cSvjatogor\u201d rispetto alla \u201cAleko\u201d fu dotata di motori Renault F3R272 in grado di sviluppare 104.5 cavalli e dalla linea estetica leggermente modificata. Date le caratteristiche tecniche che permettevano alla macchina di raggiungere velocit\u00e0 pi\u00f9 elevate, vennero sostituiti freni e trasmissione.\nMoskvi\u010d \u201cIvan Kalita\u201d e \u201cDuet\u201d.\nQueste vetture molto eleganti e lussuose ebbero la sfortuna di nascere 3 anni prima della chiusura della azienda. Entrambe 3 volumi e dotate di un caratteristico e alquanto grosso nonch\u00e9 \u201csfarzoso\u201d radiatore cromato, furono costruite per il volere del Governo moscovita. I due modelli si differenziano soltanto nella parte posteriore visto che la \u201cDuet\u201d fu la versione coup\u00e9 della \u201cIvan Kalita\u201d. Vennero prodotti soltanto 100.000 veicoli.\nCrisi dell'azienda.\nLa Svjatogor, auto spaziosa internamente e ben curata nei dettagli fu apprezzata da molti ma, nonostante fosse una vettura di nuova concezione che nel 1998 vendette 5 milioni di veicoli, l'azienda cadde in deficit e nel 2001 venne interrotta la produzione. Le auto furono comunque vendute e rese disponibili fino a met\u00e0 del 2002 nel solo territorio moscovita.\nNonostante i numerosi prestiti l'azienda and\u00f2 in bancarotta e i pezzi di ricambio furono venduti fino al 2002. I debiti aziendali ammontarono a 23,3 miliardi di rubli. Nel dicembre 2006 venne messa all'asta e il nuovo proprietario, il gruppo finanziario \u201cMetropol\u201d, nel 2007 tent\u00f2 di far ripartire la produzione delle vetture con il nuovo marchio \u201cAvtoframos\u201d(), che fin dal 1998 aveva iniziato la produzione per conto della Renault del modello Renault Logan (uguale in tutto e per tutto alla Dacia Logan). Tale operazione non riusc\u00ec a decollare costringendo l'azienda a chiudere di fatto i battenti fisicamente e legalmente."}
{"id": "2069330", "revid": "1472675", "url": "https://it.wikipedia.org/wiki?curid=2069330", "title": "Guido Gezelle", "text": "Le sue prime opere poetiche furono le raccolte \"Vlaamsche dichtoefeningen\" e \"Kerkhofbloemen\" del 1858.\nEntrato in conflitto con la gerarchia ecclesiastica dovette abbandonare il seminario di Roulers in cui insegnava.\nLa sua produzione poetica risent\u00ec della crisi interiore in cui si era venuto a trovare a causa del dissidio con l'autorit\u00e0 ecclesiastica.\nLe sue opere pi\u00f9 importanti sono: \"Gedichten, gezangen en gebeden\" del 1862, \"Tijdkrans\" del 1893, \"Rijmsnoer om en om het Jaar\" del 1897, \"Laatste Verzen\" del 1902.\nStijn Streuvels, un altro famoso scrittore fiammingo, era suo nipote per essere figlio della sorella.\nA Bruges, citt\u00e0 belga in cui nacque e mor\u00ec, gli \u00e8 dedicato un museo."}
{"id": "2069338", "revid": "88740", "url": "https://it.wikipedia.org/wiki?curid=2069338", "title": "Saara (Nobitz)", "text": "Saara \u00e8 una frazione del comune tedesco di Nobitz, in Turingia. Costitu\u00ec un comune autonomo fino al 31 dicembre 2012."}
{"id": "2069343", "revid": "838137", "url": "https://it.wikipedia.org/wiki?curid=2069343", "title": "Carlo d'Asburgo-Lorena", "text": "Biografia.\nInfanzia.\nFiglio di Ottone d'Asburgo-Lorena e Regina di Sassonia-Meiningen, nipote di Carlo I d'Austria, l'ultimo imperatore d'Austria, re d'Ungheria e Boemia.\nMatrimonio.\nCarlo spos\u00f2 il 30 gennaio 1993 Francesca Thyssen-Bornemisza a Mariazell, da cui ha avuto tre figli.\nNel 2017 Carlo e Francesca hanno divorziato.\nCarriera politica.\nCarlo \u00e8 fondatore e presidente dell'organizzazione politica \"Paneuropa-Austria\" dal 1987.\nNelle elezioni europee del 13 ottobre 1996 fu eletto deputato al Parlamento europeo come indipendente del Partito Popolare Austriaco. Nel 2002 divenne Direttore Generale dell'Organizzazione delle nazioni e dei popoli non rappresentati (UNPO), da gennaio a dicembre.\nCarlo \u00e8 anche il Gran Maestro dell'Ordine del Toson d'oro, ramo austriaco, e degli altri ordini patrimonio dinastico della Casa d'Asburgo-Lorena.\nDiscendenza.\nCarlo d'Asburgo-Lorena e Francesca Thyssen-Bornemisza hanno avuto tre figli:\nTitoli.\nIn Austria e in Germania i titoli nobiliari non sono riconosciuti e sono vietati. Legalmente \u00e8 conosciuto come Dr. Karl Habsburg-Lothringen.\nTitoli di cortesia:\nPretensione dal 1\u00ba gennaio 2007\nOnorificenze.\nOnorificenze asburgiche.\nFormalmente cessati come ordini statuali, restano tuttavia vigenti come ordini dinastici, il Capo della Casa Imperiale e Reale d'Asburgo-Lorena assume d'ufficio il titolo di Gran Maestro:"}
{"id": "2069344", "revid": "199133", "url": "https://it.wikipedia.org/wiki?curid=2069344", "title": "Fire of Love", "text": "Fire of Love \u00e8 il primo album del gruppo musicale punk rock statunitense The Gun Club, pubblicato nel 1981.\nTracce.\nTutti i brani sono di Jeffrey Lee Pierce, eccetto dove specificato."}
{"id": "2069345", "revid": "2519", "url": "https://it.wikipedia.org/wiki?curid=2069345", "title": "G\u00f6hren", "text": "G\u00f6hren \u00e8 il nome delle seguenti localit\u00e0:"}
{"id": "2069350", "revid": "287204", "url": "https://it.wikipedia.org/wiki?curid=2069350", "title": "The Singles (album)", "text": ""}
{"id": "2069353", "revid": "125725291", "url": "https://it.wikipedia.org/wiki?curid=2069353", "title": "'Ndrina Farao", "text": "La 'ndrina Farao \u00e8 una cosca malavitosa o 'ndrina della 'ndrangheta calabrese di Cir\u00f2 e Cir\u00f2 Marina, alleata con i Marincola. Hanno ingerenze in tutto il crotonese, nell'alto jonio cosentino (San Giovanni in Fiore e Mandatoriccio). Le principali attivit\u00e0 sono le estorsioni e il traffico di droga. In Italia, nel Centro e Nord sono stati rilevati gruppi appartenenti ai Farao in Umbria (Perugia), Toscana, Lazio, Emilia-Romagna (Modena e Parma), Liguria, Veneto e in Lombardia, in particolare, esisterebbe almeno dagli anni '90 del secolo scorso il Locale di Lonate Pozzolo. All'estero hanno propaggini in Germania dagli anni '80 del secolo scorso, in particolare nel Baden-W\u00fcrttemberg, Renania Settentrionale-Vestfalia e in Sassonia. A Stoccarda, il prestanome Mario Lavorato sosteneva G\u00fcnther Oettinger del Partito Cristiano-Democratico (CDU). \nNegli anni '90 il pentito Heicko Kschinna raccont\u00f2 che i boss di Stoccarda sarebbero stati Giuseppe Farao e Cataldo Marincola.\nInfine ci sarebbero anche contatti anche con la mafia albanese, soprattutto per quanto riguarda il traffico di droga e lo sfruttamento della prostituzione.\nStoria.\nIl 30 agosto del 1977, con l'uccisione del boss cirotano Giovanni Santoro detto \"fortezza\" presero il potere sulla Locale di Cir\u00f2, questo omicidio in un primo momento costrinse Giuseppe Farao e Cataldo Marincola a un periodo di esilio forzato in Germania, durante il quale il potere venne gestito da Nicodemo Aloe.\nSecondo le indagini dei Carabinieri svolte negli ottanta e novanta del secolo scorso, fu il boss cirotano Nicodemo (detto \"Nick\") Aloe a sviluppare enormemente le attivit\u00e0 criminali della locale di Cir\u00f2, sino allora dedita soprattutto al contrabbando di sigarette con esponenti della criminalit\u00e0 palermitana. Dagli anni ottanta gli interessi della cosca iniziarono infatti a riguardare gli appalti, la gestione di bische clandestine in Toscana, Lombardia e Germania, il traffico di stupefacenti e armi (negli anni della guerra civile Jugoslava), anche via mare nelle coste del crotonese. Nel corso di inchieste riguardanti la camorra di Raffaele Cutolo, emerse che Aloe veniva considerato \"un pezzo da novanta\" della 'ndrangheta calabrese.\nNick Aloe fu assassinato nel gennaio del 1987 e per il suo omicidio furono processati esponenti della cosca.\nDopo la morte del boss Aloe, il potere venne assunto dai fratelli Giuseppe e Silvio Farao e da Cataldo Marincola che, nel corso di un dominio trentennale, hanno espanso ulteriormente il volume di affari, il potere e la capacit\u00e0 della cosca di infiltrare profondamente ambiti delle istituzioni locali e dell'economia locale, come parrebbe emergere dalla recente operazione Stige, in seguito approfondita."}
{"id": "2069355", "revid": "149727", "url": "https://it.wikipedia.org/wiki?curid=2069355", "title": "G\u00f6hren (Altenburg)", "text": ""}
{"id": "2069356", "revid": "299089", "url": "https://it.wikipedia.org/wiki?curid=2069356", "title": "Polonnaruva", "text": ""}
{"id": "2069357", "revid": "299089", "url": "https://it.wikipedia.org/wiki?curid=2069357", "title": "Po\u1e37onnaruva", "text": ""}
{"id": "2069361", "revid": "149727", "url": "https://it.wikipedia.org/wiki?curid=2069361", "title": "Haselbach (Altenburg)", "text": ""}
{"id": "2069362", "revid": "74801", "url": "https://it.wikipedia.org/wiki?curid=2069362", "title": "Jole Voleri", "text": "Biografia.\nInizia la sua brevissima attivit\u00e0 nel mondo della celluloide (cinque film in tutto girati fra il 1940 ed il 1941) scelta da Mario Soldati per la commedia \"Tutto per la donna\" dove si rivela come buona attrice adatta a parti brillanti. Lavorer\u00e0 successivamente con Camillo Mastrocinque, Carmine Gallone e Gennaro Righelli. Jole Voleri, nome d'arte di Jole Povoleri, nacque a Turriaco nel 1911, figlia del vicentino Domenico e della veneziana Vittoria Gensi. La famiglia, proveniente da Ronchi, nel 1910 venne ad abitare a Turriaco.\nJole, dopo aver frequentato le scuole superiori, per la sua bellezza fu eletta \"Reginetta di Trieste\" e con tale titolo all'inizio degli anni '30 part\u00ec per Roma; qui, superato l'esame di ammissione all'Accademia di Arte Drammatica recitando con Aroldo Tieri un testo di Pirandello, ebbe come insegnante la famosissima attrice Emma Gramatica. A fine corso, notata da personaggi importanti dell'ambiente cinematografico, fu scritturata per fare l'attrice, assumendo il nome d'arte di \"Jole Voleri\". Inizi\u00f2 con brevi parti al fianco di artisti famosi, quali Nino Besozzi, Giara Calamai e Anna Magnani, a quel tempo anche lei agli inizi della carriera. In questo periodo ebbe una parte secondaria nel film \"Manon Lescaut\", una trasposizione cinematografica dell'opera lirica di Giacomo Puccini. Successivamente fu protagonista principale di alcuni film che oggi vengono classificati come appartenenti al periodo cosiddetto dei \"telefoni bianchi\", un genere brillante e romantico. Tre sono i film principali: \"La fuggitiva\", \"La danza dei milioni\" e \"Manovre d'amore\"; quando quest'ultimo fu proiettato a Turriaco nel cinema \"Italia\", sito in piazza, per due giorni la sala fu strapiena di gente. Nel 1938 trasfer\u00ec a Roma la propria residenza, dove durante il periodo bellico spos\u00f2 Sergio, un giovane ufficiale, e il loro matrimonio, pur senza figli, dur\u00f2 oltre mezzo secolo. \nChiuse la sua breve attivit\u00e0 con Piero Ballerini che la diresse ne \"La fuggitiva\" dove fu proprio lei a volere con s\u00e9 Anna Magnani con la piccola stella dello schermo Mari\u00f9 Pascoli, ultimo e definitivo lavoro, del suo impegno nel mondo del cinema e dello spettacolo in generale."}
{"id": "2069365", "revid": "767487", "url": "https://it.wikipedia.org/wiki?curid=2069365", "title": "Miami (The Gun Club)", "text": "Miami \u00e8 il secondo disco in studio del gruppo punk californiano The Gun Club.\nTracce.\nNote.\nD.H. Laurence Jr., che compare ai cori in diverse tracce dell'album, \u00e8 lo pseudonimo di Debbie Harry dei Blondie."}
{"id": "2069367", "revid": "117487698", "url": "https://it.wikipedia.org/wiki?curid=2069367", "title": "UEFA Golden Jubilee Poll", "text": "La UEFA Golden Jubilee Poll \u00e8 un sondaggio online condotto nel 2004 da UEFA come sottosezione della celebrazione degli UEFA Jubilee Awards, che celebra i migliori calciatori d'Europa dei cinquant'anni precedenti. Il sondaggio, disponibile sul sito web dell'UEFA riguardava la scelta da parte di persone dei 10 calciatori preferiti dei cinque decenni precedenti, su una rosa di 250 giocatori. Oltre 150.000 persone hanno risposto, producendo oltre sette milioni di voti. Zin\u00e9dine Zidane raggiunge il primo posto, seguito da Franz Beckenbauer e Johan Cruijff."}
{"id": "2069368", "revid": "827882", "url": "https://it.wikipedia.org/wiki?curid=2069368", "title": "Skulptur Projekte", "text": "Skulptur Projekte \u00e8 una manifestazione di arte contemporanea. \u00c8 il pi\u00f9 grande evento di arte pubblica in Europa. Ha luogo ogni dieci anni dal 1977, nella citt\u00e0 tedesca di M\u00fcnster, in Vestfalia, al centro della regione agricola chiamata M\u00fcnsterland.\n\u00c8 un appuntamento che si tiene in contemporanea con un'altra grande manifestazione di arte contemporanea che ha luogo ogni cinque anni, che \u00e8 Documenta a Kassel, nell'Assia settentrionale, in Germania.\nFino ad ora hanno avuto luogo quattro edizioni di Skulptur Projekte, nel 1977, 1987, 1997 e 2007.\nLa storia e le origini.\nLa storia di \"Skulptur Projekte\" nella citt\u00e0 di M\u00fcnster inizia nel 1970, quando George Rickey, artista statunitense, install\u00f2 la sua scultura cinetica \"Drei rotierende Quadrate\", che aveva donato a questa citt\u00e0 tedesca.\nA quel tempo il consiglio comunale della citt\u00e0 diede un parere negativo alla collocazione di opere d'arte nello spazio pubblico.\nPerci\u00f2 Klaus Bussmann, allora direttore del \"Westf\u00e4lisches Landesmuseum\" a M\u00fcnster, per creare un ponte di dialogo sull'arte negli spazi pubblici, organizz\u00f2 una serie di letture e presentazioni nel 1977 al \"Westf\u00e4lisches Landesmuseum\" e invit\u00f2 nove artisti con il compito di concepire e realizzare progetti destinati a vie e parchi della citt\u00e0, con l'intento di esaminare l'ambivalente relazione tra arte e spazi pubblici.\nIl titolo dell'esibizione letteralmente significa 'progetti di scultura'.\nLa citt\u00e0 di M\u00fcnster, come in nessun'altra parte della Germania, con la manifestazione \"Skulptur Projekte\", ha creato una piattaforma di discussione per esplorare nello specifico il tema dell''arte nello spazio pubblico', in ogni suo aspetto e nell'interdipendenza tra arti, citt\u00e0 e pubblico.\nOgni dieci anni, artisti di fama internazionale vengono invitati a produrre in loco installazioni site-specific, disseminate in modo eterogeneo nel piccolo centro tedesco.\nI lavori vengono installati in un vasto raggio che comprende sia il territorio urbano di M\u00fcnster, sia l'area dei parchi e la zona agricola che la circonda.\nLa sede di riferimento dello \"Skulptur Projekte\" rimane il \"LWL-State Museum of Art and Cultural History\", di cui Brigitte Franzen \u00e8 curatrice, che ne \u00e8 anche sponsor insieme alla citt\u00e0 di M\u00fcnster e allo stato federale della Renania Settentrionale-Vestfalia. Le opere vengono commissionate dai curatori dopo un forte dibattito con i cittadini, l'universit\u00e0 e il museo. \"Di ogni scultura fin dall'inizio viene fissato il prezzo, che non pu\u00f2 essere modificato, per dar certezza alle acquisizioni\".\nLe quattro edizioni di Skulptur Projekte '77/'87/'97/'07.\n\"Skulptur Projekte\" 1977 dal 3 luglio al 13 novembre 1977.\nLa prima edizione ha iniziato con un'esibizione di nove progetti out-door, realizzati al di fuori dello spazio museale.\nLe opere riflettono sulla questione della forma e del significato della scultura nel ventesimo secolo, tema che per i curatori Klaus Bu\u00dfmann, commissario tedesco alla Biennale di Venezia del 1993, Brigitte Kuhn e Kasper K\u00f6nig divenne un motivo per promuovere un discorso pi\u00f9 ampio..\nOpere.\nOpere permanenti:\nOpere temporanee:\n\"Skulptur Projekte\" 1987 dal 14 giugno al 4 ottobre 1987.\nDr. Klaus Bu\u00dfmann e Kasper K\u00f6nig sono stati i curatori della seconda edizione e hanno invitato 63 artisti internazionali.\nArtisti invitati.\nDennis Adams nato nel 1948 a Des Moines, Iowa, USA, vive a New York.\nCarl Andrenato nel 1935 a Quincy, Massachusetts, USA,vive a New York.\nGiovanni Anselmo nato nel 1934 a Borgofranco d'lvrea, Italia, vive a Torino.\nSiah Armajani nato nel 1939 a Teheran, Iran, vive a Minneapolis, USA.\nRichard Artschwager,\nMichael Asher,\nStephan Balkenhol,\nLothar Baumgarten,\nJoseph Beuys,\nGeorge Brecht,\nDaniel Buren,\nScott Burton,\nEduardo Chillida,\nThierry de Cordier,\nRichard Deacon,\nLuciano Fabro,\nRobert Filliou,\nIan H. Finlay,\nPeter Fischli e David Weiss,\nKatharina Fritsch,\nIsa Genzken,\nLudger Gerdes,\nDan Graham,\nRodney Graham,\nHans Haacke,\nKeith Haring,\nErnst Hermanns,\nGeorg Herold,\nJenny Holzer,\nRebecca Horn,\nShirazeh Houshiary,\nThomas Huber,\nDonald Judd,\nHubert Kiecol,\nPer Kirkeby,\nHarald Klingelh\u00f6ller,\nJeff Koons,\nRaimund Kummer,\nAnge Leccia,\nSol LeWitt,\nMario Merz,\nOlaf Metzel,\nFran\u00e7ois Morellet,\nReinhard Mucha,\nMatt Mullican,\nBruce Nauman,\nMaria Nordman,\nClaes Oldenburg,\nNam June Paik,\nA. R. Penck,\nGiuseppe Penone,\nHermann Pitz,\nFritz Rahmann,\nUlrich R\u00fcckriem,\nReiner Ruthenbeck,\nThomas Sch\u00fctte,\nRichard Serra,\nSusana Solano,\nEttore Spalletti,\nThomas Struth,\nRichard Tuttle,\nFranz West,\nR\u00e9my Zaugg.\nOpere.\nOpere permanenti:\nOpere temporanee:\n\"Skulptur Projekte\" 1997 dal 22 giugno al 28 settembre 1997.\nProf. Kasper K\u00f6nig \u00e8 il curatore e invita 74 artisti. Numero visitatori: 500.000\nArtisti invitati.\nKim Adams,\nCarl Andre,\nMichael Asher,\nGeorg Baselitz,\nAlighiero e Boetti,\nChristine Borland,\nDaniel Buren,\nJanet Cardiff,\nMaurizio Cattelan,\nEduardo Chillida,\nStephen Craig,\nRichard Deacon,\nMark Dion,\nStan Douglas,\nMaria Eichhorn,\nAyse Erkmen,\nPeter Fischli e David Weiss,\nIsa Genzken,\nPaul-Armand Gette,\nJef Geys,\nDouglas Gordon,\nDan Graham,\nMarie-Ange Guilleminot,\nHans Haacke,\nRaymond Hains,\nGeorg Herold,\nThomas Hirschhorn,\nRebecca Horn,\nHuang Yong Ping,\nBethan Huws,\nFabrice Hybert,\nIlya Kabakov,\nTadashi Kawamata,\nMartin Kippenberger,\nPer Kirkeby,\nJeff Koons,\nSvetlana Kopystiansky,\nSol LeWitt,\nAtelier van Lieshout,\nOlaf Metzel,\nReinhard Mucha,\nMaria Nordmann,\nClaes Oldenburg e Coosje van Bruggen,\nGabriel Orozco,\nTony Oursler,\nNam June Paik,\nJorge Pardo,\nHermann Pitz,\nMarjetica Potr\u010d,\nCharles Ray,\nTobias Rehberger,\nUlrich R\u00fcckriem,\nAllen Ruppersberg,\nReiner Ruthenbeck,\nKurt Ryslavy,\nKarin Sander,\nThomas Sch\u00fctte,\nRichard Serra,\nRoman Signer,\nAndreas Slominski,\nYutaka Sone,\nDiana Thater,\nBert Theis,\nRirkrit Tiravanija,\nEul\u00e0lia Valldosera,\nherman de vries,\nLawrence Weiner,\nFranz West,\nRachel Whiteread,\nElin Wikstr\u00f6m,\nWolfgang Winter e Berthold H\u00f6rbelt,\nJeffrey Wisniewski,\nAndrea Zittel,\nHeimo Zobernig.\nOpere.\nOpere permanenti:\nOpere temporanee:\n\"Skulptur projekte\" 2007 dal 16 giugno 2007 al 30 settembre 2007.\nI curatori Brigitte Franzen, (LWL-State Museum of Art and Cultural History di M\u00fcnster), Carina Plath (Westphalian Art Association di M\u00fcnster) e Kasper K\u00f6nig (direttore del Museo Ludwig di Colonia), presente fin dalla prima edizione, hanno invitato 36 artisti di fama internazionale a produrre in loco delle installazioni site-specific, disseminate in modo eterogeneo nel piccolo centro tedesco. I lavori sono stati installati in un vasto raggio che comprende sia il territorio urbano di M\u00fcnster, sia l'area dei parchi e la zona agricola che la circonda. Le opere sono state create in posti insoliti o non immediatamente visibili come i bagni pubblici, il cinema, il teatro e la palestra e anche sotto i ponti.\nOpere.\nOpere permanenti:\nOpere temporanee:\nEventi collaterali.\nIl \"LWL-State Museum of Art and Cultural History\" ospita una mostra documentaria sulla storia degli sculpture projects delle passate edizioni e sull'origine dei progetti stessi.\nPer l'edizione 2007, durante il precedente periodo estivo 2006 e i mesi invernali 2006-2007, la \"Skulptur Projekte M\u00fcnster 07\" ha collaborato con l\"'Academy of Fine Arts M\u00fcnster\" per la realizzazione di una presentazione intitolata \"Vorspann\" (\"preludio\"), una serie di conferenze e workshops per studenti, tenuti dagli artisti partecipanti all'evento.\nInoltre nel corso di giugno 2007, l'evento \u00e8 stato accompagnato da una serie di incontri e tavole rotonde che hanno visto gli studenti dell'Universit\u00e0 di M\u00fcnster insieme a critici d'arte nazionali e internazionali confrontarsi sul tema del rapporto tra arte e spazio pubblico, affrontato da differenti punti di vista, a testimonianza del carattere interdisciplinare e interculturale della manifestazione."}
{"id": "2069372", "revid": "125873997", "url": "https://it.wikipedia.org/wiki?curid=2069372", "title": "'Ndrina Dragone", "text": "La 'ndrina Dragone \u00e8 una cosca malavitosa o 'ndrina della 'ndrangheta calabrese originaria di Cutro alleata con i Mannolo di San Leonardo di Cutro e gli Arena di Isola Capo Rizzuto.\nStoria.\nAnni '60 - La nascita.\nFu Antonio Dragone a creare la 'ndrina a Cutro, formalmente un bidello di scuola, cre\u00f2 un sistema di estorsioni e gi\u00e0 negli anni '60 fu arrestato per rapina, tentato omicidio e detenzione abusiva d'armi.\nAnni '70 - Faida con gli Oliverio.\nA Cutro oltre ai Dragone vi erano gli Oliverio che tentavano di prendere il monopolio criminale della citt\u00e0 fino allo scoppio di una faida nel 1972 che port\u00f2 all'omicidio di: Francesco Dragone, Antonio Spagnolo, Vittorio Colacino e Gaetano, Domenico e Salvatore Oliverio.\nAnni '80 - Arrivo in Emilia.\nAntonio Dragone nel 1980 venne accusato ma poi venne assolto dall'accusa di aver commesso l'omicidio di Colacino.\nAntonio Dragone, capobastone dal 1982 costretto a un periodo di soggiorno obbligato a Montecavolo, frazione di Quattro Castella nel reggiano, dove instaurer\u00e0 una locale con interessi in provincia di Reggio Emilia, nel modenese e a Piacenza. Accusato di omicidio e traffico di armi. A Torre Maina frazione di Maranello vengono trovati 16 rpg, bombe a mano e mitragliatori riconducibili ai Dragone. A Cutro prender\u00e0 il comando invece Nicola Grande Aracri.\nFaida di Cutro.\nTra 1999 e il 2004 scoppia una faida che uccide 12 persone tra la Calabria e il reggiano.\nNe scoppia una anche tra i Dragone e i Vasapollo.\nIn quel periodo il killer dei Dragone \u00e8 Paolo Bellini di Reggio Emilia, neofascista negli anni settanta, e coinvolto nelle stragi di Cosa Nostra, poi pentito.\nFatti recenti.\nIl 10 maggio 2004 viene ucciso Antonio Dragone e in seguito il suo genero Gaetano Ciamp\u00e0.\nLa faida riprende nel 2004 con l'omicidio di Franco Arena scoppia una faida fra gli Arena-Dragone e i Nicoscia-Grande Aracri.\nIl 10 maggio 2004 viene ucciso il boss Tot\u00f2 Dragone.\nLa faida nel 2008 non \u00e8 ancora conclusa.\nIl 13 febbraio 2017 si conclude tra Lombardia, Veneto ed Emilia-Romagna l'operazione Valpolicella della DIA di Padova che hanno arrestato 3 persone, e altri 36 sono indagati e a vario titolo accusati di associazione mafiosa, estorsione, frode fiscale e rapina alcuni riconducibili ai Grande Aracri e Dragone del crotonese."}
{"id": "2069379", "revid": "767487", "url": "https://it.wikipedia.org/wiki?curid=2069379", "title": "Ad gloriam", "text": "Ad gloriam (1969) \u00e8 il primo album del complesso musicale italiano le Orme.\nIl disco.\nUscito in piena epoca beat, questo lavoro proponeva brani in cui non \u00e8 facile individuare lo stile che il complesso avrebbe sviluppato anni dopo, ossia nel periodo di maggior successo: riconoscere le Orme \u00e8 possibile soprattutto grazie alla tipica voce in falsetto di Aldo Tagliapietra, caratteristica che fin dalle origini del complesso sarebbe rimasta uno dei suoi tratti pi\u00f9 tipici.\nIl disco contiene nove brani, incorniciati dai rumori e dalle note ludiche di una introduzione e di una conclusione. Una delle canzoni \u00e8 dedicata a Mita Medici e musicalmente riprende I Can't See Nobody dei Bee Gees pubblicata l'anno prima.\nIl complesso dovette attendere gli album successivi per arrivare al successo.\nUna cover della titletrack \"Ad\" \"gloriam\" sar\u00e0 parte della colonna sonora del film \"Ocean's Eleven\" (2001) di \"Steven Soderbergh\" con il titolo \"69 Police.\""}
{"id": "2069383", "revid": "123956077", "url": "https://it.wikipedia.org/wiki?curid=2069383", "title": "L'aurora delle Orme", "text": "L'aurora delle Orme (1970) \u00e8 un'antologia del gruppo musicale Le Orme.\nIl disco.\nQuesta raccolta ideata e concepita dalla casa discografica \"CAR Juke Box\" nel 1970, contiene i primi cinque singoli e rispettivi lati b pubblicati dal gruppo veneto, pi\u00f9 due brani tratti dal primo vero album del gruppo (\"Ad gloriam\"), ovvero \"Fumo\" e \"Non so restare solo\".\nDi questa compilation esistono due versioni differenti, che sono state mantenute nelle varie ristampe successive.\nLa prima edizione in formato digitale fu pubblicata nel 1993 dalla \"Mellow Records\", con sensibili cambiamenti nella scaletta: l'assenza di alcuni brani gi\u00e0 presenti nel loro LP d'esordio (\"Milano 1968\", \"Fumo\", \"Non so restare solo\", \"Senti l'estate che torna\", \"I miei sogni\" e \"Mita Mita\") a vantaggio di rarit\u00e0 quali \"Tutto passer\u00e0\", \"Summer Comin\"' (versione con testo inglese di \"Senti l'estate che torna\"), \"Era un anno fa\", \"Flowers and Colours\" e \"Dovunque andrai\". Nella nuova versione figurano inoltre le rielaborazioni in chiave rock di alcune composizioni \"colte\", come \"Blue Rond\u00f3 A La Turk\" di Dave Brubeck e \"Concerto N. 3\" di Bach, mai apparse prima su raccolte ufficiali, ma incluse nel repertorio dal vivo delle Orme, fin dall'epoca della loro trasformazione in trio: Aldo Tagliapietra ha rivelato che, nel realizzarle il gruppo si ispir\u00f2 alle omologhe sperimentazioni di poco precedenti dei Nice. Da segnalare che \"Flowers and Colours\" non \u00e8 altro se non la trasposizione in lingua anglosassone di \"Fiori e colori\", singolo d'esordio del gruppo veneto, che nella versione originale \u00e8 stato definito dal critico Giordano Casiraghi \u00abil miglior contributo della scena italiana alla \"rivoluzione floreale\" degli anni sessanta\u00bb.\nPer quanto riguarda le ristampe successive, quella curata nel 1997 dalla stessa \"CAR Juke Box\" riprende la scaletta originale, mentre quella realizzata nel 2000 dalla \"Akarma Records\" conferma l'edizione \"Mellow Records\" eliminando \"Era un anno fa\" e \"Tutto passer\u00e0\" che vengono accluse come tracce bonus nella ristampa di \"Ad gloriam\"; nel 2010 la AMS ripubblica in vinile la raccolta con fedelt\u00e0 filologica.\nUna versione in inglese di \"Irene\", chiamata \"She lives for today\", \u00e8 presente in alcune edizioni, a dispetto del fatto che non venne mai eseguita dalle Orme, ma da un altro gruppo."}
{"id": "2069388", "revid": "110157", "url": "https://it.wikipedia.org/wiki?curid=2069388", "title": "In concerto (Le Orme)", "text": "In concerto \u00e8 un album del gruppo musicale Le Orme pubblicato nel 1974. Fu uno dei primissimi album \"live\" pubblicati in Italia.\nIl 17 gennaio 1974 Le Orme suonarono al Teatro Brancaccio di Roma: l'esibizione fu registrata da un dirigente italiano della Phonogram, Ronny Thorpe, allo scopo di pubblicare un album dal vivo. Il gruppo, inizialmente contrario all'idea, fu convinto dalla promessa poi non mantenuta di vendere il disco a prezzo ridotto. Dalla versione finale del disco, il primo \"live\" in assoluto della storia del rock progressivo italiano, furono eliminati alcuni brani mal registrati, salvando per\u00f2 l'inedito in lingua inglese \"Truck of Fire\", che non sarebbe mai stato inciso in sala di registrazione.\nIl repertorio si compone essenzialmente di una serie di improvvisazioni inedite e di alcuni brani dell'album \"Collage\" edito tre anni prima. Le esecuzioni dei pezzi tratti dalla discografia risultano notevolmente semplificate rispetto alle registrazioni in studio dato il fatto che all'epoca il gruppo si esibiva solo in formazione a tre."}
{"id": "2069392", "revid": "465169", "url": "https://it.wikipedia.org/wiki?curid=2069392", "title": "Don't Dream It's Over", "text": "Don't Dream It's Over \u00e8 un singolo del gruppo musicale australiano Crowded House, pubblicato il 20 ottobre 1986 come quarto estratto dal primo album in studio \"Crowded House\".\nIl brano \u00e8 stato scritto da Neil Finn.\nNel maggio 2001 la APRA, l'associazione per i diritti d'autore degli interpreti dell'australasia ha celebrato il proprio 75\u00ba anniversario, nominando le trenta migliori canzoni australiane di tutti i tempi, decise da un sondaggio. \"Don't Dream It's Over\" \u00e8 stata classificata al settimo posto.\n\"Don't Dream It's Over\" \u00e8 stata l'ultima canzone con cui i Crowded House si sono congedati dal pubblico durante il concerto \"Farewell To The World\" negli ultimi anni novanta, prima della \"reunion\" del 2007.\nVideo musicale.\nIl video fece guadagnare al gruppo un MTV Video Music Award nella categoria \"miglior nuovo artista\" nel 1987. Dopo lo scioglimento del gruppo nel 1996, il singolo rientr\u00f2 in classifica nel Regno Unito, raggiungendo la posizione numero 25, quindi due posti pi\u00f9 in alto rispetto al 1987.\nSuccesso commerciale.\n\"Don't Dream It's Over\" raggiunse la posizione numero 27 nel Regno Unito, la numero 8 in Australia, la numero 6 in Norvegia, la numero 2 negli Stati Uniti, e la numero 1 in Canada. Di fatto \"Don't Dream It's Over\" \u00e8 l'unico singolo dei Crowded House ad essere arrivato in vetta ad una classifica.\nCover.\nDi \"Don't Dream It's Over\" sono state registrate numerose cover, fra cui quella dei Less Stress del 1990, di Paul Young del 1991, dei Classified e dei Sixpence None the Richer, entrambe del 2003, di Howie Day del 2005, di Diana Krall del 2014, inserita nel suo album \"Wallflower\" e dei The head and the heart del 2017.\nIn Italia, il brano rimase relativamente sconosciuto per molto tempo. Il singolo dei Crowded House infatti non era riuscito ad andare oltre la sessantasettesima posizione. Tuttavia nel 1991 Antonello Venditti ne interpret\u00f2 un adattamento in lingua italiana dal titolo \"Alta marea\", ispirata dal Monte Argentario e registrata per l'album \"Benvenuti in paradiso\", che rimane a tutt'oggi uno dei suoi brani pi\u00f9 ricordati. Il video della canzone reinterpretata da Antonello Venditti \u00e8 stato diretto da Stefano Salvati, e vi appare anche una giovanissima Angelina Jolie, appena sedicenne.\nGlee ha registrato una cover di \"Don't Dream It's Over\" andata in onda nell'episodio 4x09 \"Swan Song\".\nPatrizio Buanne canta \"Alta marea\" nel 2005 inserendo la cover nel suo album \"The Italian\".\nLe cantanti Miley Cyrus e Ariana Grande hanno eseguito il brano nel maggio 2015, nel corso delle Backyard Sessions per il lancio della Happy Hippie Foundation. Hanno riproposto il brano anche nel 2017 durante il concerto a Manchester \"One Love Manchester\" voluto da Ariana Grande per sostenere le persone colpite dall'attentato terroristico avvenuto poche settimane prima durante il concerto di quest'ultima.\nIl trio jazz statunitense The Bad Plus ne ha interpretato una versione nel disco del 2016 \"It's Hard\".\nNella cultura di massa.\nLa canzone fa parte della colonna sonora dell'adattamento televisivo del 1994 del romanzo \"L'ombra dello scorpione\" di Stephen King. La canzone \u00e8 inoltre inserita nel secondo episodio della quarta serie del telefilm \"Medium\".\nLe serie televisive per adolescenti, \"\" e \"One Tree Hill\" e la serie \"Grey's Anatomy\" hanno tutte utilizzato il nome del brano per il titolo di un episodio.\nIl brano compare anche nel settimo episodio della serie giapponese netflix \"Il regista nudo\"."}
{"id": "2069398", "revid": "1609015", "url": "https://it.wikipedia.org/wiki?curid=2069398", "title": "Ascensione (disambigua)", "text": ""}
{"id": "2069399", "revid": "371529", "url": "https://it.wikipedia.org/wiki?curid=2069399", "title": "Bob Dylan at Budokan", "text": "Bob Dylan at Budokan \u00e8 un album live di Bob Dylan, pubblicato nel 1979 (1978 in Giappone) dalla Columbia Records.\nDescrizione.\n\u00c8 composto principalmente dai \"greatest hits\" dell'artista, eseguiti in arrangiamenti radicalmente alterati con sonorit\u00e0 ed arrangiamenti simili a quelli usati per \"Street Legal\". Non a caso la \"band\" che accompagna il cantante di Duluth \u00e8 composta dagli stessi musicisti che suonarono in studio con Dylan per la registrazione di quell'album.\nLa rivista \"Rolling Stone\" ha caratterizzato questo disco come un \"periodo Las Vegas\" della carriera di Dylan.\nRegistrazione e pubblicazione.\nLa registrazione proviene da due diversi spettacoli tenuti al teatro-area Nippon Budokan di Tokyo (spesso usato per spettacoli di opera lirica o musica classica), il 28 febbraio e 1\u00ba marzo 1978.\nLa Columbia Records pubblic\u00f2 un doppio LP il 21 agosto 1978; inizialmente era limitata al mercato giapponese. Nello stesso anno, in seguito, fu pubblicato anche in Australia. Il 23 aprile 1979, spronata dalle massicce importazioni e da almeno una edizione europea contraffatta, la Columbia pubblic\u00f2 l'album in tutto il mondo. Gli spettacoli erano il quarto e il quinto di una esibizione al Nippon Budokan.\nRecensioni.\n\"Bob Dylan at Budokan\" ricevette alcune delle peggiori recensioni della carriera di Dylan. Selvaggiamente criticato, \u00e8 stato deriso e definito \"sterile,\" con alcuni paragoni degli arrangiamenti alla lounge music di Las Vegas. Critiche vennero a suo tempo fatte anche alla qualit\u00e0 di registrazione complessiva del suono durante il concerto.\nIn una sarcastica recensione pubblicata sulla sua colonna \"Guida per il consumatore\", Robert Christgau diede all'album un giudizio C+, scrivendo \"Credo che questo doppio LP sia stato pubblicato affinch\u00e9 il nostro eroe potesse vantarsi di aver superato i Cheap Trick, che hanno avuto il self-control di pubblicare un disco singolo da questa \"location\". Comunque \u00e8 divertente notare come molte delle ventidue canzoni - dodici gi\u00e0 pubblicate su uno degli altri due album live che Dylan ha pubblicato dal 1974 - resistono al trattamento. E non solo, testi e poster sono inclusi.\" Il critico Jimmy Guterman lo defin\u00ec uno dei peggiori album mai pubblicati nella storia del rock.\nL'album ricevette tuttavia critiche migliori in Europa, e il critico Janet Maslin (ora critico musicale per \"Rolling Stone\") difese l'album nella sua recensione. \"Sebbene molte possano offendere i puristi, queste ultime versioni live delle sue vecchie canzoni hanno l'effetto di liberare Bob Dylan dagli originali. E gli originali - comunque eterni, comunque bellissimi - costituiscono un terribile onere... questa volta le vecchie canzoni sono state riviste in modo dolce, senza quella aggressione auto-sconfiggente, con suoni che suggeriscono uno spirito di divertimento... Molte delle pi\u00f9 recenti, come \"Oh, Sister\", \"One More Cup of Coffee (Valley Below)\" e \"Shelter from the Storm\", sono notevolmente migliorate, come se, quando furono registrate per la prima volta, non fossero state pienamente concepite. \"Is Your Love in Vain?\", senza dubbio la pi\u00f9 bella canzone del molto sottovalutato \"Street-Legal\", \u00e8 ancora pi\u00f9 bella... Il metodo qui \u00e8 \"o la va o la spacca\", e i risultati sono corrispondentemente alterni... Il punto pi\u00f9 basso del set \u00e8 \"The Times They Are A-Changin\"... Il fuoco e lo zolfo sono alle spalle di Dylan, [ma] questo non significa che le forze lo hanno abbandonato: \"Bob Dylan at Budokan\" \u00e8 uno sforzo molto controverso e, per la maggior parte, vittorioso\". Ironicamente, \"il fuoco e lo zolfo\" diverranno di nuovo una parte molto importante della musica di Dylan, con la pubblicazione del suo album gospel rock, \"Slow Train Coming\", sempre nel 1979.\n\"Bob Dylan at Budokan\" raggiunse la posizione numero 13 negli Stati Uniti, mentre simultaneamente giunse al numero 4 nel Regno Unito."}
{"id": "2069415", "revid": "106456", "url": "https://it.wikipedia.org/wiki?curid=2069415", "title": "Gavin Hamilton", "text": "Biografia.\nAppartenente a una nobile famiglia scozzese, studi\u00f2 nell'Universit\u00e0 di Glasgow e poi and\u00f2 a Roma per studiare pittura con Agostino Masucci. Dopo un breve rientro in Scozia, e un soggiorno a Londra, dove dipinse molti ritratti, ritorn\u00f2 nel 1756 a Roma, stabilendovisi fino alla morte. \nNel 1760 dipinse \"Achille che piange sul corpo di Patroclo\", che presenta uno stile gi\u00e0 legato a una nuova concezione dell'antico. \nNel 1779 grazie all'ambasciatore veneziano Girolamo Zulian, Gavin Hamilton conobbe Antonio Canova, appena arrivato da Venezia, e fu di aiuto per la prima opera eseguita a Roma di Canova: \"Teseo\".\nOltre ai ritratti, i suoi soggetti prevalenti sono le scene della mitologia classica: il suo maggior contributo alla pittura consiste in un ciclo di sei tele tratte dall'Iliade, riprodotte nelle incisioni di Domenico Cunego. Dipinse pure una \"Morte di Lucrezia\" (ca 1765), conosciuta anche come \"Il giuramento di Bruto\", che inaugur\u00f2 una serie di \u00abdipinti di giuramenti\u00bb, il pi\u00f9 celebre dei quali \u00e8 senz'altro il davidiano \"Giuramento degli Orazi\" del 1784.\nDipinse anche la pala d'altare della chiesa nazionale scozzese a Roma, Sant'Andrea degli Scozzesi, il \"Martirio di sant'Andrea\".\nSi occup\u00f2 anche di archeologia, ma avendo di mira il commercio delle opere antiche. Diresse negli anni 1769-1771 scavi nella Villa Adriana, recuperando alcune sculture sotto l'antico bosco sacro. Nel 1771 scav\u00f2 nella \u00abvigna\u00bb del cardinale Chigi di Tor di Colombaro e ad Albano, nel 1772 a Monte Cagnolo, fino al 1775 a Ostia, sul colle del Celio e nella Villa dei Quintili, lungo la via Appia antica, a Castel di Guido e a Gabii. \nMolte delle opere d'arte recuperate furono vendute ad acquirenti britannici, in particolare l'antiquario Charles Townley e il ministro William Petty."}
{"id": "2069427", "revid": "729019", "url": "https://it.wikipedia.org/wiki?curid=2069427", "title": "Elisa Facchini", "text": "Biografia.\nDopo un periodo da cheerleader a supporto della squadra di pallacanestro della Benetton, intorno ai 18 anni speriment\u00f2 il rugby; entr\u00f2 nella sezione femminile del Benetton Treviso, le Red Panthers, alternando l'attivit\u00e0 sportiva agli studi in veterinaria.\nIn Nazionale dal 2002 (esordio contro la ) fino al 2012 (FIRA a Rovereto), prese parte dal 2007 (anno di ammissione dell'Italia) al Sei Nazioni femminile, centrando anche la prima vittoria assoluta del torneo nell'ultimo incontro dell'edizione 2008, contro la .\nLaurea in Medicina Veterinaria nel 2002, Laurea in Scienze Motorie nel 2019.\nEsercita la professione di veterinario e di informatore farmaceutico, ed \u00e8 sposata con il rugbista livornese Matteo Mazzantini, mediano di mischia internazionale, pi\u00f9 volte azzurro anch'egli.\nMamma di Tommaso (2008) e di Giulio (2014).\nNel corso del Sei Nazioni femminile 2010 ha fatto parte della squadra che ha colto il primo successo esterno di sempre dell'Italia in tale torneo, contro il ."}
{"id": "2069436", "revid": "1573940", "url": "https://it.wikipedia.org/wiki?curid=2069436", "title": "Chiesa di San Giovanni della Ficozza", "text": "La chiesa di San Giovanni della Ficozza \u00e8 una chiesa sconsacrata di Roma, nel rione Trevi, in via dei Maroniti. \u00c8 conosciuta come la chiesa dei Maroniti.\nStoria.\nEssa \u00e8 attestata per la prima volta in un documento della fine del XII secolo e conservato nell'archivio di San Silvestro in Capite. Il nome deriva da un certo Cecco Ficoccia (\"Ceccus de Ficocia\") che con i suoi soldi contribu\u00ec alla costruzione della chiesa. Nel 1584 Gregorio XIII fece costruire accanto alla chiesa il Collegio dei Maroniti, i quali officiarono la chiesa fino agli inizi del XIX secolo.\nL'Armellini riporta, nel suo libro, il testo di una relazione fatta dopo una visita alla chiesa e risalente al 1662:\nDurante l'epoca napoleonica l'intero complesso venne adibito ad usi civili, finch\u00e9 nel 1846 Pio IX riconsacr\u00f2 la chiesa e destin\u00f2 il collegio annesso al seminario polacco-sloveno. Dopo l'unit\u00e0 d'Italia (1870) chiesa e collegio furono nuovamente destinati ad usi civili. Oggi l'antica navata \u00e8 occupata da locali pubblici: al suo interno sono ancora ben visibili e conservati l'abside, la cantoria, alcune nicchie laterali ed \u00e8 stata dotata di alcuni affreschi su soffitto e sulle pareti di gusto barocco."}
{"id": "2069438", "revid": "181867", "url": "https://it.wikipedia.org/wiki?curid=2069438", "title": "Renesmee Carlie Cullen", "text": ""}
{"id": "2069442", "revid": "1543377", "url": "https://it.wikipedia.org/wiki?curid=2069442", "title": "Municipalit\u00e0 locale di Ditsobotla", "text": " \nDitsobotla \u00e8 una municipalit\u00e0 locale (in inglese Ditsobotla Local Municipality) appartenente alla municipalit\u00e0 distrettuale di Ngaka Modiri Molema della provincia del Nordovest in Sudafrica.\nIl suo territorio si estende su una superficie di ed \u00e8 suddiviso in 19 circoscrizioni elettorali (\"wards\"). Il suo codice di distretto \u00e8 NW384. Questa municipalit\u00e0 locale \u00e8 anche chiamata Lichtenburg.\nGeografia fisica.\nConfini.\nLa municipalit\u00e0 locale di Ditsobotla confina a nord con quella di Ramotshere Moiloa, a est con quelle di Kgetleng Rivier (Bojanala) e Ventersdorp (Dr Kenneth Kaunda), a sudest con quella di City of Motlosana (Dr Kenneth Kaunda), a sudovest con quella di Tswaing e a ovest con quella di Mafikeng."}
{"id": "2069443", "revid": "131962", "url": "https://it.wikipedia.org/wiki?curid=2069443", "title": "Moskvitch", "text": ""}
{"id": "2069445", "revid": "1573940", "url": "https://it.wikipedia.org/wiki?curid=2069445", "title": "Cappella della Mater Boni Consilii", "text": "La cappella della Mater Boni Consilii \u00e8 una piccola chiesa di Roma, nel rione Monti, in via Salita del Grillo.\nCos\u00ec l'Armellini descrive questa piccolo oratorio:\nLa semplice cappella, si presenta con la facciata composta da un ampio portale con apertura a tutto sesto, completo di pareste e timpano triangolare, l'interno \u00e8 costituito da un angusto ambiente, con l'altare, sormontato dall'icona della Madonna, e diversi ex voto."}
{"id": "2069448", "revid": "48040", "url": "https://it.wikipedia.org/wiki?curid=2069448", "title": "Palazzetto dello Sport (Cuneo)", "text": ""}
{"id": "2069452", "revid": "2153076", "url": "https://it.wikipedia.org/wiki?curid=2069452", "title": "Pull the Pin", "text": "Pull the Pin \u00e8 il sesto album studio del gruppo indie rock gallese Stereophonics, pubblicato il 1\u00ba ottobre 2007.\nLa copertina fu mostrata in anteprima sia a coloro che avevano sottoscritto la newsletter degli Stereophonics che agli utenti di MySpace iscritti ai bollettini elettronici della band."}
{"id": "2069454", "revid": "110157", "url": "https://it.wikipedia.org/wiki?curid=2069454", "title": "Monte Titoli", "text": "Monte Titoli S.p.A. \u00e8 una societ\u00e0 del gruppo Euronext. \u00c8 il Deposito Centrale Titoli italiano con funzioni di custodia dei titoli.\nA oggi, Monte Titoli S.p.A. gestisce un patrimonio di 3,3 trilioni di euro e svolge attivit\u00e0 di pre-collocamento, collocamento e custodia titoli oltre ad erogare servizi di amministrazione accentrata su azioni nazionali e cross border. Si occupa, infine, dei servizi di emissione per clienti nazionali ed internazionali.\nNel 2015, Monte Titoli S.p.A. \u00e8 stato il primo e pi\u00f9 grande depositario centrale a completare la migrazione alla piattaforma TARGET2-Securities (T2S) della Banca Centrale Europea per il trading crossborder, nella quale oggi \u00e8 pienamente operativo.\nMauro Dognini ne \u00e8 General Manager e CEO.\nStoria.\n\u00c8 nato nel 1978, su impulso della Banca d'Italia e delle banche italiane insieme agli agenti di cambio, per avere un deposito unico degli strumenti finanziari di diritto italiano. Ci\u00f2 permetteva di non dovere pi\u00f9 scambiare materialmente tali titoli durante le transazioni ma semplicemente registrare presso Monte Titoli il passaggio di propriet\u00e0. L'attivit\u00e0 vera e propria inizia nel 1981 con l\"'immobilizzazione\" dei primi titoli azionari.\nDal 1986, con la legge 289, diventa il depositario unico di tutti gli strumenti finanziari italiani, compresi, dal 2000, i Titoli di Stato. Cio\u00e8 tutti i titoli emessi secondo il diritto italiano vanno \"fisicamente\" depositati presso Monte Titoli.\nCi\u00f2 ha permesso la realizzazione tra il 1998 ed il 1999 della completa \"dematerializzazione\" dei titoli che cessano di essere certificati su carta per diventare registrazioni su computer. Infatti tutti i titoli di diritto italiano emessi dal 1999 sono pure registrazioni informatiche.\nIl 6 dicembre 2002 Monte Titoli viene acquisito dal gruppo di Borsa Italiana.\nDal 2003 al 2015, Monte Titoli S.p.A. ha gestito anche Express II, la piattaforma unica per la gestione dei processi di liquidazione su base netta e lorda. Il sistema \u00e8 stato dismesso il 31 agosto 2015 in concomitanza con la migrazione della piazza finanziaria italiana alla nuova piattaforma di regolamento titoli T2S."}
{"id": "2069455", "revid": "48040", "url": "https://it.wikipedia.org/wiki?curid=2069455", "title": "Palazzetto dello Sport di Cuneo", "text": ""}
{"id": "2069458", "revid": "392652", "url": "https://it.wikipedia.org/wiki?curid=2069458", "title": "Stoviglia", "text": "Stoviglia \u00e8 un termine generico che indica i contenitori usati in cucina per contenere e servire il cibo. Le stoviglie sono realizzate generalmente in terraglia (ceramica e porcellana), ma rientrano in questa categoria anche quelle fatte di legno, metallo, vetro, arcopal o materie plastiche; piatti, ciotole e altri pezzi da tavola, se sono in argento rientrano nella categoria detta argenteria.\nSe sono destinate all'apparecchiatura della tavola, sono organizzate in servizi, per tradizione da 6, 12 o 24 persone; tutti i pezzi del servizio hanno in comune materiali, forme, colori e decorazioni.\nStoviglie di servizio.\nSono quelle che si usano in cucina, nella preparazione dei cibi, per il servizio in tavola o per lo stoccaggio e conservazione degli alimenti."}
{"id": "2069459", "revid": "2039709", "url": "https://it.wikipedia.org/wiki?curid=2069459", "title": "Gabriella", "text": "Origine e diffusione.\n\u00c8 la forma femminile del nome Gabriele, che deriva dall'ebraico \u05d2\u05b7\u05d1\u05b0\u05e8\u05b4\u05d9\u05d0\u05b5\u05dc (\"Gavri'el\") e il cui significato viene generalmente interpretato con \"uomo forte di Dio\".\nPropriamente, il femminile di Gabriele sarebbe Gabriela, mentre Gabriella \u00e8 il femminile della sua variante Gabriello. Col tempo, tuttavia, mentre Gabriello diveniva desueto, Gabriella ha pressoch\u00e9 soppiantato Gabriela, divenendo la forma prevalente. La stessa situazione \u00e8 occorsa coi nomi Raffaele e Raffaella.\nOnomastico.\nCon questo nome si ricordano alcune beate, in memoria delle quali si pu\u00f2 festeggiare l'onomastico, alle date seguenti:\nIn alternativa, si pu\u00f2 festeggiare anche lo stesso giorno della forma maschile."}
{"id": "2069460", "revid": "92723", "url": "https://it.wikipedia.org/wiki?curid=2069460", "title": "Mark Wilson (giocatore di football americano)", "text": "Nella NFL.\nScelto al draft dai Washington Redskins, nella stagione 2004 ha giocato 2 partite di cui una sola da titolare.\nNella stagione 2005 non ha giocato per infortunio.\nNella stagione 2006 \u00e8 passato agli Oakland Raiders ma non \u00e8 mai sceso in campo, cos\u00ec come nella stagione 2007.\nNella stagione 2008 \u00e8 rimasto nella squadra delle riserve future senza mai prendere parte a una partita.\nIl 5 settembre 2009 \u00e8 stato svincolato."}
{"id": "2069467", "revid": "287204", "url": "https://it.wikipedia.org/wiki?curid=2069467", "title": "Peter Luczak", "text": "Carriera.\nVinse 16 titoli di cui 4 \"Futures\" e 12 Challenger.\nDiventato professionista nel 2000, in carriera partecip\u00f2 prevalentemente agli ATP Tour. Raggiunse il suo miglior risultato con il terzo turno agli Australian Open 2007.\nNel Brasil Open del 2005 arriv\u00f2 in semifinale superando Fernando Gonz\u00e1lez.\nIl 12 ottobre 2009 raggiunse la 69\u00aa posizione nel \"ranking\" ATP.\nCoppa Davis.\nNel febbraio del 2007 venne convocato in Coppa Davis dall'Australia per la partita contro il Belgio, successivamente venne chiamato per la partita contro la Serbia, sconfitto dall'allora numero 3\u00ba del mondo Novak \u0110okovi\u0107."}
{"id": "2069470", "revid": "486946", "url": "https://it.wikipedia.org/wiki?curid=2069470", "title": "Amici animali di Spank", "text": ""}
{"id": "2069473", "revid": "1529788", "url": "https://it.wikipedia.org/wiki?curid=2069473", "title": "Sempre", "text": "Matematica.\nIn teoria della probabilit\u00e0, si dice che un evento avviene sempre se \u00e8 l'evento certo."}
{"id": "2069479", "revid": "1543377", "url": "https://it.wikipedia.org/wiki?curid=2069479", "title": "Municipalit\u00e0 locale di Ratlou", "text": " \nRatlou \u00e8 una municipalit\u00e0 locale (in inglese Ratlou Local Municipality) appartenente alla municipalit\u00e0 distrettuale di Ngaka Modiri Molema della provincia del Nordovest in Sudafrica.\nIl suo territorio si estende su una superficie di ed \u00e8 suddiviso in 12 circoscrizioni elettorali (\"wards\"). Il suo codice di distretto \u00e8 NW381.\nGeografia fisica.\nConfini.\nLa municipalit\u00e0 locale di Ratlou confina a est con quella di Mafikeng e a est e sudest con quella di Tswaing, a sudovest e ovest con quella di Naledi (Dr Ruth Segomotsi Mompati), a ovest con quella di Molopo (Dr Ruth Segomotsi Mompati) e a nord con il Botswana."}
{"id": "2069483", "revid": "198406", "url": "https://it.wikipedia.org/wiki?curid=2069483", "title": "Monastero della Ginestra", "text": ""}
{"id": "2069493", "revid": "6923", "url": "https://it.wikipedia.org/wiki?curid=2069493", "title": "Moretti 128 Roadster", "text": ""}
{"id": "2069497", "revid": "110157", "url": "https://it.wikipedia.org/wiki?curid=2069497", "title": "Chiesa di Santa Maria in Carinis", "text": "La chiesa di Santa Maria in Carinis era un luogo di culto cattolico di Roma, nel rione Monti, nell'attuale via del Colosseo.\nEssa ricorda l'antichissima denominazione della contrada detta \"Carinae\" (da cui anche il nome di una via che si trova nei pressi della chiesa). Ignota \u00e8 l'origine di questo nome. Secondo l'Armellini l'appellativo \"in carinis\" ricorda un'antica borgata preromana stabilita in quel sito; secondo l'Angeli esso deriva da \"carena\", per essere in un luogo basso di Roma come la carena di un vascello.\nLa casa annessa alla chiesa, all'interno della quale era posto l'edificio sacro, appartenne dapprima ai monaci cistercensi che nel 1809 la vendettero ai monaci basiliani.\nDella chiesa oggi non resta pi\u00f9 niente, essendo stata trasformata in abitazione civile. Sull'architrave d'ingresso, quale unico segno della presenza in passato di questa chiesa, si legge ancora la dicitura: \"S. Maria in carinis\"."}
{"id": "2069499", "revid": "287204", "url": "https://it.wikipedia.org/wiki?curid=2069499", "title": "Gabriella Ferri (disambigua)", "text": ""}
{"id": "2069506", "revid": "1543377", "url": "https://it.wikipedia.org/wiki?curid=2069506", "title": "Pietre di Sigfrido", "text": "Le Pietre di Sigurd o Pietre di Sigfrido sono un gruppo di sette o otto pietre runiche pi\u00f9 una pietra scolpita con sole immagini che riportano episodi della leggenda di Sigfrido (Sigurd) l'uccisore di draghi. Furono realizzate durante l'era vichinga e rappresentano la pi\u00f9 antica testimonianza norrena de La canzone dei Nibelunghi, della leggenda di Sigfrido nell'Edda poetica e della Saga dei V\u00f6lsungar.\nUppland.\nU 1163.\nFu ritrovata a Dr\u00e4vle, ma nel 1878 venne traslata nel cortile della casa padronale G\u00f6ksbo, nelle vicinanze ove risiede tuttora. Riporta un'immagine di Sigfrido che conficca la sua spada nel serpente. Il nano Andvari e la valchiria Sigrdr\u00edfa porgono a Sigfrido un corno da cui bere.\nTraslitterazione in caratteri latini\nTrascrizione in antico norreno\nTraduzione in Italiano\nU 1175.\nLa pietra si trova a Stora Ramsj\u00f6 e non contiene nessun testo, solo segni grafici simili a delle rune. L'oggetto intende essere una copia di basso livello della U 1163.\nS\u00f6dermanland.\nS\u00f6 40.\nIl monolito \u00e8 sito nel cimitero della chiesa di V\u00e4sterljung, ma fu rinvenuto nelle fondazioni della torre della chiesa. Fu realizzata dal maestro delle rune Skamhals. Sulla pietra \u00e8 rappresentato Gunnar mentre suona un'arpa dentro la tana del serpente.\nTraslitterazione in caratteri latini\nTrascrizione in antico norreno\nTraduzione in Italiano\nLa scultura di Ramsund.\nLa scultura di Ramsund \u00e8 un'incisione eseguita su una roccia piatta nelle vicinanze di Ramsund, Eskilstuna nel S\u00f6dermanland, Svezia. Si pensa che sia stata realizzata attorno all'anno 1000 ed \u00e8 considerata un importante esempio dell'arte norrena. L'incisione raffigura:\nL'iscrizione \u00e8 ambigua, ma un'interpretazione coadiuvata con altre iscrizioni simili rinvenute nelle vicinanze, ci porta a sintetizzare questi fatti: Sigri\u00fer (una donna) era la moglie di Sigr\u00f6d, il quale mor\u00ec. Holmgeirr \u00e8 il suocero di lei. Alrikr, figlio di Sigri\u00fer, eresse un'altra pietra per suo padre, Spjut, cos\u00ec mentre Alrik \u00e8 il figlio di Sigri\u00fer non \u00e8 figlio di Sigr\u00f6d. Alternativamente Holmgeirr \u00e8 il secondo marito di Sigri\u00fer e Sigr\u00f6d (non Alrikr) \u00e8 loro figlio.\nL'ispirazione a utilizzare la leggenda di Sigfrido come elemento decorativo scatur\u00ec probabilmente dalla somiglianza tra i nomi Sigurd (Sigfrido, Sigur\u00f0r in antico norreno) e Sigr\u00f6d. L'incisione fu commissionata dalla stessa famiglia aristocratica che eresse la Pietra runica di Bro e la Pietra runica di Kjula.\nTraslitterazione in caratteri latini\nTrascrizione in antico norreno\nTraduzione in Italiano\nS\u00f6 327.\nQuesta pietra runica si trova a G\u00f6k, \u00e8 dello stesso periodo della scultura di Ramsund e utilizza gli stessi temi grafici, ma una croce cristiana vi fu aggiunta sconvolgendo cos\u00ec la logica degli eventi narrati. Lo scultore non aveva capito il mito alla base della rappresentazione, oppure ha consapevolmente distorto la sua rappresentazione. Qualunque sia stato il motivo, questa pietra dimostra come gli antichi miti pagani stessero tramontando, soppiantati dal cristianesimo.\nL'inscrizione non \u00e8 stata mai traslitterata in maniera soddisfacente, pertanto non esiste traduzione.\nTraslitterazione in caratteri latini\nG\u00e4strikland.\nGs 2.\nIl monolito si trova nella chiesa di \u00d6sterf\u00e4rnebo. Non \u00e8 considerata come una Pietra di Sigfrido da Rundata e di essa rimane solo la parte inferiore.\nTraslitterazione in caratteri latini\nTrascrizione in antico norreno\nTraduzione in Italiano\nGs 9.\nQuesta pietra si trova nella chiesa di \u00c5rsunda. Riporta Sigfrido nella sua parte superiore.\nTraslitterazione in caratteri latini\nTrascrizione in antico norreno\nTraduzione in Italiano\nGs 19.\nQuesta pietra runica si trova nella chiesa di Ockelbo. L'originale monolito fu trovato all'interno della chiesa, ma venne distrutto insieme con la chiesa stessa durante un incendio. L'attuale pietra runica \u00e8 una copia fatta successivamente grazie a dei disegni dell'originale ed \u00e8 eretta al di fuori della chiesa. Le illustrazioni raffigurano episodi delle leggende su Sigfrido.\nTraslitterazione in caratteri latini\nTrascrizione in antico norreno\nTraduzione in Italiano\nBohusl\u00e4n.\nBo NIYR;3.\n\u00c8 una fonte battesimale in ardesia risalente pressappoco al 1100 d.C. Fu scoperta in pezzi nel cimitero di Norum nel 1847. Riporta scolpito Gunnar e la tana del serpente. L'iscrizione si conclude con cinque identiche rune, di cui le ultime due sono speculari.\nTraslitterazione in caratteri latini\nTrascrizione in antico norreno\nTraduzione in Italiano\nGotland.\nStele di Hunninge.\nLa Stele di Hunninge fu rinvenuta nel Gotland e riporta illustrazioni ispirate a La canzone dei Nibelunghi. Sulla parte superiore della pietra si vede un uomo che porta un anello, che potrebbe essere Sigfrido o il messaggero Kn\u00e9fr\u00f8\u00f0r. In basso a sinistra, la scena raffigura una donna che sta guardando la tana del serpente dove \u00e8 nascosto Gunnar."}
{"id": "2069508", "revid": "155613", "url": "https://it.wikipedia.org/wiki?curid=2069508", "title": "Palazzo Zuccari (Roma)", "text": ""}
{"id": "2069521", "revid": "461628", "url": "https://it.wikipedia.org/wiki?curid=2069521", "title": "Chiesa evangelica battista ai Monti", "text": "La chiesa evangelica battista sorge nel rione Monti a Roma, in via Urbana. Tale edificio, sede della comunit\u00e0 italiana, ospita anche la chiesa coreana \"Nuova Vita\".\nStoria e descrizione.\nQuesta chiesa fu costruita tra il 1873 ed il 1878 su un terreno acquistato dal pastore battista \nThomas Cook. La facciata, su via Urbana,154 \u00e8 in un sobrio stile neoclassico; al centro, fra due lesene e due monofore ad arco, vi \u00e8 il portale con timpano.\nL'interno presenta due ambienti: uno per le adunanze, con un fonte battesimale dentro una piccola abside fondale ed un organo a canne; ed uno ad uso sacrestia."}
{"id": "2069523", "revid": "287204", "url": "https://it.wikipedia.org/wiki?curid=2069523", "title": "Raniganj", "text": " \nRaniganj \u00e8 una suddivisione dell'India, classificata come \"municipality\", di 122.891 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 37' 0 N e 87\u00b0 7' 60 E e ha un'altitudine di 90 .\nSociet\u00e0.\nEvoluzione demografica.\nAl censimento del 2001 la popolazione di Raniganj assommava a 122.891 persone, delle quali 65.360 maschi e 57.531 femmine. I bambini di et\u00e0 inferiore o uguale ai sei anni assommavano a 14.061, dei quali 7.156 maschi e 6.905 femmine. Infine, coloro che erano in grado di saper almeno leggere e scrivere erano 79.253, dei quali 46.762 maschi e 32.491 femmine."}
{"id": "2069524", "revid": "287204", "url": "https://it.wikipedia.org/wiki?curid=2069524", "title": "Ranaghat", "text": " \nRanaghat \u00e8 una suddivisione dell'India, classificata come \"municipality\", di 68.754 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 10' 60 N e 88\u00b0 34' 60 E e ha un'altitudine di 6 .\nSociet\u00e0.\nEvoluzione demografica.\nAl censimento del 2001 la popolazione di Ranaghat assommava a 68.754 persone, delle quali 35.064 maschi e 33.690 femmine. I bambini di et\u00e0 inferiore o uguale ai sei anni assommavano a 5.254, dei quali 2.647 maschi e 2.607 femmine. Infine, coloro che erano in grado di saper almeno leggere e scrivere erano 57.476, dei quali 30.549 maschi e 26.927 femmine."}
{"id": "2069525", "revid": "54253", "url": "https://it.wikipedia.org/wiki?curid=2069525", "title": "Wolters-Kluwer", "text": ""}
{"id": "2069526", "revid": "287204", "url": "https://it.wikipedia.org/wiki?curid=2069526", "title": "Rampurhat", "text": " \nRampurhat \u00e8 una suddivisione dell'India, classificata come \"municipality\", di 50.609 abitanti, situata nel distretto di Birbhum, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 24\u00b0 10' 0 N e 87\u00b0 46' 60 E e ha un'altitudine di 37 .\nSociet\u00e0.\nEvoluzione demografica.\nAl censimento del 2001 la popolazione di Rampurhat assommava a 50.609 persone, delle quali 26.092 maschi e 24.517 femmine. I bambini di et\u00e0 inferiore o uguale ai sei anni assommavano a 5.664, dei quali 2.924 maschi e 2.740 femmine. Infine, coloro che erano in grado di saper almeno leggere e scrivere erano 36.761, dei quali 20.516 maschi e 16.245 femmine."}
{"id": "2069527", "revid": "1543377", "url": "https://it.wikipedia.org/wiki?curid=2069527", "title": "Municipalit\u00e0 locale di Tswaing", "text": "Tswaing \u00e8 una municipalit\u00e0 locale (in inglese Tswaing Local Municipality) appartenente alla municipalit\u00e0 distrettuale di Ngaka Modiri Molema della provincia del Nordovest in Sudafrica.\nIl suo territorio si estende su una superficie di ed \u00e8 suddiviso in 13 circoscrizioni elettorali (\"wards\"). Il suo codice di distretto \u00e8 NW382.\nGeografia fisica.\nConfini.\nLa municipalit\u00e0 locale di Tswaing confina a nord con quella di Mafikeng, a nordest con quella di Ditsobola, a est con quella di City of Motlosana (Dr Kenneth Kaunda), a sudest con quella di Maquassy Hills (Dr Kenneth Kaunda), a sud con quella di Mamusa (Dr Ruth Segomotsi Mompati) e a ovest con quelle di Naledi (Dr Ruth Segomotsi Mompati) e Rat Lou."}
{"id": "2069532", "revid": "117439957", "url": "https://it.wikipedia.org/wiki?curid=2069532", "title": "Gran Premio di Francia 1974", "text": "Il Gran Premio di Francia 1974 \u00e8 stata la nona prova della stagione 1974 del Campionato mondiale di Formula 1. Si \u00e8 corsa domenica 7 luglio 1974 sul Circuito di Digione. La gara \u00e8 stata vinta dallo svedese Ronnie Peterson su Lotus-Ford Cosworth; per il vincitore si tratt\u00f2 del sesto successo nel mondiale. Ha preceduto sul traguardo l'austriaco Niki Lauda e lo svizzero Clay Regazzoni, entrambi su Ferrari.\nVigilia.\nAspetti tecnici.\nPer la prima volta il Gran Premio di Francia si effettu\u00f2 sul Circuito di Digione, localizzato nei pressi di Prenois, sobborgo della citt\u00e0 della Borgogna. Circuito corto, poco pi\u00f9 lungo di 3 kilometri, dotato di infrastrutture non di ampie dimensioni, presentava un lungo rettilineo, e una zona mista, che riportava al rettilineo di partenza.\nEra il sesto circuito diverso a ospitare un'edizione del Gran Premio di Francia, valida quale prova del campionato del mondo. \nNiki Lauda critic\u00f2 il tracciato, definendolo \"stupido\", perch\u00e9 non permetteva di creare grossi distacchi, pur meglio preparando la vettura.\nAspetti sportivi.\nS'iscrissero alla gara per 30 piloti, ma viste le condizioni del tracciato, la Formula 1 Costructors' Association, associazione che riuniva i costruttori britannici, chiese di ammettere soli 22 piloti alla gara.\nCarlos Pace, dopo essere stato allontanato dalla Surtees, trov\u00f2 un nuovo ingaggio alla scuderia \"John Goldie Racing with Hexagon\" che impiegava una Brabham. Si rivide G\u00e9rard Larrousse, impiegato dalla \"Scuderia Finotto\", anche lui su una Brabham privata. Per sostituire Pace la Surtees promosse dalla Formula 2 il pilota francese Jos\u00e9 Dolhem, all'esordio nel campionato mondiale. Rientr\u00f2 nel campionato anche la \"AAW Racing\", col solito Leo Kinnunen al volante di una Surtees. La Iso-Williams cambi\u00f2 ancora il secondo pilota, facendo esordire Jean-Pierre Jabouille, pilota locale che proveniva dalla F2, al posto di Gijs van Lennep. Tent\u00f2 di rientrare il campionato anche la Token: la scuderia britannica iscrisse Jacques Laffite, che per\u00f2 non prese parte all'evento. Non si ripresent\u00f2 nemmeno la Trojan.\nLa gara venne programmata nella stessa data della finale del Campionato del mondo di calcio; era la quarta volta che una coincidenza del genere si verificava (era gi\u00e0 accaduto nel Gran Premio di Francia 1954, nel Gran Premio del Belgio 1962 e nel Gran Premio d'Olanda 1970).\nQualifiche.\nResoconto.\nIl pi\u00f9 veloce nella prima sessione di prove fu Niki Lauda, che complet\u00f2 il suo giro in meno di un minuto, precisamente in 58\"91. L'austriaco precedette di 11 centesimi Emerson Fittipaldi e di 35 Ronnie Peterson. Risultava pi\u00f9 staccato Clay Regazzoni, solo settimo. Termin\u00f2 fuori pista Patrick Depailler, che fu costretto a proseguire il \"weekend\" di gara con una vecchia Tyrrell 006, in luogo del modello 007.\nIl giorno successivo Lauda lim\u00f2 ancora il suo tempo, restando l'unico pilota capace di scendere sotto i 59 secondi. Per l'austriaco fu la quinta \"pole position\" della stagione. In prima fila si piazz\u00f2 Ronnie Peterson, mentre la seconda fila venne conquistata, a sorpresa, da Tom Pryce, su Shadow, alla sua terza gara nel mondiale. Pryce tagliava le curve, facendo passare tutte e quattro le ruote al di l\u00e0 dei cordoli, tanto che venne redarguito dai commissari. A far compagnia al gallese nella stessa fila, col quarto tempo, sal\u00ec Clay Regazzoni. L'elvetico, subito dopo aver ottenuto il tempo, usc\u00ec di pista alla prima curva, senza per\u00f2 conseguenze fisiche.\nNello stesso punto, ma a velocit\u00e0 molto pi\u00f9 alta, circa 200 km/h, usc\u00ec anche Vittorio Brambilla della March. L'uscita fu dovuta alla rottura del cerchio della ruota posteriore sinistra. Il pilota monzese rimase comunque illeso.\nRisultati.\nI risultati delle qualifiche furono i seguenti:\nGara.\nResoconto.\nPartirono bene i due piloti della prima fila: Niki Lauda si conferm\u00f2 al comando, davanti a Ronnie Peterson. Tom Pryce venne invece sorpreso dalla partenza, in quanto stava controllando le sospensioni, paventando un surriscaldamento. Il gallese riusc\u00ec per\u00f2 a passare Carlos Reutemann. L'argentino per\u00f2 colp\u00ec la Shadow di Pryce che, a sua volta, fin\u00ec contro la Hesketh di James Hunt. Quest'ultimo si trov\u00f2 di traverso in mezzo alla pista, ma venne evitato da tutti gli altri piloti.\nAlle spalle di Lauda e Peterson si posizionarono Clay Regazzoni e Mike Hailwood, seguiti da Jody Scheckter e da Jacky Ickx. Part\u00ec male Emerson Fittipaldi, che si trov\u00f2, al termine del primo giro, solo ottavo. Il brasiliano recuper\u00f2 la settima posizione, passando Patrick Depailler al secondo giro, e la sesta, passando Ickx al quinto giro.\nTra il sesto e il settimo giro Hailwood cedette la posizione prima a Scheckter poi allo stesso Fittipaldi. Il pilota della McLaren prosegu\u00ec la sua rimonta, sorpassando, al giro 15, Scheckter. Due giri dopo cambi\u00f2 il leader della gara: Ronnie Peterson attacc\u00f2 Lauda alla curva \"Pouas\", prima di passarlo all'interno della curva \"La Fouine\".\nAl venticinquesimo giro Jacky Ickx pass\u00f2 Hailwood, per il sesto posto. Il britannico si trovava in crisi, e venne presto avvicinato da Depailler e Hulme. La gara di Fittipaldi s'interruppe al giro 28: una perdita d'olio lo costrinse a parcheggiare la sua monoposto alla \"Villeroy\". Era il suo primo ritiro stagionale. Nei due giri successivi il compagno di team del brasiliano, Denny Hulme, scal\u00f2 due posizioni, passando Depailler e Hailwood, entrando nella zona dei punti.\nRonnie Peterson conduceva con un comodo margine su Lauda, circa 5 secondi, mentre ancora pi\u00f9 staccato risultava Regazzoni, a oltre 20 secondi. Il margine dello svedese si ampli\u00f2 verso i tre quarti di gara, quando Niki Lauda fu costretto a rallentare il ritmo, per un problema all'impianto dei freni. L'altro ferrarista, Regazzoni, era messo sotto pressione da Jody Scheckter, che tent\u00f2 un sorpasso alla \"Fouine\", senza successo. Lauda, oltre al problema ai freni, scontava anche forti vibrazioni, ed era timoroso di poter concludere la gara. \nRonnie Peterson vinse il gran premio, la sua sesta vittoria nel mondiale di Formula 1. Le due Ferrari di Lauda e Regazzoni completarono il podio. Jody Scheckter, quarto, si consol\u00f2 col primo giro veloce in una gara valida del mondiale.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "2069533", "revid": "1573940", "url": "https://it.wikipedia.org/wiki?curid=2069533", "title": "Chiesa evangelica battista in Trastevere", "text": "La chiesa evangelica battista sorge nel rione Trastevere a Roma, in via della Lungaretta.\n\u00c8 situata a fianco della Chiesa di Sant'Agata in Trastevere. Esistono altre 7 chiese Battiste al centro di Roma, una al rione Monti (via Urbana) e una al rione Sant'Eustachio (via del Teatro Valle), di cui una di lingua Inglese (Piazza San Lorenzo in Lucina).\nQuesta chiesa fu acquistata nel 1888 dalla Societ\u00e0 Missionaria Battista di Londra; fu poi ristrutturata nel 1901 e nel 1923 divenne di propriet\u00e0 della Societ\u00e0 Battista Americana del Sud. Il tempio si presenta internamente in forme assai modeste, come semplice aula per le adunanze. Oggi \u00e8 sede e propriet\u00e0 della Comunit\u00e0 Battista di Trastevere, che ivi si riunisce ogni domenica alle ore 11.00."}
{"id": "2069535", "revid": "90550418", "url": "https://it.wikipedia.org/wiki?curid=2069535", "title": "Dominio Ig", "text": "Un dominio Ig, o dominio immunoglobulinico, \u00e8 una particolare struttura globulare comune a moltissime proteine recettoriali dell'organismo umano. Tutte le proteine che hanno nella loro struttura uno o pi\u00f9 domini Ig vengono considerate come appartenenti alla \"superfamiglia delle immunoglobuline\".\nUn dominio Ig \u00e8 una struttura ripiegata formata da circa 110 amminoacidi, i cui estremi sono stabilizzati da un ponte disolfuro di circa 55-75 amminoacidi e vanno a costituire il cosiddetto \"ripiegamento anticorpale\". La sua struttura terziaria \u00e8 composta da due foglietti \u03b2, ognuno dei quali \u00e8 costituito a sua volta da 3-5 \"nastri\" \u03b2 ad andamento antiparallelo di 5-10 amminoacidi ciascuno. Questa struttura, cosiddetta \"a sandwich\", \u00e8 mantenuta compatta dalla presenza, sui due beta foglietti, di amminoacidi idrofili rivolti verso l'esterno associati ad amminoacidi idrofobici rivolti verso l'interno: questi ultimi cementano la struttura e sono quindi altamente conservati, cio\u00e8 vengono mantenuti in tutti i differenti tipi di domini Ig.\nI domini Ig sono comuni a diversi tipi di molecole, ma dal momento che sono maggiormente rappresentati appunto nelle immunoglobuline si classificano a seconda della somiglianza con i domini della regione variabile (domini Ig di \"tipo V\", con 5 nastri \u03b2) o della regione costante (domini Ig di \"tipo C\", con 3 nastri \u03b2) degli anticorpi. Esiste inoltre un terzo tipo di dominio Ig, il tipo C2 o H, che presenta 3 nastri \u03b2 ma ha analogie strutturali sia con i domini C sia con quelli V.\nLe principali molecole che presentano almeno un dominio Ig nella loro struttura sono:"}
{"id": "2069537", "revid": "729019", "url": "https://it.wikipedia.org/wiki?curid=2069537", "title": "Tribuno angusticlavio", "text": "Il tribuno angusticlavio \u00e8, nell'esercito romano, parte del gruppo di comando dei cinque tribuni della legione. Questo ufficiale trae il suo appellativo, angusticlavio, dalla fascia di porpora cucita sulla toga che ne denuncia l'appartenenza al gruppo equestre. Spesso chi compie questo ruolo \u00e8 gi\u00e0 stato comandante di una \"cohors\" ausiliaria prima di passare alla legione.\nSecondo alcuni, questo \"ufficiale cadetto\" \u00e8 un uomo del rango equestre con esperienza militare, ma che non ha autorit\u00e0. Ha il diritto di partecipare al consiglio di guerra dello stato maggiore, ma non ha potere in battaglia. La gran parte di loro serve sotto il legatus legionis, mentre pochi altri fortunati (come Agricola) sono selezionati per servire nel seguito di un governatore provinciale. Secondo Tacito non prendono il loro ruolo tanto seriamente quanto opportuno, mettendo in confronto suo suocero Agricola con altri tribuni scrivendo che a differenza di questi non \u00abapprofitt\u00f2 della carica di tribuno e della scusante dell'inesperienza per godersi congedi e spassi\u00bb.\nSecondo altri, il tribuno angusticlavio, a differenza dell'inesperto tribuno laticlavio, che si occupa della gestione amministrativa, ricopre incarichi militari effettivi. In primo luogo durante il combattimento e la marcia guida due coorti per un totale di circa 1000 uomini. Inoltre ispezionano le sentinelle, addestrano le reclute, sono presenti agli addestramenti, partecipano al consiglio di guerra ed al tribunale legionario. Nell'amministrazione, devono stilare le liste dei soldati, conferire permessi e licenze, sorvegliare gli approvvigionamenti e controllare l'ospedale da campo. \u00c8 sempre in stretto contatto con la truppa della quale conosce sia le caratteristiche sia la potenza militare.\nArmamento.\nIl suo armamento consiste in una lorica anatomica in bronzo o cuoio duro bollito ampiamente arricchita da pterugi sia in prossimit\u00e0 delle spalle che al di sotto del bacino.\nGli pterugi potrebbero essere parte di una imbottitura che evitava il contatto diretto con il corpo. \nSecondo alcune testimonianze di autori latini, come Marziale, sembra che il colore preferito dai cavalieri fosse il rosso e mantello bianco bordato. La lorica \u00e8 fissata da ganci di bronzo su entrambi i lati, come si evince da reperti di loriche simili (ad esempio, quelli situati presso il \"British Museum\").\nDurante le parate ufficiali o trionfali i tribuni, come molti ufficiali indossano una lorica in lino molto raffinata ed elaborata. Una tunica in lino \"orlata\" di porpora \u00e8 posta a contatto con il corpo e giunge quasi a coprire il ginocchio. Ai piedi, i tribuni calzano dei corti stivali con risvolto, talvolta arricchiti da una orlatura di pelliccia di cucciolo di leone, mentre la daga, impreziosita da un importante \"balteus\" si appoggia sul fianco sinistro. Un segno distintivo \u00e8 rappresentato dalla fascia sagomata che \u00e8 sempre visibile sotto al petto dell'ufficiale e che ne denota la carica e l'importanza. Si trattava probabilmente di porpora quale segno inequivocabile del cavalierato. \nL'elmo, imponente e ben visibile, era spesso sormontato da una cresta colorata. Aveva le caratteristiche di un cimiero di tipo attico con visiera e paragnatidi spesso arricchite da figure allegoriche come vittorie alate o aquile con corona d'alloro sul becco. In questo caso il coppo del tribuno ha un frontalino di tipo attico del II secolo d.C. ricavato da un pezzo del museo di Leida (Rijksmuseum van Houdheden) raffigurante tre busti di divinit\u00e0 o personaggi illustri coronati da un piccolo alloro. \nIl braccio del comandante \u00e8 spesso dotato di bracciale ornato di nobile metallo. \nSul petto una spilla o una fibula fissava il mantello \"porporato\"."}
{"id": "2069545", "revid": "767487", "url": "https://it.wikipedia.org/wiki?curid=2069545", "title": "Falchion", "text": "I Falchion sono una melodic death/folk metal band finlandese. Formatisi nel 2002 a Lahti, sono tuttora attivi, e due dei membri collaborano con il gruppo folk metal Korpiklaani."}
{"id": "2069546", "revid": "121318757", "url": "https://it.wikipedia.org/wiki?curid=2069546", "title": "Rossana Rory", "text": "Biografia.\nAppena diciassettenne, comincia a lavorare come fotomodella posando principalmente per lo stilista Vincenzo Ferdinandi e come attrice di fotoromanzi sui settimanali \"Sogno\", \"Luna Park\" e \"Cine Illustrato\", diventando presto popolare presso questa categoria di appassionati lettori.\nDebutta nel cinema, in una parte secondaria, nel film \"Licenza premio\", scelta dal regista di origini austriache Max Neufeld.\nSuccessivamente lavorer\u00e0 anche con Rossellini ma, non contenta della sua carriera in ruoli secondari, parte per Londra per seguire i corsi di recitazione presso la Royal Academy of Dramatic Art, con la speranza di sfondare ad Hollywood.\nLa scarsa fortuna avuta la convince al ritorno in Italia, dove prende parte al film \"El Alamein\" di Malatesta, e successivamente a quello che sar\u00e0 il suo film pi\u00f9 riuscito, ovvero \"I soliti ignoti\" (1958), dove ha modo di interpretare il personaggio di Norma, in maniera estremamente valida.\nDopo la parentesi del film con Monicelli, torner\u00e0 ai film di cappa e spada, sino a \"L'eclisse\" di Michelangelo Antonioni, dopo il quale uscir\u00e0 per sempre dai set cinematografici."}
{"id": "2069553", "revid": "93556", "url": "https://it.wikipedia.org/wiki?curid=2069553", "title": "Fran\u00e7oise Macchi", "text": "\u00c8 moglie di Jean-No\u00ebl Augert, a sua volta sciatore alpino di alto livello.\nBiografia.\nSciatrice completa, Fran\u00e7oise Macchi ottenne il suo primo risultato di rilievo in Coppa del Mondo il 1\u00ba marzo 1968 sulle nevi italiane dell'Abetone, dove si piazz\u00f2 quarta in slalom speciale. L'11 dicembre dello stesso anno conquist\u00f2 il primo dei suoi dieci successi, sul tracciato di casa di Val-d'Is\u00e8re in slalom gigante.\nNella stagione 1969-1970, oltre a salire tre volte sul gradino pi\u00f9 alto del podio, si aggiudic\u00f2 la Coppa del Mondo di slalom gigante e arriv\u00f2 seconda nella classifica generale. Partecip\u00f2 anche ai Mondiali della Val Gardena, meritandosi la medaglia di bronzo in gigante.\nIl 18 gennaio 1972 a Grindelwald in Svizzera termin\u00f2 l'attivit\u00e0 agonistica con un quarto posto in discesa libera.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nGS = slalom gigante\nSL = slalom speciale"}
{"id": "2069566", "revid": "834", "url": "https://it.wikipedia.org/wiki?curid=2069566", "title": "Numero telefonico di emergenza", "text": ""}
{"id": "2069569", "revid": "536103", "url": "https://it.wikipedia.org/wiki?curid=2069569", "title": "Mignonette", "text": "Una mignonette (o mignonnette\n) \u00e8 una bottiglia in vetro molto piccola, deve il suo nome alla parola francese \"mignon\".\nTipi.\nNel tempo l'interesse dei collezionisti ha portato quasi tutti i produttori di liquori e non solo a produrre \"mignonettes\" di vario tipo, allargando la variet\u00e0 dei tipi anche a vini, bibite, birre e bevande analcoliche.\nIl mercato delle mignon.\nEsistono diversi collezionisti che possiedono ancora oggi delle mignon storiche e sono ormai pochi i produttori di distillati che le producono essendo calata notevolmente la richiesta dagli anni 80' in poi.\nIn Europa esistono alcune aziende che producono le mignon di vino e distillati, ricondizionando i prodotti in origine in mignon di minori capacit\u00e0. Il ricondizionamento avviene in ambienti inerti con l'obiettivo di mantenere inalterate le caratteristiche organolettiche di origine dei prodotti (vino, distillati)."}
{"id": "2069576", "revid": "46291", "url": "https://it.wikipedia.org/wiki?curid=2069576", "title": "Diascia (botanica)", "text": "Diascia \u00e8 un genere di piante della famiglia delle Scrophulariaceae. \nIl genere non fa parte della flora italiana, ma viene utilizzato come specie ornamentale.\nEtimologia.\nL'etimologia non \u00e8 chiara. Potrebbe derivare dal greco \"dis\" (doppio) e \"askos\"(sacca), per la forma dei suoi fiori.\nDescrizione.\nSi presentano come piante piuttosto basse, con foglie opposte e infiorescenze a racemi terminali. La fioritura va dalla primavera inoltrata all'autunno, con colori che vanno dal giallo all'arancione, dal violetto al bianco.\nIl calice \u00e8 gamosepalo, formato da 5 sepali, e la corolla \u00e8 gamopetala formata anch'essa da cinque petali.I due superiori, piccoli, sembrano saldati fra loro, i due laterali ottusi, arrotondati in cima, muniti di sperone lungo e arcuato alla base.Infine il petalo inferiore \u00e8 grande e allungato.\nNel periodo invernale la pianta va in riposo vegetativo, con un progressivo disseccamento della parte aerea.\nPur essendo per la maggior parte delle piante annuali in natura, in Europa si comportano da perenni.\nColtivazione.\nSi suggerisce una posizione soleggiata, amano l'umidit\u00e0 ma non i ristagni d'acqua. Il terreno deve dunque essere fertile e ben drenato.\nPer favorire le fioriture si consiglia di cimare gli esemplari alla ripresa vegetativa, oltre che fornire un concime complesso ogni 10-15 giorni con le innaffiature.\nNon presenta particolari sensibilit\u00e0 a parassiti, tranne qualche sporadico attacco delle limacce, che possono danneggiare le foglie pi\u00f9 tenere."}
{"id": "2069579", "revid": "287204", "url": "https://it.wikipedia.org/wiki?curid=2069579", "title": "Ramnagar", "text": " \nRamnagar \u00e8 una suddivisione dell'India, classificata come \"census town\", di 4.926 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 31' 09 N e 87\u00b0 44' 59 E.\nSociet\u00e0.\nEvoluzione demografica.\nAl censimento del 2001 la popolazione di Ramnagar assommava a 4.926 persone, delle quali 2.657 maschi e 2.269 femmine. I bambini di et\u00e0 inferiore o uguale ai sei anni assommavano a 612, dei quali 300 maschi e 312 femmine. Infine, coloro che erano in grado di saper almeno leggere e scrivere erano 2.895, dei quali 1.842 maschi e 1.053 femmine."}
{"id": "2069581", "revid": "339392", "url": "https://it.wikipedia.org/wiki?curid=2069581", "title": "Maria Aleksandrovna (imperatrice)", "text": ""}
{"id": "2069584", "revid": "767487", "url": "https://it.wikipedia.org/wiki?curid=2069584", "title": "Ventimila leghe sotto i mari (film 1916)", "text": "Ventimila leghe sotto i mari (\"20,000 Leagues Under the Sea\") \u00e8 un film muto del 1916, diretto e sceneggiato da Stuart Paton.\n\u00c8 il primo lungometraggio tratto dal romanzo omonimo del 1870 scritto da Jules Verne (in precedenza vi erano stati due cortometraggi: nel 1905 \"20,000 Leagues Under the Sea\" di Wallace McCutcheon e, nel 1907, \"Ventimila leghe sotto i mari\" di Georges M\u00e9li\u00e8s).\nNel 2016 venne scelto per la conservazione nel National Film Registry della Biblioteca del Congresso degli Stati Uniti.\nTrama.\nIl Capitano Nemo, a bordo di un sottomarino chiamato \"Nautilus\", si accinge ad esplorare i fondali marini. Lo accompagnano il suo fedele equipaggio e alcuni giovani avventurieri. Insieme scopriranno l'esistenza di creature leggendarie quali coloratissimi cavallucci marini, pesci bizzarri e infine la mostruosa potenza del calamaro gigante chiamato \"Kraken\".\nProduzione.\nProdotto dall'Universal Film Manufacturing Company e dalla Williamson Submarine Film Corporation, il film cost\u00f2 200.000 dollari.\nIl film fu girato alle Bahamas, alla New Providence Island; nel New Jersey, a Leonia e negli studi dell'Universal (al 100 Universal City Plaza di Universal City).\nFotografia.\nIl film \u00e8 stato molto apprezzato per il lavoro svolto dai cineoperatori George M. Williamson e J. Ernest Williamson sulla fotografia subacquea. La teoria dei Williamson era quella di non svolgere riprese sott'acqua immergendo le cineprese, poich\u00e9 questo avrebbe rallentato i tempi di lavorazione e arrecato problemi riguardo alla sicurezza; arriva quindi l'idea ingegnosa di attaccare un apparecchio fotografico dentro un sistema tubolare impermeabile e resistente alla pressione subacquea, cos\u00ec da poter effettivamente svolgere riprese subacquee senza il bisogno di usare le pesanti cineprese.\nDistribuzione.\nDistribuito dall'Universal Film Manufacturing Company, il film usc\u00ec nelle sale statunitensi il 24 dicembre 1916.\nIl film fu riversato in DVD e distribuito nel 1999 dalla Image Entertainment.\nNel settembre 2009 \u00e8 stato proiettato al Toronto International Film Festival.\nLa pellicola \u00e8 entrata nel pubblico dominio negli Stati Uniti."}
{"id": "2069586", "revid": "13102", "url": "https://it.wikipedia.org/wiki?curid=2069586", "title": "Durante Nobili", "text": "Biografia.\nDurante Nobile figlio di \"magister Nobilis de Lucca habitator Caldarola\", nato probabilmente dalle prime nozze del padre, nel 1544 si sposa con Lucrezia di Giovanni Antonio di Alessandro che non sembrerebbe avere legami di parentela con i De Magistris.\nNel 1551 riceve la cittadinanza tolentinate e risulta tra i consiglieri e i priori di Caldarola almeno fino al 1570.\nLa prima opera che si conosce di Durante Nobili \u00e8 quella che si trova nella sacrestia della Collegiata di San Martino a Caldarola, tela di buon livello che ha portato Zampetti a riconoscervi la mano del Lotto.\nI rapporti fra Durante e Lorenzo Lotto sono testimoniati dalle notizie riportate nel \"Libro di spese diverse\" del pittore veneziano nelle quali si dice che fu Durante ad occuparsi del trasporto e della consegna della pala dell'Assunta di Mogliano che giunse da Venezia via mare fino ad Ancona e poi via terra a Mogliano. \nPer il mancato pagamento della pala di Mogliano, Lotto nel 1549 invi\u00f2 a Durante, tramite lo speziale Quintiliano di Mont'Olmo, colori per dipingere per un valore di 5 fiorini.\nNel 1550 Durante fu ad Ancona con il Lotto che doveva realizzare l'Assunta nella Chiesa di San Francesco alle Scale e nel 1553 erano insieme a Loreto e si occup\u00f2 di pittura ma anche di doratura. \u00c8 proprio nella citt\u00e0 lauretana che Durante condusse Simone De Magistris \nma come \u00e8 noto il giovane Simone \nNell'analisi critica dell'opera di Durante Nobile \u00e8 fondamentale quanto fu scritto dallo studioso camerinese Antonio Bittarelli:"}
{"id": "2069587", "revid": "2208709", "url": "https://it.wikipedia.org/wiki?curid=2069587", "title": "King of Pop", "text": "King of Pop \u00e8 un greatest hits del cantante statunitense Michael Jackson, pubblicato in Italia il 3 ottobre 2008 e realizzato in commemorazione del 50\u00ba compleanno dell'artista, avvenuto il 29 agosto 2008. In molti paesi \u00e8 stato infatti pubblicato nel mese di agosto mentre solo in Austria, Australia e Ungheria il giorno stesso del suo compleanno.\nQuesta raccolta si distingue dalle precedenti per il fatto che sono stati i fan stessi, in ogni paese, a decidere le canzoni da inserire nel disco attraverso un sondaggio via internet (in Italia votando su \"Yahoo\"). La raccolta \u00e8 stata pertanto pubblicata con copertine e track list differenti a seconda delle nazioni, in Italia con la dicitura \"The Italian Fans' Selection\".\nContenuti.\nLe tracce sono molto varie: ci sono quelle pi\u00f9 famose come \"Billie Jean\" (l'unica contenuta in tutte le versioni), \"Thriller\", \"Bad\" o \"Black or White\" e quelle meno conosciute come \"Whatever Happens\", tratta dall'ultimo album in studio del cantante (\"Invincible\", del 2001), \"Tabloid Junkie\" e \"Morphine\" (contenute solo nella versione italiana), alle quali si aggiungono le due bonus track \"Carousel\", pubblicata per la prima volta in versione integrale, e \"Got The Hots\" (quest'ultima apparsa in precedenza solo nell'edizione celebrativa giapponese di \"Thriller 25\").\nPubblicazione e versioni.\nLa raccolta non \u00e8 stata pubblicata negli Stati Uniti ma \u00e8 stata pubblicata nei seguenti 26 paesi in 26 versioni differenti:\nSuccesso commerciale.\nL'album ha riscosso buon successo in UK dove \u00e8 esordito alla posizione numero 3 vendendo oltre 25.000 copie nella prima settimana, in Austria ha raggiunto la 1 posizione, in Belgio la 4, in Australia la 5, in Germania la 6, in Svezia la 9, in Ungheria la 4, in Giappone la 10, in Polonia la 7 e nei Paesi Bassi la 4. In Italia la raccolta ha raggiunto la 22 posizione.\nNel 2009, dopo la morte di Michael Jackson, l'album \u00e8 rientrato alle prime posizioni nelle classifiche di tutto il mondo, in quella italiana direttamente al quarto posto, raggiungendo, nelle settimane successive, la prima posizione e rimanendo al numero uno della classifica FIMI per sette settimane consecutive. In tutto il mondo ha venduto oltre 3 milioni di copie.\nTracce.\nLe tracce scelte dai fans italiani per \"King of Pop - The Italian Fans' Selection\" sono:"}
{"id": "2069590", "revid": "287204", "url": "https://it.wikipedia.org/wiki?curid=2069590", "title": "Jungle Jim (disambigua)", "text": ""}
{"id": "2069591", "revid": "726373", "url": "https://it.wikipedia.org/wiki?curid=2069591", "title": "Hans l'intelligente", "text": "Hans l'intelligente (in tedesco \"der kluge Hans\") era un cavallo di razza Orlov che si riteneva fosse in grado di eseguire operazioni aritmetiche e altre attivit\u00e0 logico-intellettive.\nDopo un'indagine formale nel 1911, lo psicologo Oskar Pfungst dimostr\u00f2 che il cavallo non era in realt\u00e0 capace di operazioni mentali, ma osservava la reazione degli interlocutori. Pfungst scopr\u00ec che il cavallo rispondeva direttamente ai segnali involontari del linguaggio del corpo dell'addestratore, riuscendo a risolvere i problemi che gli venivano sottoposti.\nTale indagine, condotta in particolare sulle reazioni del cavallo alle modifiche comportamentali inconsce dell'interlocutore, ebbe una notevole importanza nello studio dell'effetto aspettativa e dell'intelligenza animale.\nStoria.\nHans era un cavallo di propriet\u00e0 di Wilhelm von Osten, insegnante di matematica e addestratore di cavalli. Secondo Osten, il suo equino era in grado di sommare, sottrarre, moltiplicare, dividere, lavorare con le frazioni, scandire il tempo, seguire il calendario, differenziare i toni musicali e leggere e capire il tedesco. Alle domande Hans rispondeva indicando o battendo con il proprio zoccolo.\nVon Osten fece spettacoli in tutta la Germania e la fama dell'abilit\u00e0 del suo cavallo raggiunse anche gli Stati Uniti d'America.\nDopo la morte di von Osten nel 1909, Hans cambi\u00f2 pi\u00f9 volte proprietari, ma dopo il 1916 se ne perse ogni traccia. Il suo destino rimane sconosciuto.\nIndagine.\nA causa del grande interesse suscitato dalle performance del cavallo, fu nominata una commissione d'indagine sulle presunte doti intellettive dell'animale.\nLo psicologo Carl Stumpf form\u00f2, infatti, un gruppo di 13 persone, noto come \"Commissione Hans\". Questa commissione era composta da un veterinario, un gestore di circo, un ufficiale di cavalleria, un certo numero di insegnanti di scuola e dal direttore del giardino zoologico di Berlino. Nel settembre del 1904 la commissione concluse che l'esperimento condotto da von Hosten con Hans era esente da trucchi.\nNel 1911 Oskar Pfungst sottopose il cavallo a una serie di prove, effettuando vari test con le seguenti varianti:\nAlla fine delle prove registr\u00f2 i seguenti fatti:\nPfungst constat\u00f2, pertanto, che il cavallo reagiva agli stimoli visivi del linguaggio corporeo di von Hosten, riuscendo a cogliere le involontarie modifiche posturali ed espressive che intervenivano nel corso degli esperimenti."}
{"id": "2069592", "revid": "287204", "url": "https://it.wikipedia.org/wiki?curid=2069592", "title": "Ramjibanpur", "text": " \nRamjibanpur \u00e8 una suddivisione dell'India, classificata come \"municipality\", di 17.363 abitanti, situata nel distretto di Midnapore Ovest, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 49' 60 N e 87\u00b0 37' 0 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Ramjibanpur assommava a 17.363 persone, delle quali 8.922 maschi e 8.441 femmine. I bambini di et\u00e0 inferiore o uguale ai sei anni assommavano a 2.375, dei quali 1.215 maschi e 1.160 femmine. Infine, coloro che erano in grado di saper almeno leggere e scrivere erano 12.514, dei quali 6.947 maschi e 5.567 femmine."}
{"id": "2069597", "revid": "380453", "url": "https://it.wikipedia.org/wiki?curid=2069597", "title": "Giovane G\u00e1vio", "text": "Giocava nel ruolo di schiacciatore. "}
{"id": "2069598", "revid": "883212", "url": "https://it.wikipedia.org/wiki?curid=2069598", "title": "Gastraphetes", "text": "Il gastraphetes (dal antico greco \"\u03b3\u03b1\u03c3\u03c4\u03c1\u03b1\u03c6\u03ad\u03c4\u03b7\u03c2\", traduzione italiana: \"arco da pancia\") era una balestra usata dagli antichi greci.\nVenne descritta nel I secolo d.C. dall'autore greco Erone di Alessandria sul suo lavoro \"Belopoeica\" (antico greco \"\u0392\u03b5\u03bb\u03bf\u03c0\u03bf\u03b9\u03b9\u03ba\u03ac\"), che si basa sul precedente lavoro dell'ingegnere greco Ctesibio (circa 285 a.C.-222 a.C.). Erone identifica il gastraphetes come antenato di tutte le catapulte, e pone questa invenzione in data precedente al 421 a.C. Bitone (200 circa a.C.), accredita due avanzate forme di gastraphetes a Zopiro di Taranto. Egli fu un ingegnere pitagorico di Taranto. Costru\u00ec la sua arma in occasione dell'assedio di Cuma e Mileto tra il 421 e il 401 a.C., determinando cos\u00ec un dato cronologico dopo il quale l'archetipo del gastraphetes doveva essere gi\u00e0 conosciuto."}
{"id": "2069599", "revid": "767487", "url": "https://it.wikipedia.org/wiki?curid=2069599", "title": "Adit\u012b", "text": "Aditi (devan\u0101gar\u012b \u0905\u0926\u093f\u0924\u093f, il cui significato \u00e8 \"priva di limiti/vincoli\") \u00e8 una divinit\u00e0 della religione vedica e da qui passata al pi\u00f9 recente Induismo.\nLa Dea madre.\nLa sua figura \u00e8 quella della Madre di tutte le forme esistenti, degli d\u00e8i e degli esseri viventi, oltre ad aver generato un gruppo di divinit\u00e0 collegate alla luce denominate \u0100ditya.\nIl \"\u1e5agveda\" (VIII,25,3; VIII,10,3e83; VIII,4,79) indica in Adit\u012b la madre di Mitra, Varu\u1e47a e Aryaman, mentre nel IV,25,3 del medesimo testo \u00e8 madre di tutti gli \u0100ditya.\nNel \"Mah\u0101bh\u0101rata\" appare invece come paredra di Ka\u015byapa da cui gener\u00f2 Vi\u1e63\u1e47u e Indra.\nNel \"Vi\u1e63\u1e47u Pur\u0101\u1e47a\" fu Ka\u015byapa a dividere il feto di Adit\u012b in dodici parti da cui nacquero i dodici \u0100ditya."}
{"id": "2069611", "revid": "1833487", "url": "https://it.wikipedia.org/wiki?curid=2069611", "title": "Cantalupo (Imola)", "text": "Cantalupo \u00e8 una localit\u00e0 di Imola (BO), situata 13 km a nord della citt\u00e0.\nLa pieve.\nL'abitato \u00e8 sorto vicino alla pieve locale.\nLa chiesa fu dedicata originariamente a \"Sant'Apollinare di Acquaviva\" (o \"di Acquavia\"); era una delle 14 pievi della diocesi imolese ed era dotata di una giurisdizione vastissima. Il culto del Santo ravennate era particolarmente sentito in questa zona nei secoli V e VI. Si tramanda il ricordo del suo arrivo in questa zona per annunciare il Vangelo. Il titolo rimanda dunque ad un'edificazione che risale probabilmente all'epoca del primo apparire del Cristianesimo in questa parte della Romagna. L'attributo \"Acquaviva\" rimanda invece, con ogni probabilit\u00e0, alla presenza in questa zona di una fonte, alla quale la popolazione era molto devota e che sarebbe scaturita in un momento di ristoro nel cammino di Sant'Apollinare.\nIl primo documento che ci parla della chiesa \u00e8 datato 783, e per molti secoli la chiesa \u00e8 citata come appartenente a potenti famiglie di feudatari. \u00c8 dal XIII secolo che se ne perdono le tracce, ed \u00e8 da quel momento che appare il nuovo toponimo \"Cantalupo\".\nSecondo alcune testimonianze, la stessa pieve e il vicino castello di Acquaviva, nel frattempo fortificato con fossati e steccati, sarebbero stati distrutti in seguito alle guerre e alle inondazioni susseguitesi tra il 1240 e il 1455 in quella zona. Le epidemie, poi, avevano reso il luogo deserto e selvaggio: da qui deriva molto probabilmente il toponimo \"Cantalupo\" (dal romagnolo \"Cantalov\": Ca' del Lupo), ad indicare una zona disabitata, incolta e inospitale. Per questi motivi non si trov\u00f2 per molti anni un parroco disposto a trasferirvisi.\nL'attuale chiesa venne edificata nel 1495. Il nuovo secolo fu caratterizzato da migliori condizioni di vita e da un aumento della popolazione. Anche la piaga delle alluvioni pot\u00e9 essere relegata al passato. Proprio in seguito all'aumento della popolazione, e al conseguente aumento delle esigenze religiose, furono costituite le due parrocchie di Sesto Imolese (1520) e di Cantalupo Fiume (oggi parrocchia di Giardino, 1572).\nDa allora la chiesa \u00e8 sempre citata, in occasione delle visite pastorali: i vescovi la trovarono abbastanza in ordine e senza rilevanti problemi, a parte la necessit\u00e0 di restauro per la canonica. La chiesa e la canonica furono in effetti restaurate a fondo nella prima met\u00e0 del XVII secolo.\nLa chiesa, definita \"quasi rozza\" a causa delle sue condizioni disastrate, sub\u00ec pesanti interventi di ristrutturazione tra il 1922 e il 1924, che ne comportarono tra l'altro un accorciamento di 4,5 metri di lunghezza. In compenso venne ripristinata la titolazione di pieve in occasione della visita del vescovo d'Imola Paolino Tribbioli (1924).Con la creazione delle due parrocchie indipendenti di Bal\u00eca (1929) e Sasso Morelli (1957, gi\u00e0 vicaria perpetua dal 1914), il territorio della pieve di Cantalupo si \u00e8 ridotto a meno di un quinto della sua estensione originaria. "}
{"id": "2069614", "revid": "104458", "url": "https://it.wikipedia.org/wiki?curid=2069614", "title": "Palazzo reale (Pavia)", "text": ""}
{"id": "2069616", "revid": "830939", "url": "https://it.wikipedia.org/wiki?curid=2069616", "title": "Wayne Bartholomew", "text": "\u00c8 stato campione del mondo di surf nel 1978, chiamato \"rabbit\" per la sua velocit\u00e0 nei campi di calcio. \u00c8 l'unico surfista diventato campione pur avendo iniziato a surfare relativamente tardi (14 anni). Famoso per il suo stile nel surfare i grandi \"tube\". Il 25 luglio del 2008 \u00e8 stato introdotto nella \"Surfers Hall of Fame\"."}
{"id": "2069619", "revid": "339392", "url": "https://it.wikipedia.org/wiki?curid=2069619", "title": "Piani regolatori", "text": ""}
{"id": "2069620", "revid": "287204", "url": "https://it.wikipedia.org/wiki?curid=2069620", "title": "Ramchandrapur", "text": " \nRamchandrapur \u00e8 una suddivisione dell'India, classificata come \"census town\", di 9.014 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 33' 56 N e 88\u00b0 13' 20 E.\nSociet\u00e0.\nEvoluzione demografica.\nAl censimento del 2001 la popolazione di Ramchandrapur assommava a 9.014 persone, delle quali 4.643 maschi e 4.371 femmine. I bambini di et\u00e0 inferiore o uguale ai sei anni assommavano a 973, dei quali 491 maschi e 482 femmine. Infine, coloro che erano in grado di saper almeno leggere e scrivere erano 6.826, dei quali 3.706 maschi e 3.120 femmine."}
{"id": "2069626", "revid": "486946", "url": "https://it.wikipedia.org/wiki?curid=2069626", "title": "Leifur Eir\u00edksson", "text": ""}
{"id": "2069635", "revid": "1522738", "url": "https://it.wikipedia.org/wiki?curid=2069635", "title": "Stemma della Croazia", "text": "Lo stemma della Croazia \u00e8 formato da uno scudo principale sormontato da 5 scudi pi\u00f9 piccoli che compongono insieme una corona. Lo scudo principale \u00e8 a scacchiera con 13 caselle rosse e 12 argentee (bianche). Lo stemma \u00e8 conosciuto con il nome \"\u0161ahovnica\" (che in croato significa \"scacchiera\") ed \u00e8 uno dei simboli storici del paese.\nLo stemma attuale \u00e8 stato realizzato dal grafico Miroslav \u0160utej ed \u00e8 stato approvato dal governo croato il 21 dicembre 1990, sotto l'egida di una commissione presieduta da Nik\u0161a Stan\u010di\u0107, all'epoca capo del Dipartimento di Storia Croata della Facolt\u00e0 di Filosofia dell'Universit\u00e0 di Zagabria.\nIl disegno riprende in pratica il tradizionale scudo a scacchiera, con l'aggiunta di una corona di 5 scudi, in rappresentanza di altrettante regioni storiche che formano l'attuale Repubblica di Croazia; essi sono, procedendo da sinistra verso destra:"}
{"id": "2069638", "revid": "1494169", "url": "https://it.wikipedia.org/wiki?curid=2069638", "title": "Ieri e oggi", "text": ""}
{"id": "2069642", "revid": "1165513", "url": "https://it.wikipedia.org/wiki?curid=2069642", "title": "Vespro (disambigua)", "text": ""}
{"id": "2069643", "revid": "1605525", "url": "https://it.wikipedia.org/wiki?curid=2069643", "title": "La bottega dei giocattoli", "text": "La bottega dei giocattoli (\"The Magic Toyshop\") \u00e8 un romanzo di formazione scritto da Angela Carter, pubblicato nel 1967. \nTrama.\nL'opera segue l'evoluzione di Melanie alla scoperta di s\u00e9 stessa, dell'ambiente che la circonda e della propria sessualit\u00e0. Dopo l'improvvisa morte dei genitori, Melanie e i suoi fratelli sono affidati alle cure del tirannico zio Philip, un testardo ed eccentrico costruttore di giocattoli, nel sud di Londra.\nAdattamenti cinematografici.\nDi questo romanzo esiste un adattamento filmico per la tv, prodotto da Steve Morrison e diretto da David Wheatley, che usc\u00ec nel 1987. La sceneggiatura fu seguita dalla stessa Carter e il cast era composto da Tom Bell, Caroline Milmoe, Killian McKenna, Patricia Kerrigan e Lorcan Cranitich. La raccolta \"The Curious Room\" contiene la sceneggiatura di questo film, descritto in \"Anagrams of Desire\", di Charlotte Crofts, che intervist\u00f2 il regista."}
{"id": "2069645", "revid": "72396", "url": "https://it.wikipedia.org/wiki?curid=2069645", "title": "Stemma croato", "text": ""}
{"id": "2069648", "revid": "196390", "url": "https://it.wikipedia.org/wiki?curid=2069648", "title": "Filologi", "text": ""}
{"id": "2069652", "revid": "1494169", "url": "https://it.wikipedia.org/wiki?curid=2069652", "title": "Time Will Tell", "text": "Time Will Tell (\"il tempo (lo) dir\u00e0\", in lingua inglese) \u00e8 il titolo di diverse opere."}
{"id": "2069653", "revid": "104485", "url": "https://it.wikipedia.org/wiki?curid=2069653", "title": "Stabulazione", "text": "La stabulazione indica un qualunque confinamento di animali in spazi controllati costruiti o ricavati artificialmente, nei quali sono garantite e monitorate le funzioni vitali. Inizialmente era l'atto di portare gli animali nella stalla, in seguito si \u00e8 esteso a tutti i confinamenti: cavie da laboratorio, allevamenti intensivi di cozze, pesci, bovini, rettili ecc. Pu\u00f2 essere fissa o libera, con le stalle che devono essere adeguatamente ventilate per permettere il ricambio d'aria e sottoposte a termoregolazione per mantenere la temperatura ottimale sia in inverno che in estate.\nStabulazione libera.\nLa stabulazione libera pu\u00f2 essere divisa in Aperta (corsia di foraggiamento, zona di alimentazione, Paddock esterno e zona di riposo) oppure Chiusa (corsia di foraggiamento, zona di alimentazione, zona di riposo e Paddock esterno). Nella stabulazione libera gli animali possono muoversi liberamente nella stalla, che \u00e8 divisa in tre zone: zona di alimentazione, dove sono presenti le mangiatoie; zona di movimento; zona di riposo. Nella zona di riposo gli animali possono occupare uno spazio collettivo o avere spazi individuali detti cuccette, che sono separate tra loro da muretti o ringhiere metalliche. La zona di movimento si trova in genere all'aperto ed \u00e8 recintata e parzialmente coperta da una tettoia che serve per ripararsi dal sole. Il fabbisogno di acqua \u00e8 assicurato da abbeveratoi automatici.\nLa stabulazione libera fa s\u00ec che il lavoro sia agevolato da macchinari, grazie all'applicazione dei princip\u00ee della zootecnia di precisione, che permette di rilevare e mettere in relazione tra loro molti dati statistici (dalle singole vacche presenti nella zona di riposo a l'intera mandria in lattazione) attraverso sistemi di localizzazione, accelerometri, masticometri, ruminometri e robot di mungitura avanzati. I dati raccolti vengono analizzati in tempo reale, cos\u00ec da verificare l'idoneit\u00e0 del prodotto vaccino e assicurare il benessere e la gestione fisiologicamente corretta del bestiame. Oramai molte stalle di nuova generazione possiedono telecamere a circuito chiuso - come in generale tutti gli stabilimenti specializzati nella produzione animale - per ottenere pi\u00f9 informazioni possibili. Tali dati, infatti, consentono di individuare in maniera automatica, tramite l'analisi delle immagini unitamente ad appositi software, anche i sintomi o i fattori letali per la vacca stessa, come le zoppie (indice di rimonta, cio\u00e8 la sostituzione, per patologie o per la fine ciclo produttivo, di una vacca con un esemplare giovane, pari al 40%) che si possono prevenire per non ostacolare la produzione del gruppo e garantire il benessere agli animali.\nStabulazione fissa.\nNella stabulazione fissa gli animali occupano sempre lo stesso spazio detto posta e sono legati ad una rastrelliera. La stabulazione fissa \u00e8 ormai riservata ai piccoli allevamenti, mentre la stabulazione libera \u00e8 diffusa negli allevamenti medi e grandi. \u00c8 una tecnica molto obsoleta che si attua ancora per quegli allevamenti che non hanno la possibilit\u00e0 di modernizzarsi. Tuttavia un aspetto molto importante \u00e8 che attraverso questo sistema la vacca viene controllata singolarmente nell'assunzione del mangime e di acqua. Come materiale da lettiera vengono depositati 3\u00a0kg\\capo giorno oppure utilizzati materassini soffici."}
{"id": "2069660", "revid": "767487", "url": "https://it.wikipedia.org/wiki?curid=2069660", "title": "Ben\u00fcmb", "text": "I Ben\u00fcmb sono una band grindcore/power violence californiana nata nella San Francisco Bay Area nel 1994."}
{"id": "2069665", "revid": "287204", "url": "https://it.wikipedia.org/wiki?curid=2069665", "title": "Giovanni Inghirami", "text": "A lui \u00e8 stata nominata una valle sulla Luna ed un cratere, il cratere Inghirami.\nBiografia.\nNella sua famiglia si distinguono altri due studiosi: Tommaso (1470-1516) (un umanista), e Francesco (1772-1846), (un archeologo), fratello di Giovanni.\nRicevette la sua educazione nella citt\u00e0 nativa al Collegio di San Michele, presso i frati scolopi. Entr\u00f2 nell'ordine religioso a 17 anni e pi\u00f9 tardi divenne professore di matematica e filosofia a Volterra, dove uno dei suoi allievi fu il futuro papa Pio IX. Nel 1805 viaggi\u00f2 nel nord dell'Italia e fu impegnato per qualche mese in attivit\u00e0 scientifica a Milano. Fu quindi chiamato a Firenze per coprire il doppio incarico di insegnante di matematica ed astronomia al Collegio degli Scolopi.\nLe sue prime pubblicazioni furono articoli di idraulica, statica ed astronomia, tavole astronomiche e manuali di base in matematica, trigonometria e geografia. Nel 1830, dopo osservazioni prolungate per 14 anni, pubblic\u00f2, sotto il patronato del granduca Ferdinando III, una \"Carta topografica e geometrica della Toscana\" in scala 1:200,000.\nQuando l'Accademia delle Scienze di Berlino intraprese la costruzione di un completo atlante astronomico, gli fu assegnata una sezione. Il suo lavoro in questo compito gli fece ottenere grandi elogi. Divenne in seguito provinciale e generale del suo ordine, ma la sua salute cagionevole ed il suo amore per la ricerca scientifica lo spinsero a rifiutare questo secondo incarico, che ne avrebbe richiesto il trasferimento a Roma, e ad accettare la posizione di vicario-generale. Ritorn\u00f2 a Firenze e, anche se quasi cieco, da alcuni molti anni, continu\u00f2 l'opera di insegnante fino a pochi mesi prima della morte."}
{"id": "2069668", "revid": "1602064", "url": "https://it.wikipedia.org/wiki?curid=2069668", "title": "Shaun Tomson", "text": "Tomson, campione del mondo di surf nel 1977, inizia a praticare surf sulle coste di Durban all'et\u00e0 di 10 anni con un longboard, per poi passare ad una tavola corta, che in quegli anni iniziava ad essere preferita dai surfisti di fama. Nel 1985 riusc\u00ec quasi a bissare il successo nell'ASP world tour, ma venne superato da Tom Curren per pochi punti."}
{"id": "2069675", "revid": "287204", "url": "https://it.wikipedia.org/wiki?curid=2069675", "title": "Roger Garaudy", "text": "Biografia.\nIn giovent\u00f9 profess\u00f2 il protestantesimo e fu anche presidente dell\"Unione universitaria degli studenti ugonotti\", bench\u00e9 suo padre fosse ateo e sua nonna fervente cattolica, e rivendic\u00f2 spesso in maniera polemica il suo essere \"eretico\". Nel 1933 entr\u00f2 nel Partito Comunista Francese e tre anni dopo ottenne la laurea in filosofia.\nNel periodo compreso tra le due guerre Garaudy fece parte di quella nutrita schiera di intellettuali francesi (tra gli altri Anatole France, Louis Aragon, Georges Politzer e Paul Nizan) che aderirono al marxismo perch\u00e9 le loro esigenze ideali non venivano soddisfatte dalla cultura borghese astrattamente spiritualista ed esistenzialista.\nSostenitore di L\u00e9on Blum e della politica del Fronte Popolare, nel 1939 si arruol\u00f2 nell'esercito transalpino nel tentativo di fermare l'invasione nazista ma fu catturato dalla polizia del governo di Vichy e rinchiuso fino al 1942 in un campo di concentramento situato a Djelfa, in Algeria; nelle ultime fasi del conflitto strinse amicizia con l'Abb\u00e9 Pierre.\nA guerra ultimata divenne membro del comitato centrale del PCF (1945) e fu eletto deputato in rappresentanza dapprima del dipartimento di Tarn (1945-1951) e poi della Senna (1956-1958); infine, fu eletto senatore a Parigi e mantenne l'incarico dal 1959 al 1962.\nDirettore del Centro Marxista di studi e ricerche, fu per anni il \"filosofo ufficiale\" del PCF. Dopo aver pubblicato l'opera \"La Libert\u00e9 \u00e0 l'universit\u00e9 de Moscou, sous Staline\" (\"La libert\u00e0 nell'universit\u00e0 di Mosca, sotto Stalin\") fu molto critico nei confronti dell'URSS e venne successivamente espulso dal PCF nel 1970 per deviazionismo di destra.\nDopo aver abbracciato la fede cattolica, nel 1982 si convert\u00ec all'islamismo e adott\u00f2 il nome di Ragaa. \u00c8 autore di circa cinquanta libri, quasi tutti incentrati su grandi figure storiche inerenti al comunismo e alla religione.\nCon la tesi \"Th\u00e9orie mat\u00e9rialiste de la connaissance\" (\"Teoria materialista della conoscenza\") ottenne il dottorato in filosofia alla Sorbona nel 1953; ha insegnato presso l'Universit\u00e0 di Clermont-Ferrand (da dove secondo la testimonianza di Didier Eribon si dimise a seguito di un litigio con Michel Foucault) e poi presso l'Universit\u00e0 di Poitiers.\nHa vissuto a Cordova, dove ha creato una Fondazione, che porta il suo nome, dedita agli studi storici medievali e islamistici. Nel 2002 ha ricevuto in Libia il Premio Gheddafi per i diritti umani.\n\u00c8 morto il 13 giugno 2012 a Chennevi\u00e8res-sur-Marne, nei pressi di Parigi, all'et\u00e0 di 98 anni.\nOpere e pensiero.\nSe prima del XX congresso del PCUS (1956) Garaudy si poteva definire un marxista ortodosso, col passare degli anni svilupp\u00f2 una linea di pensiero assolutamente originale e personale.\nAnche negli anni Sessanta egli continu\u00f2 a maturare profonde ricerche sulla storia del marxismo novecentesco: ne sono esempi \"Dieu est mort: \u00e9tude sur Hegel\" (\"Dio \u00e8 morto: studio su Hegel\", 1962), \"Karl Marx\" (1965) e \"L\u00e9nine\" (\"Lenin\", 1968). Nell'opera \"De l'anath\u00e8me au dialogue\" (\"Dall'anatema al dialogo\", 1965) egli riflette sui cambiamenti dei rapporti tra comunisti e cattolici attraverso l'analisi del Concilio Vaticano II: per farlo, studia Antonio Gramsci e soprattutto Palmiro Togliatti, di cui apprezza il famoso \"discorso di Bergamo\" con cui egli mir\u00f2 al dialogo tra laici e religiosi.\nGaraudy elabora il pensiero marxista all'interno di una contrapposizione fra due interpretazioni: quella umanistica e quella strutturalistica. Egli ritiene che il nucleo essenziale del marxismo consista in un nuovo materialismo di matrice fichtiana, legato quindi al concetto di autoproduzione dell'uomo sintetizzato dalla frase \"L'uomo \u00e8 in quanto agisce\".\nIl marxismo diviene essenzialmente una metodologia dell'iniziativa storica, idonea, in quanto scienza che concerne i mezzi, a soddisfare tanto l'istanza esistenzialistica della soggettivit\u00e0 quanto l'istanza religiosa della trascendenza. Secondo Garaudy il pensiero di Marx non inconciliabile con quello religioso, perch\u00e9 a suo dire il filosofo tedesco parla di religione come \"riflesso di miseria reale\" enuncia pure che essa \u00e8 \"una protesta contro la miseria stessa\".\nDopo la sua conversione all'Islam la sua opera diviene una \"sponsorizzazione\" e una riflessione sulla religione maomettana: \"Promesses de l'islam\" (\"Promesse dell'Islam\", 1981) a \"Pour un islam du XX si\u00e8cle\" (\"Per un'Islam del XX secolo\", 1985), \"Palestine, terre des messages divins\" (\"Palestina, terra dei messaggi divini\", 1986) e \"O\u00f9 allons-nous?\" (\"Dove stiamo andando?\", 1990) ne sono emblematici esempi.\nIl caso \"Les Mythes fondateurs de la politique isra\u00e9lienne\".\nNel 1995 Garaudy scrive \"Les Mythes fondateurs de la politique isra\u00e9lienne\" (I miti fondatori della politica israeliana). A causa di quest'opera negazionista fu accusato di aver dato luogo a una campagna di diffamazione e di incitamento all'odio razziale. Il libro si compone di tre capitoli principali: \"I miti teologici\", \"I miti del XX secolo\" e \"Uso politico del mito\".\nEssa sostiene l'esistenza di un complotto sionista, che avrebbe inventato l'Olocausto per giustificare l'espansionismo israeliano: Garaudy nega cos\u00ec il genocidio commesso dai nazisti contro i giudei e respinge gli argomenti che gli storici hanno riconosciuto per decenni. A suo dire Hitler non avrebbe ordinato lo sterminio: la parola \"sterminio\" sarebbe una falsa traduzione quando in realt\u00e0 si sarebbe dovuta utilizzare il termine \"espulsione\".\nSempre secondo lo studioso francese, riprenendo i classici argomenti negazionisti di saggisti come Robert Faurisson, gli ebrei sono stati decimati dal tifo e i forni crematori erano utilizzati per bruciare i cadaveri delle vittime della malattia. Afferm\u00f2 che le camere a gas non sarebbero mai esistite e che la loro scoperta derivi da \"confessioni\" ottenute da soldati tedeschi costretti dalle torture. Inoltre egli punt\u00f2 il dito contro i crimini di guerra statunitensi (che sarebbero peggiori di quelli nazisti) e contro il sionismo, posto sullo stesso livello del nazismo.\nA causa di queste tesi, contrari alla legge sul negazionismo approvata in Francia nel 1990, sub\u00ec cinque procedimenti penali che si conclusero il 16 dicembre 1998 con una condanna a 6 mesi di carcere ed a numerose ammende. Nel processo fu difeso dal celebre avvocato Jacques Verg\u00e8s. La sentenza venne confermata dalla Cassazione parigina il 12 settembre 2000; Garaudy non demorse e fece ricorso alla Corte europea dei diritti dell'uomo di Strasburgo, adducendo di aver agito in nome della libert\u00e0 d'espressione, ma la Corte respinse la sua richiesta."}
{"id": "2069676", "revid": "712828", "url": "https://it.wikipedia.org/wiki?curid=2069676", "title": "Ovino va in citt\u00e0", "text": "Ovino va in citt\u00e0 (\"Sheep in the Big City\") \u00e8 una serie televisiva animata statunitense del 2000, creata da Mo Willems.\nLa serie \u00e8 stata trasmessa per la prima volta negli Stati Uniti su Cartoon Network dal 17 novembre 2000 al 7 aprile 2002, per un totale di 20 episodi ripartiti su due stagioni. In Italia \u00e8 stata trasmessa su Cartoon Network.\nTrama.\nLa serie, interamente narrata, racconta le avventure di Ovino, una pecora come tante, che un giorno decide di trasferirsi in una citt\u00e0 strampalata abitata da innumerevoli bizzarri personaggi. Qui, per\u00f2, Ovino deve stare attento al Generale Specifico, che vuole catturarlo per inserirlo in un'arma segreta ad energia ovina.\nPersonaggi e doppiatori.\nPersonaggi principali.\nIl protagonista della serie, \u00e8 una pecora. Lascia la fattoria del fattore Jon per andare a vivere in citt\u00e0. Nella puntata di fine prima stagione dedicata ai sogni, Ovino si rivela un diabolico individuo capace di parlare.\nNemico di Ovino, tenta sempre di catturarlo per utilizzarlo come fonte di energia per una micidiale arma segreta. In pi\u00f9 circostanze, specialmente nella seconda stagione, rivela alcuni aspetti del proprio carattere piuttosto ambigui: Specifico \u00e8 un uomo comico e burlesco e nonostante i suoi continui fallimenti non si arrende mai, ma \u00e8 anche egoista, immaturo ed incapace di rendersi conto dei momenti pi\u00f9 disperati nei quali \u00e8 coinvolto suo malgrado, come nell'episodio in cui Ovino viene ingigantito erroneamente e la citt\u00e0 \u00e8 minacciata da un'inondazione, una meteora ed un vulcano in eruzione.\nAssistente e braccio destro del Generale Specifico, per quanto anche lui intenzionato a catturare Ovino tende ad essere un po' pi\u00f9 realista contrariamente al suo superiore, tanto da dovergli ricordare spesso il motivo della sua presenza. \u00c8 molto empatico e lo dimostra quando, nella seconda stagione, incontra suo padre, Generale Dietro Front, che prima lo mette in imbarazzo e successivamente, in qualche modo, lo fa crescere.\nPersonaggi ricorrenti.\nLo scienziato che lavora per il Generale Specifico, inventa e progetta spesso le nuove armi dell'esercito, per mettere i bastoni tra le ruote a Ovino. Il generale pi\u00f9 volte lo chiama Scienziato Pazzo, mandandolo su tutte le furie e senza mai imparare la lezione nel tempo.\nIl proprietario della fattoria in cui Ovino \u00e8 nato ed \u00e8 vissuto fino a quando non \u00e8 partito per la citt\u00e0. Non \u00e8 ben chiaro quanto sia travagliato il rapporto tra i due; probabilmente Ovino prova un certo disagio nel ripensare alla vita in fattoria per via della presenza del generale Specifico e non sa come farlo capire al fattore, tuttavia non ha mostrato ingratitudine quando quest'ultimo \u00e8 riuscito pi\u00f9 volte a salvarlo.\nUn personaggio presente solo alla fine di ogni puntata, si lamenta sempre di cose poco inerenti con la serie, tenendo lunghi discorsi insensati. In una circostanza \u00e8 stato sostituito dall'ampolloso Gigino, probabilmente ancora pi\u00f9 superficiale di Gigione.\nUna ricchissima signora che indossa una parrucca metallica, spesso utilizzata impropriamente come oggetto contundente. Odia Ovino e tutte le pecore in generale. In pi\u00f9 occasioni si \u00e8 dimostrata in buoni rapporti con il Generale Specifico, tanto da aver contribuito ad una campagna elettorale per eleggere quest'ultimo come sindaco della citt\u00e0.\nLa barboncina rosa della quale \u00e8 proprietaria Lady Sperpero e che vive una storia d'amore con Ovino.\nUna bambina terribile, vorrebbe possedere un cucciolo tutto suo ma \u00e8 violenta e pericolosa. Crede che Ovino sia un cane, ma forse arriva ad intuirne la specie proprio durante la seconda stagione.\nSi tratta di un tizio con gli occhiali che fa da voce narrante e anello di congiunzione tra le varie scene.\nUn androide femmina che fornisce molto spesso spigolature e sistemi, uniti alle invenzioni dello Scienziato Arrabbiato, da adoperare per cercare di catturare Ovino. Generale Specifico, da che nella prima stagione sembra essere orgoglioso della sua presenza, in seguito pare mostrare un senso di indifferenza nei suoi confronti e crede, nella seconda stagione, che Soldato Dietro Front se ne senta attratto, tanto da invitarlo con violenza a sposarlo.\nIl cugino di Generale Specifico, \u00e8 un individuo esaltato e perennemente intento al lato ludico e festaiolo di s\u00e9, oltre ad essere il rivale di quest'ultimo. Nella prima stagione lo si vede cercare di concorrere ad una rassegna per la migliore arma ad energia animale, fallendo comunque, mentre nella seconda trascina Ovino all'interno di una festa a tema disco '70/'80, che a sua volta si sposta nella base di Specifico, il quale viene estromesso immotivatamente.\nAssistente e braccio destro di Generale Lee Indegno, al di l\u00e0 della passione per le feste e il mondo della notte condivisa con il superiore non si sa molto di lui, tranne che abbia poco in simpatia Soldato Dietro Front.\nIl venditore e portavoce dei prodotti della Ossimoro (Oxymoron), pubblicizzati tra un capitolo e l'altro di ogni puntata. E' egocentrico, insofferente, pedante, ossessivo, supponente, megalomane ed incurante dell'inutilit\u00e0 dei prodotti stessi, tanto da non rispondere mai agli interrogativi posti dalle persone durante gli spot, men che meno a se stesso. Solo in un paio di momenti ha dovuto arrendersi.\nUn omino pacato assai dedito alla lettura. Appare ogni volta che Ovino si ritrova a leggere delle scritte sui cartelli. Conclude spesso i discorsi con una frase che sottolinea la propria passione (\"Mi piace leggere\" o \"Leggere \u00e8 educativo\")."}
{"id": "2069678", "revid": "228587", "url": "https://it.wikipedia.org/wiki?curid=2069678", "title": "Reboot", "text": ""}
{"id": "2069680", "revid": "20067232", "url": "https://it.wikipedia.org/wiki?curid=2069680", "title": "Avions Marcel Dassault", "text": ""}
{"id": "2069682", "revid": "216538", "url": "https://it.wikipedia.org/wiki?curid=2069682", "title": "John J. Rambo", "text": ""}
{"id": "2069684", "revid": "216538", "url": "https://it.wikipedia.org/wiki?curid=2069684", "title": "John James Rambo", "text": ""}
{"id": "2069685", "revid": "39884", "url": "https://it.wikipedia.org/wiki?curid=2069685", "title": "Vespro (religione)", "text": ""}
{"id": "2069689", "revid": "729019", "url": "https://it.wikipedia.org/wiki?curid=2069689", "title": "Dassault Mercure", "text": "Il Dassault Mercure \u00e8 un bimotore a getto di linea ad ala bassa prodotto dall'azienda aeronautica francese Dassault Aviation negli anni settanta. Tra il 1973 e il 1980, indagini di mercato indicarono l'esistenza di un mercato potenziale di 1.500 velivoli a corto raggio da 130-150 passeggeri. Il programma \"Mercure\" fu lanciato ufficialmente nel mese di aprile 1969.\nStoria.\nSviluppo.\nLa produzione, condotta sotto la gestione del progetto di Dassault Aviation, si divise tra Fiat (Italia), CASA (Spagna), ADAP (Belgio), la Fabrique f\u00e9d\u00e9rale d'avions FW di Emmen (Svizzera) e Canadair (Canada). L'assemblaggio finale era eseguito da Dassault, a M\u00e9rignac per il prototipo e a Istres per il velivolo di serie, in un impianto appositamente costruito per questo scopo. Questo fu il primo grande sistema di cooperazione europea per l'aviazione civile, il quale prefigurava future azioni di cooperazione di grandi dimensioni come quella di Airbus.\nPer consentire la costruzione di serie, la Dassault Aviation cre\u00f2 su richiesta della DATAR 4 nuovi impianti: Martignas, Poitiers, Seclin e Istres. Il prototipo di \"Mercure 100\" fece il suo primo volo a M\u00e9rignac il 28 maggio 1971, con un equipaggio composto da Jean Coureau, J\u00e9r\u00f4me R\u00e9sal e G\u00e9rard Joyeuse. Il 2 giugno 1971, 4 giorni dopo il suo primo volo, venne presentato al Salon du Bourget.\nImpiego operativo.\nIl 30 gennaio 1972 la compagnia aerea Air Inter ordin\u00f2 10 aerei. Il primo velivolo di serie fece il suo primo volo il 19 luglio 1973. La certificazione civile fu ottenuta dalla DGAC il 12 febbraio 1974.\nNonostante l'interesse mostrato da diverse compagnie aeree degli Stati Uniti, la vendita dell'aereo fu limitata solo alla compagnia francese Air Inter. Il programma non si avvi\u00f2, ma fu vittima della combinazione dello shock petrolifero, della svalutazione del dollaro, dell'inflazione in Europa e della preferenza delle compagnie aeree per un aeromobile polivalente di breve-medio raggio. Il velivolo era inoltre penalizzato dai motori: i Pratt &amp; Whitney JT8D che lo equipaggiavano erano relativamente vecchi, rumorosi e consumavano troppo. Infine, esso era compromesso per via dell'imbardata che veniva eccessivamente percepita dai sedili posteriori, che li rendeva particolarmente scomodi. Per il resto, il \"Mercure 100\" era simile al Boeing 737 ma pi\u00f9 veloce.\nAlla fine solo 10 \"Mercure 100\" furono fabbricati. La linea di montaggio venne arrestata il 19 dicembre 1975. Dassault prov\u00f2 per alcuni anni a rilanciare il progetto, contattando imprese americane per proporre loro di produrre gli aerei su licenza, in particolare nel lancio del progetto \"Mercure 200\", che doveva avere una fusoliera pi\u00f9 lunga e i motori CFM56 ben pi\u00f9 efficienti. Il progetto non fu mai completato, ma alcune voci suggeriscono che i progetti furono venduti ad A\u00e9rospatiale e che in seguito abbiano ispirato pi\u00f9 o meno il progetto dell'Airbus A320.\nL'11 luglio 1983 Air Inter, soddisfatta del funzionamento dei suoi \"Mercure\" e desiderosa di un aeromobile aggiuntivo, chiese la messa \"in standard\" del prototipo \"Mercure 02\", che aveva effettuato il suo primo volo il 7 settembre 1972. Fu consegnato ad Air Inter l'8 marzo 1985 e divent\u00f2 l'11\u00b0 aereo della flotta.\nIl 29 aprile 1995 gli ultimi 2 degli 11 Mercure in servizio sulla rete di Air Inter effettuarono il loro ultimo volo; uno di essi sar\u00e0 offerto alla \"\u00c9cole sup\u00e9rieure des m\u00e9tiers de l'a\u00e9ronautique\" (ESMA).\nQuesto fu anche il primo velivolo completamente gestito da un equipaggio femminile, durante un volo da Parigi a Lione nel 1985.\nIncidenti.\nDurante l'impiego operativo del Mercure, nessun esemplare venne mai coinvolto in incidenti."}
{"id": "2069693", "revid": "119962457", "url": "https://it.wikipedia.org/wiki?curid=2069693", "title": "Episoma", "text": "L'episoma \u00e8 un elemento genetico che pu\u00f2 integrarsi attraverso un processo di ricombinazione in un cromosoma dell'organismo ospite indipendentemente dalla cellula batterica in cui risiede.\nUn \"episoma\" era originariamente un plasmide che si \u00e8 potuto integrare nel DNA della cellula ospite e quindi non costituisce pi\u00f9 DNA extra-cromosomale. Una volta integrato l'episoma pu\u00f2 replicarsi insieme a tutto il cromosoma della cellula che lo ospita. \u00c8 ormai chiaro che una regione di omologia con il cromosoma, come un trasposone, trasforma il plasmide in un episoma.\nNei mammiferi, il termine episoma si riferisce al DNA esogeno (come un genoma virale), che viene integrato nel cromosoma della cellula ospite.\nUn esempio di episoma in cellule umane \u00e8 il DNA del Virus del papilloma umano o Papillomavirus, che si integra nelle cellule dello strato germinativo dell'epitelio squamoso pluristratificato (come quello della pelle e delle mucose). \nIl mantenimento allo strato episomale viene determinato dal gene E2 (uno dei geni precoci del Papillomavirus).\nL'integrazione del genoma del virus causa in quelle cellule una infezione virale persistente."}
{"id": "2069703", "revid": "111006182", "url": "https://it.wikipedia.org/wiki?curid=2069703", "title": "San Cristoforo (Bosch)", "text": "San Cristoforo \u00e8 un dipinto a olio su tavola (113x71,5\u00a0cm) di Hieronymus Bosch, databile al 1496 circa e conservato nel Museo Boijmans Van Beuningen di Rotterdam.\nStoria.\nL'opera non ha una data certa. Baldass la collocava nello stesso periodo del \"San Giovanni a Patmos\" (1490-1500), tuttavia la maggioranza degli autori la datano tra gli anni 1504-1505. La dendrocronologia ha modificato quest'ipotesi, attribuendo il dipinto al 1496, o poco dopo.\nBosch esegu\u00ec il \"San Cristoforo\" probabilmente per l'altare della confraternita di Nostra Signora nella cattedrale di 's-Hertogenbosch, un'associazione religiosa nella quale entr\u00f2 a far parte nel 1486 o nel 1487.\nCollocata inizialmente in una collezione italiana e dopo in quella Koenigs di Haarlem, l'opera pass\u00f2 nel Museo Boymans grazie alla famiglia Beuningen nel 1940.\nDescrizione e stile.\nIl dipinto rappresenta un San Cristoforo, conformemente all'iconografia classica e alla \"Legenda Aurea\" di Jacopo da Varagine, come dimostrano alcuni dettagli quali il bastone che germoglia o il pesce. Secondo la tradizione cattolica, Cristoforo era un gigante cananeo il quale, convertitosi al Cristianesimo, aiutava i viandanti ad attraversare un pericoloso fiume, portandoseli sulle spalle. In un'occasione avrebbe aiutato Ges\u00f9 Bambino ad attraversare il fiume; sorpreso dal peso del fanciullo, si rese conto che quest'ultimo portava sulle spalle tutti i peccati del mondo.\nLa composizione deriva probabilmente, negli elementi essenziali, da una stampa del Maestro di Giovanni Battista. Il santo, in primo piano, indossa un manto di colore rosso, che forma un voiluminoso drappeggio, e si mantiene a un bastone a cui \u00e8 legato un pesce, simbolo della Quaresima o di Cristo stesso. \u00c8 raffigurato nel momento in cui sta attraversando il fiume col Bambino Ges\u00f9 sulle spalle, il quale indossa una tunica di colore marrone scuro. Entrambe le figure si muovono dietro un paesaggio dalle tonalit\u00e0 verde e azzurro.\nSullo sfondo, \u00e8 possibile vedere un naufragio, un castello sulla cui sommit\u00e0 appare un drago, e una citt\u00e0 in fiamme, tutti simboli del male. L'eremita sullo sfondo \u00e8 un altro riferimento a Cristoforo stesso, cacciato dalla propria capanna, che i diavoli hanno trasformato in una brocca rotta. Dall'altro lato un uomo sta impiccando un orso."}
{"id": "2069706", "revid": "767487", "url": "https://it.wikipedia.org/wiki?curid=2069706", "title": "Hausu", "text": "House o \"Hausu\" \u00e8 un film del 1977 diretto da Nobuhiko Obayashi.\nIl film, del genere commedia horror, vede il debutto cinematografico di Obayashi alla regia di un lungometraggio, il quale basa l'opera su un'idea della figlia di sette anni. Prima di \"House\", Obayashi ha realizzato soprattutto spot per la televisione (uno di questi progetti, tra i pi\u00f9 recenti, \u00e8 stato quello della serie di spot per la cologne \"Mansom\", nella quale ha recitato l'attore americano Charles Bronson), e questo si riflette in modo molto netto nello stile della regia con il quale \u00e8 stato diretto \"House\".\nTrama.\nUna studentessa di nome Oshare (soprannominata dalle sue amiche \"Gorgeous\") scopre che suo padre, vedovo, sta per risposarsi. Inoltre, suo padre ha cancellato i programmi che padre e figlia avevano fatto per le vacanze estive allo scopo di stare vicino alla sua nuova ragazza, con la quale ha intenzione di sposarsi al pi\u00f9 presto. Furente, Oshare decide di trascorrere l'estate dalla zia, sorella della madre, che non vede da quando era piccola. Insieme a Oshare, partiranno per queste vacanze anche sei sue amiche.\nArrivate, trovano la zia costretta in sedia a rotelle che accetta molto volentieri la presenza delle ragazze, intenzionate a trascorrere le vacanze nella villa in mezzo alla foresta. Tuttavia, le ragazze non sono a conoscenza del pericolo che stanno correndo, poich\u00e9 la zia non \u00e8 altro che una strega che si nutre della carne delle giovani vergini che \u201cinciampano\u201d dentro la sua casa. Si scoprir\u00e0 che la donna ha deciso di sua spontanea volont\u00e0 di diventare strega allo scopo di allungare la propria vita nella speranza di rincontrare un giorno il suo amato fidanzato, disperso in azione durante la Seconda Guerra Mondiale.\nLa zia strega, dopo aver posseduto la nipote, uccide ad uno ad uno i suoi ospiti, aiutata dalla casa che si scopre essere stregata.\nIl film si conclude con la scena nella quale la \u201cquasi madre\u201d di Oshare arriva nella casa della zia, dopo che il padre della ragazza ha ricevuto una lettera nella quale la figlia lo informa della decisione di soggiornare permanentemente dalla zia. La donna teme che la decisione della ragazza sia dovuta alla sua relazione con il padre, e quindi decide di andare da Oshare per convincerla a tornare a casa. Sfortunatamente per lei, Oshare, grazie ai poteri ottenuti dalla possessione, crea una tempesta che costringe la donna a pernottare nella casa, che la porter\u00e0 ad essere uccisa e mangiata.\nDistribuzione.\nEdizioni home video.\nDel film, al momento, esistono due versioni ufficiali in DVD. La prima licenziata in America, nella serie The Criterion Collection, in Blu Ray Disc e DVD Region 1; la seconda per le Edizioni Eureka Entertainment, nella serie The Masters of cinema, in DVD Region 2."}
{"id": "2069708", "revid": "712828", "url": "https://it.wikipedia.org/wiki?curid=2069708", "title": "Sabaody", "text": ""}
{"id": "2069720", "revid": "1700659", "url": "https://it.wikipedia.org/wiki?curid=2069720", "title": "Peter Townend", "text": "Biografia.\nPadre di Tosh Townend, skater professionista, \u00e8 considerato il primo campione del mondo di surf professionistico. Prima di allora infatti la lega principale di surf era semi-professionista, e molti degli atleti erano semplici dilettanti. Nel 1998 \u00e8 stato introdotto nella \"Huntington Beach Surf Walk of Fame\" per il suo impegno in questo sport."}
{"id": "2069723", "revid": "1305772", "url": "https://it.wikipedia.org/wiki?curid=2069723", "title": "Un uomo", "text": ""}
{"id": "2069726", "revid": "72396", "url": "https://it.wikipedia.org/wiki?curid=2069726", "title": "Martin Scozzese", "text": ""}
{"id": "2069731", "revid": "1457847", "url": "https://it.wikipedia.org/wiki?curid=2069731", "title": "Campionato del mondo di scacchi 1990", "text": "Il campionato del mondo di scacchi 1990 fu disputato tra il campione in carica Garri Kasparov e Anatolij Karpov tra l'8 ottobre e il 30 dicembre. Fu il quinto campionato mondiale tra questi due giocatori; Kasparov conserv\u00f2 il titolo vincendo 12,5-11,5.\nQualificazioni.\nTre tornei interzonali furono disputati, con la formula del girone all'italiana; ognuno qualific\u00f2 tre giocatori per i match dei candidati. Il torneo di Subotica (Serbia) vide 17 partecipanti (sebbene Lubomir Kavalek si ritir\u00f2 dopo sei turni, e non fu quindi incluso in classifica) e fu vinto da Gyula Sax (gli altri qualificati furono Nigel Short e Jonathan Speelman); quello di Szir\u00e1k, con 18 giocatori, fu vinto da Valerij Salov davanti a J\u00f3hann Hjartarson e Lajos Portisch (che si qualific\u00f2 dopo uno spareggio con John Nunn). Il terzo interzonale si disput\u00f2 a Zagabria, con 17 partecipanti, e fu vinto da Viktor Kor\u010dnoj, mentre gli altri giocatori qualificati furono Jaan Ehlvest e Yasser Seirawan.\nOltre ai nove qualificati dagli interzonali, ai match dei candidati furono ammessi di diritto Andrej Sokolov, Jan Timman, Rafayel Vahanyan, e Artur Jusupov (per i loro risultati nei precedenti match dei candidati), Anatolij Karpov (ultimo sfidante per il titolo mondiale) e Jonathan Spraggett (per scelta della federazione ospitante del primo turno dei match, che si tennero a Saint John, in Canada). Karpov fu inserito direttamente ai quarti di finale.\nCampionato mondiale.\nIl campionato si svolse al meglio delle 24 partite; le prime 12 furono giocate a New York, mentre le ultime 12 a Lione. Karpov propose di cambiare le regole prevedendo di continuare il match in caso di parit\u00e0 dopo 24 partite, ma Kasparov rifiut\u00f2.\nGli accordi economici prevedevano che dei tre milioni di dollari di montepremi i 5/8 sarebbero andati al vincitore; in caso di parit\u00e0, Kasparov avrebbe conservato il titolo, ma il premio sarebbe stato diviso equamente.\nLe ultime due partite furono giocate sebbene Karpov non avesse pi\u00f9 la possibilit\u00e0 di guadagnare il titolo mondiale."}
{"id": "2069747", "revid": "339392", "url": "https://it.wikipedia.org/wiki?curid=2069747", "title": "Consequenzialit\u00e0", "text": ""}
{"id": "2069754", "revid": "104107521", "url": "https://it.wikipedia.org/wiki?curid=2069754", "title": "Il vigilante di Pizen Bluff", "text": "Il Vigilante di Pizen Bluff \u00e8 una storia Disney scritta e disegnata da Don Rosa che, per i temi trattati \u00e8 collegata alla \"Saga di Paperon de' Paperoni\", realizzata sempre da Rosa fra il 1992 e il 1994. \nTrama.\nPaperone racconta ai nipotini di quando era giovane e si trovava a Pizen Bluff, in Arizona. Lui insieme a suo zio Manibuche, a Phineas Taylor Barnum, a Buffalo Bill, a Annie Oakley e a Geronimo andarono a caccia dei fratelli Dalton, tre rapinatori che avevano rubato gli incassi dello spettacolo circense di Barnum e anche i risparmi di Manibuche.\nGrazie al Manuale delle Giovani Marmotte e a Qui, Quo e Qua, Paperone scopre che nel suo album si trova la mappa di un tesoro.\nStoria editoriale.\nLa storia \u00e8 stata pubblicata su varie testate in tutto il mondo e in Italia per la prima volta su \"Zio Paperone\" n. 103 del 1998 e poi ristampata varie volte."}
{"id": "2069756", "revid": "287204", "url": "https://it.wikipedia.org/wiki?curid=2069756", "title": "Le meraviglie del duemila", "text": "Le meraviglie del duemila (scritto anche Le meraviglie del 2000) \u00e8 un romanzo del 1907 scritto da Emilio Salgari. Rientra nel filone del romanzo scientifico ed \u00e8 considerato il testo pi\u00f9 importante della protofantascienza italiana. Narra di un viaggio nel futuro.\nStoria editoriale.\nIl romanzo, edito nel 1907 con l'editore Bemporad e firmato per motivi contrattuali con lo pseudonimo di Guido Altieri, immaginario nipote dello stesso autore, fu successivamente ampliato e ripubblicato a firma di Salgari per l'editore Donath.\nNel 1909, sotto l'influsso del futurismo, movimento culturale esploso in Italia in quegli anni, il romanzo fu proposto al compositore Giacomo Puccini per una trasposizione melodrammatica; tale progetto, tuttavia, non vide mai la luce.\nTrama.\nDue uomini, grazie alla scoperta di un principio attivo di una strana pianta esotica che sospende le funzioni vitali, riescono a viaggiare nel tempo per ben cento anni, spostandosi dal 1903 al 2003.\nSi trovano quindi a vivere in una societ\u00e0 profondamente modificata e potranno cos\u00ec conoscere un mondo popolato da macchine volanti, treni sotterranei e velocissimi, citt\u00e0 sottomarine e molte altre meraviglie tecnologiche.\nIl ritmo di vita in cento anni \u00e8 accelerato a un tale grado di frenesia che i protagonisti finiscono per essere ricoverati in un manicomio poich\u00e9 non riescono a sopportarlo. Sul tracollo dei protagonisti ha un effetto determinante l'influsso dell'elettricit\u00e0 sul sistema nervoso: l'aria del futuro \u00e8 satura di emanazioni elettriche alle quali il loro sistema nervoso non s'era mai adattato.\nCapitolo 1. \"Il fiore della resurrezione\".\nJames Brandok, un giovane milionario tra i 25 e i 28 anni che vive tormentato dallo \"spleen\" nonostante la ricchezza, il suo fascino e la buona salute, sbarca in una giornata di autunno del 1903 dal battello in viaggio tra New York e l'isola di Nantucket, dove vive. Dopo aver brevemente passeggiato sulla spiaggia, si avvia alla casa del dottor Toby, suo caro amico cinquantacinquenne, che conduce da molti anni esperimenti su cavie animali per poterle richiamare in vita a distanza di anni dalla morte. Ricevuto nel suo studio, gli confessa di aver meditato di suicidarsi gettandosi dal faro della Libert\u00e0 e, all'invito dell'amico a viaggiare per distrarsi, risponde di aver gi\u00e0 visitato l'Australia, l'Asia, l'Africa, l'Europa e mezza America, e che nulla pu\u00f2 ormai rendergli sopportabile la vita.\nIl dottor Toby gli chiede allora se gli interessa vedere come sar\u00e0 il mondo di l\u00ec a 100 anni, suscitando la sua curiosit\u00e0: non si tratter\u00e0 di allungare la propria vita fino ad allora - dice il medico - ma di fermarla e riprenderla dopo un secolo. Per dimostrare questa possibilit\u00e0, Toby mostra in gran segreto all'amico il cadavere di un coniglio (apparentemente) morto da 14 anni, al quale dice di poter ridare la vita grazie ad una puntura e un bagno tiepido. A sostegno della sua affermazione, mostra al giovane un vaso di vetro contenente una pianta disseccata, chiamata \u201cil fiore della resurrezione\u201d. Si tratta di un fiore che il dottor Dek, un suo collega, ebbe in dono 50 anni prima, in Africa, da un arabo al quale salv\u00f2 la vita, curandolo, nel corso delle sue ricerche di un'antica miniera di metalli. La pianta proveniva dalla tomba di una bellissima sacerdotessa egiziana e, al solo ricevere poche gocce di acqua, il fiore sbocci\u00f2 incredibilmente, come se fosse sempre stato in vita, pieno di eleganza e di freschezza, rilasciando anche dei semi che erano per\u00f2 sterili.\nIn prossimit\u00e0 della sua morte, Dek lasci\u00f2 la pianta al suo discepolo James, da cui giunse ad Alessandro Humboldt, che pi\u00f9 volte rinnov\u00f2 il miracolo della resurrezione della pianta, per\u00f2 senza mai riuscire a riprodurla. Toby dichiara di essere riuscito ad avere un esemplare di quel fiore, e che, dopo 25 anni di esperimenti, ne ha estratto una sostanza in grado di richiamare in vita anche un organismo complesso come quello di un uomo. A dimostrazione delle sue capacit\u00e0, inietta una sostanza rossa al coniglio di cui aveva fermato la vita 14 anni prima, grazie ad una puntura del suo filtro misterioso, lo immerge nell'acqua e miracolosamente lo richiama in vita. Allo stupore e all'entusiasmo di Brandok per una sostanza che potr\u00e0 mettere sottosopra il mondo, il medico risponde che, oltre a loro due, solo il notaio del paese, il signor Max, \u00e8 al corrente della scoperta. Anzi, quest'ultimo \u00e8 stato invitato per il \"pudding\" a fine pranzo, ed \u00e8 ora di andare a tavola. Qui, Toby svela il suo progetto all'amico: sospendere la propria vita per 20 lustri per poter vedere il mondo del 2003, rimanendo rinchiuso segretamente in un edificio sulla cima dello scoglio di Retz, sua propriet\u00e0, e lasciando in testamento 20.000 dollari per farsi iniettare allora il liquido misterioso. Non solo: invita Brandok ad unirsi all'esperimento, ed egli accetta con entusiasmo. Il dottore aggiunge alcuni particolari: dovranno cambiare i propri patrimoni in oro, e i loro corpi si conserveranno grazie ad un liquido che li manterr\u00e0 a -20\u00a0\u00b0C.\nGiunto il notaio Max e dopo aver brindato all'avventura, i tre si recano al selvaggio e isolato scoglio di Retz. Qui entrano nel rifugio che il dottore ha fatto predisporre di nascosto dagli abitanti dell'isola, coperto da una cupola di cristallo e contenente un letto, uno scaffale con le fiale del liquido portentoso, e un sotterraneo con una cassaforte. Il dottor Toby dichiara che appena sar\u00e0 terminata la cancellata alla base dello scoglio, cio\u00e8 dopo 8 giorni, tutto sar\u00e0 pronto per iniziare il loro sonno secolare, e il notaio promette che i suoi successori si occuperanno di tramandarsi la data e le procedure del risveglio. Alla sera della data stabilita, i tre si recano inosservati allo scoglio, nel sotterraneo del quale avevano ormai trasferito gran parte dei propri beni convertiti in oro. Dopo aver contemplato commossi e in silenzio il tramonto, il dottor Toby chiede conferma dell'adesione di Brandok; avutala, abbracciano il notaio che, andandosene, ha il compito di distruggere con una carica di dinamite il sentiero d'accesso al nascondiglio. Dopo aver brindato con champagne alla loro resurrezione, Toby ripone le istruzioni e le fiale per il loro risveglio, e bevono infine due tazze di un liquido rosso che sospender\u00e0 la loro esistenza. Appena prima di mettersi nel letto accanto all'amico che gi\u00e0 non dava segni di vita, Toby rompe un vaso da cui si sprigiona un liquido congelante, e si addormenta mentre le prime ombre della notte giungono allo scoglio.\nCapitolo 2.\" Una resurrezione miracolosa\".\nUna mattina degli ultimi giorni di settembre del 2003, tre uomini salgono lentamente lo scoglio di Retz, ormai privo di alcun sentiero. In essi si nota un diverso abbigliamento e aspetto fisico rispetto a quello dei primi anni del novecento: una faccia smorta, fronte alta e occhi piccoli, hanno una carnagione pallida e una corporatura robusta. Il trio \u00e8 composto da due giovani e un uomo pi\u00f9 attempato sulla cinquantina. Giunti sulla sommit\u00e0 dello scoglio si fermano dinnanzi ad una cancellata di ferro, rovinata dal tempo, che limita la propriet\u00e0 privata del dottor Holker. In essa si trova il sepolcreto contenente i due corpi. I tre che sono incaricati di riesumare i corpi, tra cui un discendente di Toby Holker, prendono la chiave che \u00e8 stata conservata accuratamente senza che si creasse ruggine e aprono l'inferriata. Giunti sull'uscio dell'edificio circolare sormontato da una cupoletta di vetro aprono la porta, ma prima di entrare devono aspettare che la gelida temperatura utilizzata per conservare i corpi si alzi. Una volta entrati scoprono i due corpi avvolti da coperte di feltro e si stupiscono del fatto che siano ancora intatti.\nMentre si domandano se siano morti o dormienti, ciascuno con le proprie opinioni, iniziano il processo di rianimazione come scritto nel testamento del dottor Holker, lasciato nelle mani del Comune un secolo addietro; prendono la scatola contenente le siringhe e le fiale poste con ordine all'interno di essa, quindi fanno ad entrambi le due iniezioni: una all'altezza del cuore e l'altra sul collo, attendendo segni di vita. Improvvisamente il signor Holker, nonch\u00e9 dottore come il suo antenato, sente un battito del polso. Trascorso del tempo, vibrazioni sempre pi\u00f9 forti del corpo dimostrano sintomi di risveglio. I corpi vengono caricati, dal servo nero, sul Condor arrivato giusto in tempo, mentre i tre uomini si occupano di prendere i lingotti d'oro lasciati da Toby e Brandok cento anni prima. Successivamente il signor Holker, il suo antenato e Brandok, a bordo del Condor (una macchina volante in grado di raggiungere una velocit\u00e0 elevata e di passare in breve tempo da un paese all'altro) giungono in breve tempo a Nuova York.\nCapitolo 3. \"Le prime meraviglie del duemila\".\nAi due corpi venne fatto un bagno in acqua tiepida per un quarto d'ora e prima Toby, poi Brandok aprirono gli occhi; i muscoli ripresero elasticit\u00e0 e la carnagione divenne pi\u00f9 rosea. Holker e il suo antenato si scambiarono parole riguardo alle sensazioni e al loro stato, ovvero come si sentivano dopo cento anni di sonno. Improvvisamente Brandok si svegli\u00f2 emettendo un urlo confuso, ma fu subito rincuorato da Holker, il quale gli disse che si trovavano al sicuro. I due ripresero a dormire profondamente. Otto ore pi\u00f9 tardi Toby venne svegliato dalla prima meraviglia del duemila: un suono che proveniva da un tubo, posto sotto il guanciale del divano sul quale il dottore riposava, da cui si ascoltavano notizie, proiettate a loro volta su di una parete bianca. Svegliatosi anche Brandok, Holker entr\u00f2 nella stanza consegnando loro dei vestiti di fibra vegetale e li invit\u00f2 a pranzo.\nI due ospiti si cambiarono con vesti moderne, raggiunsero il padrone di casa nella sala da pranzo. Una volta entrati rimasero sbalorditi dalla bellezza delle pareti e dei corridoi, e da quanto erano ornate, infatti era la prima volta che camminavano e osservavano il nuovo mondo da quando le loro forze si erano ristabilite del tutto. Il dottor Holker li accolse e spieg\u00f2 loro come mai non ci fossero n\u00e9 un tavolo da pranzo n\u00e9 sedie. Cos\u00ec dicendo premette un bottone attraverso il quale si apriva una lunga tavolata e uscivano le sedie, il pranzo veniva successivamente spedito dall'Hotel Bardilly di Nuova York, che si trovava sulla sponda opposta del fiume rispetto alla casa del dottore. In tal modo gli ospiti si resero conto di non trovarsi pi\u00f9 a Nantucket, bens\u00ec a Nuova York. Sebbene fosse passato poco tempo dal loro risveglio si ritrovarono in una dimensione temporale non tanto diversa dalla loro, ma scoprirono nuove, fantastiche invenzioni: le meraviglie del duemila.\nCapitolo 4. \"La luce ed il calore futuro\".\n\"\"Il dottor Holker, Toby e Brandok pasteggiavano a base di pesce e vegetali, molti dei quali a loro sconosciuti, ed eccellente vino.\nBrandok, incuriosito dal fatto che in tavola non vi fossero bistecche, chiese a Holker: \u00abSiete vegetariano voi?\u00bb. Inoltre gli spieg\u00f2 che ai suoi tempi si parlava di vegetarianismo specialmente in Germania ed in Inghilterra. Il lontano pronipote del dottore allora gli disse che cibi come le bistecche erano diventati assai rari a causa del semplice fatto che buoi e montoni erano quasi scomparsi. Poi gli chiar\u00ec il fatto che ci\u00f2 era dovuto dall'assenza di praterie utilizzabili per nutrire le grandi mandrie. Tutti i terreni erano coltivati intensamente per permettere a tutta la popolazione, aumentata molto nel tempo, di mangiare. D'altro canto, l'uomo non aveva pi\u00f9 bisogno di carne poich\u00e9 i chimici erano riusciti a concentrare tutti gli elementi ricavabili da una libbra di bue in una piccola pillola. I due \u201cresuscitati\u201d si chiesero come funzionasse l'agricoltura senza buoi. Pazientemente Holker disse loro che gli agricoltori usavano solo macchine elettriche nei campi. \u00abE i cavalli?\u00bb chiesero. \u00abSarebbero inutili, ne conserviamo alcuni per pura curiosit\u00e0\u00bb. \u00abE in guerra cosa si usa?\u00bb. Il pronipote raccont\u00f2 che la guerra aveva ucciso la guerra. L'ultima battaglia, tra le nazioni europee e quelle americane, era costata milioni di vite umane, senza vantaggi. Cos\u00ec si decise di abolire per sempre le guerre anche perch\u00e9 a quel tempo una guerra avrebbe potuto distruggere l'intero mondo. Le uniche truppe che mantenevano ordine erano i pompieri, i quali utilizzavano acqua elettrizzata al massimo grado.\nAltre meraviglia del duemila consistevano nel fatto che l'uomo fosse riuscito a mettersi in contatto con i martiani, alieni del pianeta Marte e che in ogni luogo, luce e calore erano praticamente gratuiti, garantiti da una pallottolina di radio infissa in una sfera. Questo sistema di illuminazione e di riscaldamento aveva eliminato completamente l'utilizzo di gas e petrolio. Il radium, ai tempi di Toby e Brandok, era gi\u00e0 conosciuto, ma costava molto.\nImprovvisamente un sibilo acuto sfugg\u00ec da un foro aperto sopra una mensola: era la corrispondenza di Holker. Si trattava di un abbonamento postale d'altissima tecnologia. Ormai ogni famiglia ne aveva uno. Riguardo alle famiglie, Holker spieg\u00f2 che le abitazioni erano palazzi di una ventina di piani contenenti anche mille famiglie. Tutto ci\u00f2 perch\u00e9 non si poteva assolutamente sottrarre spazio all'agricoltura.\nOra Holker aveva intenzione di fare il giro del mondo in una settimana con i suoi due compagni. Dopo la chiacchierata i tre andarono a dormire per riposarsi perch\u00e9 l'indomani avrebbero fatto una lunga corsa sul Condor.\nCapitolo 5. \"A bordo del Condor\".\nBrandok e Toby vengono svegliati da Holker il quale li sollecita a fare colazione perch\u00e9 successivamente sarebbero partiti con il Condor per visitare il mondo moderno. Da subito i due si accorgono che vi sono stati altissimi progressi dal punto di vista tecnologico (la colazione gli \u00e8 servita da una piccola navetta spinta dall'elettricit\u00e0 che attraversa il tavolo consentendo a tutti di attingere il cibo).\nFinita la colazione i tre salgono sul Condor che, dopo essersi librato in aria con una serie di cerchi dalla precisione impressionante, offre una vista meravigliosa. I Condor ormai si sono imposti ai palloni aereo statici i quali erano spesso insicuri e causavano disgrazie. Il mare non \u00e8 pi\u00f9 navigato da navi qualunque bens\u00ec da navi di un'efficienza maggiore e dalle velocit\u00e0 sorprendenti.\nPassati cento anni la gente sembra non camminare pi\u00f9 come una volta, infatti ha un ritmo molto pi\u00f9 elevato. Holker non sa dare spiegazione in quanto ha sempre visto camminare la gente in quel modo, ma ben presto Brandok pone la soluzione dicendo che la gente corre in un modo cos\u00ec affrettato perch\u00e9 la tensione elettrica \u00e8 tale da sollecitare le persone a una velocit\u00e0 maggiore.\nPer Brandok e Toby per\u00f2 non \u00e8 l'unica novit\u00e0 in quanto le citt\u00e0, un tempo di grandezze medio alte, sono diventate vere e proprie megalopoli che superano le decine di milioni di abitanti. Passate le nuove megalopoli, Holker e i resuscitati arrivano all'enorme telescopio.\nCapitolo 6. \"I Martiani\".\nIl signor Hilbert esce dall'immensa torre, la quale contiene il telescopio, e saluta i nuovi ospiti. \u00c8 un uomo di circa sessanta anni, con il viso rasato e la testa ancora pi\u00f9 grossa del signor Holker.\nIl signor Holker presenta Toby e il signor Brandok come due suoi amici venuti dall'Inghilterra, i quali sono molto interessati a visitare la sua stazione e di avere notizie dei martiani. Il signor Hilbert consente l'ingresso, e il signor Holker racconta ai suoi due amici che si deve proprio al signor Hilbert l'invenzione capace di mettere in comunicazione la Terra con il pianeta Marte. Allora il signor Hilbert inizia a raccontare che l'idea di inviare segnali per mettere in comunicazione le due popolazioni \u00e8 venuta in mente per prima ai martiani, che fin dagli inizi del 1900, ogni anno creavano delle strisce di fuoco che si estendevano per migliaia di chilometri. Il primo ad accorgersi di questo fenomeno fu l'italiano Schiaparelli. Gli astronomi del nuovo secolo, vedendo che le linee di fuoco si ripetevano con maggior frequenza, decisero di provare a rispondere.\nNel 1940 si fece il primo tentativo nelle pianure del Far-West, dove duecentomila uomini furono sistemati per formare una gigantesca lettera \u201cJ\u201d, e in una notte scurissima accesero duecentomila fuochi. Ventiquattro ore dopo l'esperimento ci fu la risposta dei martiani, che rappresentava la stessa lettera. Cos\u00ec si fece un nuovo tentativo con la lettera \u201cZ\u201d e venti notti dopo la risposta dei martiani era la lettere medesima. Si continu\u00f2 cos\u00ec per molto tempo e il successo fu sempre raggiunto. Con questo grande trionfo, fu mandata su Marte un'onda herziana e sulla Terra fu costruita la torre, che \u00e8 dinanzi ai signori.\nLa torre \u00e8 alta quattrocento metri e sulla cima \u00e8 presente una stazione ultrapotente di telegrafia senza fili. Per molti mesi si lanciarono onde elettriche ma senza alcuna risposta, poi un giorno si udirono alcuni rumori; inizialmente comunicare fu difficile, ma man mano che si procedeva divenne sempre pi\u00f9 facile grazie anche alla creazione di un cifrario.\nIl signor Hilbert racconta anche che il pianeta Marte ha acqua in egual quantit\u00e0 della Terra, ma i mari non occupano nemmeno la met\u00e0 del globo, il calore che il pianeta riceve dal sole \u00e8 mediocre e l'anno conta 687 giorni, il doppio di quello terrestre. Racconta anche che l'aria \u00e8 pi\u00f9 leggera e pulita, infatti non si formano nubi e tempeste, e le piogge e i venti sono del tutto sconosciuti. L'acqua su Marte si trova sotto forma di ghiaccio e neve ai poli, per questo i martiani hanno creato una grande rete di irrigazione per mantenere la vegetazione sul pianeta.\nA quel punto la comitiva sale sulla torre, perch\u00e9 il signor Holker deve mandare un messaggio al suo amico Onix, il quale aspetta sempre notizie del signor Holker. La torre ha un'altezza di quattrocento metri, un diametro di centocinquanta metri, \u00e8 costruita in parte di vetro e d'acciaio e all'esterno \u00e8 fornita di una spirale dove \u00e8 collocato un vagoncino che permette di portare sulla cima otto persone alla volta. Il gruppo sale su di esso e due minuti dopo si trovano sulla sommit\u00e0 della torre. Appena arrivati l'astronomo lancia delle onde elettriche al pianeta Marte e dopo quindici minuti arriva la risposta dell'amico del signor Holker.\nA tal punto il signor Hilbert invita gli ospiti a vedere il suo magnifico cannocchiale, che si trova a solo mezzo minuto di vagoncino dalla cima della torre. Il cannocchiale consiste in un tubo d'acciaio, lungo 150 m, dal diametro di 5 m e dal peso di 8000\u00a0kg, il tutto fissato su due pilastri di pietra. Il cannocchiale, non ha la possibilit\u00e0 di muoversi liberamente, quindi ha davanti all'obbiettivo uno specchio mobile che riflette gli astri che si vogliono analizzare. La sua potenza \u00e8 cos\u00ec impressionante che si pu\u00f2 vedere la luna a solo un metro di distanza.\nFinito di osservare quel magnifico cannocchiale, gli ospiti salutano l'astronomo per continuare la scoperta di nuove meraviglie dirigendosi, con il Condor del signor Holker, da Brooklyn verso le cascate del Niagara.\nCapitolo 7. \"Le cascate del Niagara\".\nIl Condor sorvola Brooklyn, un'immensa citt\u00e0 simile a Nuova York per imponenza e popolazione e gli abitanti del posto sono impazziti e frenetici a causa dell'elettricit\u00e0 presente nell'aria. Nel viaggiare, Brandok, nota degli elefanti, questi in realt\u00e0 non sono altro che macchinari a forma del suddetto animale; queste macchine sono degli spazzini e sostituiscono coloro che, un tempo, avevano il compito di pulire la citt\u00e0. Il Condor, in poco tempo, si lascia alle spalle Brooklyn. Ai protagonisti si apre la vista su immense campagne con enormi mezzi agricoli. Non molto tempo dopo, precisamente alle nove del mattino, il Condor entra in Pennsylvania, qui Brandok si pone un quesito circa l'esistenza di ferrovie. Prontamente arriva la risposta di Holker che spiega che le ferrovie sono oramai sottoterra.\nNel frattempo Holker scorge l'Omnibus che si reca a Scranton, questo mezzo contiene molti contadini dalla pelle bruna che portano i loro prodotti in citt\u00e0. Da questo i protagonisti prendono spunto per discutere sulle differenti razze del pianeta. Il Condor continua a viaggiare e, dopo aver superato molte citt\u00e0, sosta alle cascate del Niagara. Queste ultime sono cambiate radicalmente nel corso degli ultimi cento anni, ai loro piedi si ergono dei grandi macchinari che producono, sfruttando la velocit\u00e0 dell'acqua, energia elettrica. Il Condor si allontana dalle cascate e, dopo trenta minuti, atterra in una vasta piazza deserta. Qui i protagonisti fanno colazione entrano in un bar e si accorgono che ci sono stati molti cambiamenti: non ci sono pi\u00f9 camerieri, ma tutto \u00e8 automatizzato, i piatti escono dalla cucina in tempi brevi e si mangia restando in piedi (al fine di guadagnare tempo). Dopo aver consumato una deliziosa colazione i tre riprendono il viaggio a bordo del Condor con destinazione il Polo Nord.\nCapitolo 8. \"Le ferrovie del 2000\".\nDopo aver fatto un'abbondante colazione, i protagonisti, raggiungono la stazione per prendere il treno. In pochi minuti giunge alla fermata il treno per Qu\u00e9bec, tutti, con grande frenesia, vi salgono. Il treno si presenta ben diverso agli occhi di Brandok e di Toby; pu\u00f2 raggiungere i 300\u00a0km/h e si sposta per mezzo dell'aria, questa spinge il treno ad alta velocit\u00e0 all'interno di un condotto sotterraneo. Durante il viaggio i tre protagonisti discorrono dei cambiamenti degli ultimi cento anni. Successivamente i tre ascoltano il notiziario, questo riporta notizie riguardanti il mondo che arrivano al treno grazie a un filo che si svolge su un rocchetto. Il treno si ferma a Montr\u00e9al, Canada, poi a Qu\u00e9bec; qui Holker, Toby e Brandok scendono dal treno e incontrano un uomo che lascia loro, a pagamento, i vestiti per andare al polo nord. Prima di prender il nuovo treno, per\u00f2, mangiano. Solamente dieci minuti dopo i tre riprendono il treno per il polo.\nCome sempre parlano delle novit\u00e0 del terzo millennio: i cambiamenti al polo, gli esquimesi che stanno scomparendo e gli anarchici, questi ultimi sono confinati al polo nord dal momento che vengono ritenuti un reale pericolo per il mondo. Il tempo passa e il treno attraversa i territori gelati del Labrador; nonostante il freddo febbrile all'esterno del treno, i tre viaggiatori sono al caldo grazie alla presenza del radium nelle carrozze. Infine Holker programma la giornata seguente e sceglie di sfruttare il battello tramvai per gli spostamenti.\nCapitolo 9. \"Il battello tramvai\".\nAlle cinque del mattino, i tre amici, che si trovano nella stazione di Wolstenholme sulle rive dell'Oceano Artico, si svegliano, indossano i vestiti in pelle che si erano procurati e riprendono il loro viaggio verso il freddo Artico. Holker gli spiega che non sono ancora riusciti a colonizzare i paesi dei ghiacci e che vi vivono solo pochi pescatori. Poco dopo essere usciti dalla stazione i protagonisti ammirano un'altra grande invenzione degli anni duemila: il battello tramvai. Esso \u00e8 una nave corazzata di notevoli dimensioni, sormontata da un solo albero che ha all'estremit\u00e0 una palla di radium per illuminare lo spazio circostante. I suoi fianchi sono rotondi per scivolare meglio tra i ghiacci e il ponte principale \u00e8 ricoperto da una vetrata per proteggere i viaggiatori. Inoltre questa nave \u00e8 munita di quattro ruote che le permettono di viaggiare sia in acqua che sulla terra. Dopo alcune ore di navigazione il battello giunge a riva e procede il viaggio sulla terra. I tre uomini osservano il paesaggio pianeggiante con qualche piccolo villaggio abitato da cacciatori di balene, che chiedono la carit\u00e0 e provano compassione nel vederli. Il cielo comincia a scurirsi e i tre amici, dopo un ricco pranzo a base di pesce e frutti di mare, si dirigono nelle loro cabine dove trovano dei morbidi letti e si riposano sapendo che il giorno dopo visiteranno la galleria polare.\nCapitolo 10. \"La galleria polare\".\nMentre Brandok, Holker e Toby stanno dormendo, sono svegliati da un urto sullo scafo: un iceberg ostruisce la via per il Polo. Cos\u00ec, mentre l'equipaggio si occupa di rimuoverlo, essi decidono di visitare il villaggio esquimese di Naz-tho. Holker parla ai compagni degli esquimesi e della loro vita: non essendo stati in grado di civilizzarsi, vivono ancora in capanne di ghiaccio, mangiando gli ultimi animali sopravvissuti da quelle parti. Ormai, quel gruppo etnico \u00e8 in via di estinzione.\nI protagonisti fanno per entrare in una capanna, ma li ferma un abitante del luogo: l\u00ec dentro sta morendo un suo coetaneo, e desidera essere lasciato in pace; infatti gli esquimesi hanno questa strana usanza: quando uno di loro \u00e8 ammalato, dopo strani e astrusi riti magici decretano se il malato \u00e8 guaribile o meno. Se non c'\u00e8 pi\u00f9 speranza, viene rinchiuso in un igloo che poi diventa la sua tomba (questo non \u00e8 un atto di violenza verso il moribondo, anzi, \u00e8 lui stesso a pregare gli altri di andarsene). Passano a un'altra capanna, dove vive una famigliola. Al suo interno, a causa delle lampade al radium, c'\u00e8 un caldo asfissiante. Delle volpi e dei pesci fermentano in un angolo, spandendo un odore insopportabile, per rendere il sapore pi\u00f9 appetitoso ai palati degli abitanti di quel luogo. Avendone abbastanza di quella cultura, decidono di tornare al Narval, dove gli ultimi pezzi del blocco di ghiaccio sono fatti saltare in aria con un po' di esplosivo. Ripartiti verso il Polo, arrivano alla stazione del tramvai che li condurr\u00e0 al nord. Cos\u00ec si imbarcano sul mezzo e imboccano un'altra meraviglia del duemila: il tunnel di ghiaccio. \u00c8 un passaggio, interamente in ghiaccio, che collega il Polo Nord con la stazione del tramvai. \u00c8 illuminato da lampade elettriche per evitare lo scioglimento del tunnel, e questo fa sfolgorare tutte le pareti in un modo spettacolare, che lascia a bocca aperta i tre compagni di viaggio.\nIl tramvai che lo attraversa \u00e8 inoltre fornito di un ottimo sistema di sicurezza: una navetta auto-pilotata corre 5 kilometri davanti al mezzo, in modo che se incontreranno un masso sulla sua strada o una spaccatura tra il ghiaccio, il tramvai si fermer\u00e0 con largo anticipo, senza far correre rischi ai passeggeri.\nDopo la lunga giornata, si addormentano sulle comode brande della loro cabina.\nCapitolo 11. \"La colonia polare\".\nDopo un viaggio durato un'intera notte, i tre viaggiatori vengono bruscamente svegliati da uno scossone improvviso. Quando essi aprono gli occhi si accorgono di essere arrivati a destinazione, in una gigantesca stazione illuminata da lampade e finestre. I due ospiti rimangono ammaliati, ma ad un certo punto notano degli uomini burberi che si apprestano a scaricare i loro bagagli dal treno e, incuriositi da costoro, domandano al loro accompagnatore chi fossero questi uomini cos\u00ec pericolosi.\nEssi sono anarchici, pericolosi uomini che erano stati confinati al polo nord e che ora sono costretti a vivere li con le proprie mogli, mentre i figli venivano prelevati e mandati in Europa o in altri continenti a studiare ed educarsi. Chiarito ci\u00f2 si recano fuori dalla stazione e, mediante slitte trainate da cani vengono condotti lungo strade molto bene illuminate affiancate da case di legno semi sepolte, e vengono trainati fino all'albergo \"del genio polare\" che era gestito da un ex nichilista russo, ma che ora si diceva fosse diventato docilissimo, ed infatti l'accoglienza loro riservata ne era un esempio lampante.\nDopo essersi rifocillati cominciano a discutere con degli ospiti e li scoprono che il futuro del pianeta \u00e8 in pericolo, per via del peso eccessivo del ghiaccio che si \u00e8 formato al polo sud, e che se non si interviene al pi\u00f9 presto il mondo sarebbe caduto in un cataclisma e l'unica soluzione possibile \u00e8 quella di rimuovere parte del ghiaccio e portarla al polo nord oppure trasportare il ghiaccio fino alle zone pi\u00f9 calde e lasciarlo sciogliere.\nCapitolo 12. \"Verso l'Europa\".\nI tre amici, dopo aver visitato il polo, dove gli stati europei hanno esiliato i loro soggetti pi\u00f9 pericolosi, non vedono l'ora di andare in un posto con un clima meno rigido.\nIl giorno dopo i tre imbarcarono sul tramvai, il mezzo motorizzato che in 60 ore li avrebbe portati fino a una citt\u00e0, eretta in una zona una volta conosciuta solo da pescatori di balene e foche. Proprio per questo Toby e Brandock furono stupiti dalla vista di enormi grattacieli eretti in una zona cos\u00ec inospitale. La loro guida gli spiegher\u00e0 poi che non \u00e8 una vera e propria citt\u00e0 ma una meta turistica estiva destinata ai pi\u00f9 ricchi viaggiatori d'Europa, per questo al momento la citt\u00e0 \u00e8 totalmente vuota, con solo una dozzina di famiglie di pescatori rimaste.\nCos\u00ec i tre sono costretti a chiedere l'ospitalit\u00e0 ad una famiglia l\u00ec abitante, in cambio di un modesto compenso. Si trovarono molto bene in casa, notando con piacere la pulizia di essa. A cena appresero che nel duemila la pesca si \u00e8 molto sviluppata per poter fornire il cibo alla popolazione in costante aumento, inoltre la selvaggina \u00e8 diventata molto rara, gli uomini hanno dovuto quindi iniziare ad allevare renne, animali molto resistenti al freddo.\nIl giorno dopo salirono su una nave volante molto simile a quella vista a Nuova York, solo molto pi\u00f9 grande, condotta da sette uomini.\nCos\u00ec si avviarono verso Londra, dovendo prima per\u00f2 passare da una citt\u00e0 sottomarina per deporvi un galeotto, Holker ne trasse l'occasione per far visitare la citt\u00e0 a Toby e Brandok.\nDurante il tragitto i due uomini del secolo precedente sono sempre pi\u00f9 stupiti, soprattutto sapendo che questi vascelli volanti sono pi\u00f9 veloci degli uccelli.\nCapitolo 14. \"I mulini del Gulf-Stream\".\nDopo 18 ore di viaggio il centauro arrivava finalmente nella corrente Gulf Stream a 120 chilometri nord dall'isola di Madera. Il Gulf Stream era una sorta di fiume che attraversava l'oceano Atlantico. Era un corso d'acqua che avente una portata d'acqua maggiore di quella della Mississippi e del Rio delle Amazzoni. il Gulf Stream nasceva nell'arcipelago delle Bahamas, e dopo aver attraversato il golfo del Messico esso si lanciava nell'Atlantico. Gli scienziati rendendosi conto dell'enorme energia che si poteva produrre sfruttando la corrente Gulf Stream pensarono di predisporre duecento gigantesche dinamo. In Europa infatti i corsi d'acqua e le cascate non potevano assicurare l'energia di cui il continente aveva bisogno. Le dinamo erano dislocate in tutto l'oceano Atlantico a partire dal Golfo del Messico fino ad arrivare alle coste meridionali del Brasile. L'energia prodotta era trasferita utilizzando cavi sottomarini che venivano usati in precedenza per la telegrafia transatlantica. Ciascuna dinamo poteva produrre una forza pari ad 1.000.000 di cavalli. Inoltre la corrente Gulf Stream grazie all'aria calda che trasportava con s\u00e9 riusciva a scaldare la Scozia, l'Inghilterra e l'Irlanda.\nIn quel momento i protagonisti avvistarono l'Isola n.7 ovvero il mulino pi\u00f9 grande in circolazione che apparteneva all'Inghilterra. Holker e Brandok uscirono frettolosamente dalla galleria poich\u00e9 le onde erano ormai calmissime. A tre miglia verso settentrione scorsero un'antenna rossa. Essa serviva per precauzione, e quando una tempesta si abbatteva contro una delle isole, consentiva ai rimorchiatori di recuperarla. Queste isole avevano una circonferenza di 400 metri ed erano fornite di quattro gigantesche pale. Fra queste si innalzavano quattro abitazioni, ognuna di esse era provvista di un parafulmine. Queste minuscole isole venivano scrupolosamente pulite. Accanto ai viali che si trovavano su di esse, inoltre crescevano vegetali commestibili, per di pi\u00f9 il governo inglese inviava ogni mese una nave per il rifornimento di acqua e viveri.\nTrascorsa qualche ora gli Holker e Brandok ripresero il viaggio verso la citt\u00e0 sottomarina di Ascaria.\nCapitolo 15.\" La citt\u00e0 sottomarina\".\nIl mare, dopo l'ultima sfuriata, sembrava essersi calmato e il Centauro proseguiva ad una velocit\u00e0. Brandok, Toby e Holker ebbero modo di apprezzare quel viaggio marittimo. Si divertirono a passeggiare sul ponte, a fumare i sigari che offriva il capitano, ma soprattutto goderono degli eccellenti pasti che mangiarono; inoltre, le scariche elettriche e i sussulti nervosi si erano acquietati.\nChiacchierarono molto riguardo all'Europa e a come era cambiata: l'Inghilterra aveva perso tutte le sue colonie, la Siberia si era staccata dalla Russia, l'Austria non aveva pi\u00f9 i suoi arciducati. Era nato un nuovo stato, la Polonia, e i Turchi erano stati definitivamente respinti nell'Asia Minore e in Arabia.\nArrivarono in vista della citt\u00e0 sottomarina di Escario. Qui, erano rinchiusi i pi\u00f9 pericolosi membri della societ\u00e0, resi mansueti dalla minaccia di affondamento della cittadina per mano delle autorit\u00e0 europee e dalla lotta con la fame. Infatti, vivevano di commercio con le navi di passaggio e di pesca.\nIl Centauro attracc\u00f2 ad Escario. Li accolse Jao, il galeotto scelto come governante di quel posto. I protagonisti appresero che gli esuli vivevano nell'abbondanza e avevano tutto ci\u00f2 che serviva loro.\nI protagonisti consegnarono a Jao il condannato che trasportavano, poi entrarono nella citt\u00e0 grazie a un ascensore. Con grande stupore, videro che si trovavano su una piattaforma rettangolare di 100X60 metri, cinta dalle cabine degli abitanti. La struttura, interamente in metallo era appoggiata su un isolotto naturale 15 metri sotto la superficie.\nRisalirono sulla cupola, e videro una grande tempesta che si avvicinava. Sarebbe stato pericoloso proseguire il viaggio sul Centauro, cos\u00ec decisero di fermarsi per qualche giorno.\nDopo un'abbondante cena si ritirarono nella loro cabina. Dormirono per parecchie ore, quando ad un tratto furono svegliati da un fracasso assordante. Il capitano del Centauro entr\u00f2 nella camera tutto trafelato implorando i tre protagonisti di seguirlo.\nUscirono in fretta e furia, e quel che videro li lasci\u00f2 sgomenti: i galeotti avevano saputo in qualche modo che il Centauro trasportava un carico di alcool e ne avevano preso possesso. Sulla piattaforma regnava il caos pi\u00f9 totale, con gente che si picchiava, beveva, urlava, saltava e rotolava per terra tra la puzza di alcool. Brandok, Holker, Toby e il capitano incontrarono Jao, che piangeva e si strappava i capelli dalla disperazione. Insieme si diressero verso l'ascensore e salirono in salvo sulla cupola. Un terrificante uragano imperversava sull'Atlantico, con spaventevoli muggiti, lampi, tuoni, fulmini e onde enormi.\nUn uomo sal\u00ec dall'ascensore: era Katterson, uno dei marinai del Centauro. Da lui appresero che gli altri sottoposti si erano uniti ai carcerati e che la nave era scomparsa.\nInsieme, decisero di bloccare l'ascensore per evitare che salisse qualche ubriaco armato di coltello, ma il rischio pi\u00f9 grande che correvano era che le autorit\u00e0 decidessero di far affondare la piattaforma. E come se non bastasse, la tempesta diventava sempre pi\u00f9 forte, con il rischio di trascinare via la cittadina. Quando se ne resero conto, si agitarono tutti tranne Jao, il quale spieg\u00f2 che la struttura era costruita appositamente per galleggiare, e quindi non rischiavano la morte per annegamento. Ma ecco che sentirono un tonfo. Jao si sporse un attimo e vide che i piloni che tenevano ancorata Escario all'isola iniziavano a dare segni di cedimento. Un cavallone si schiant\u00f2 sulla cupola con violenza, mandando a terra i compagni d'avventura. Il fracasso sulla piattaforma cess\u00f2 di colpo. Jao not\u00f2 che il pilastro principale era stato spazzato via. Subito dopo, un'altra enorme onda piomb\u00f2 con furia irresistibile sulla struttura, staccandola di netto dallo scoglio.\nCapitolo 16. \"Attraverso l'Atlantico\".\nLa nuova societ\u00e0 del Duemila aveva regalato quelle strane citt\u00e0 sottomarine ai criminali, sopprimendo le spese inutili per il loro mantenimento, aveva per\u00f2 procurato loro degli asili sicuri per non esporli ad una morte certa. Cos\u00ec la citt\u00e0 sottomarina, strappata dallo scoglio, era diventata una citt\u00e0 galleggiante che aspettava l'incontro di qualche nave marina o volante. L'acqua dolce non mancava, essendovi dei potenti distillatori elettrici; i viveri nemmeno, perch\u00e9 reti ve n'erano in abbondanza e gli oceani erano molto ricchi di pesce.\nDisgraziatamente l'uragano aveva ben poca intenzione di finire, minacciando di trascinare la citt\u00e0 galleggiante in mezzo all'Atlantico. I piloni d'acciaio avevano ceduto sotto gli urti possenti delle onde al contrario della cupola che aveva resistito cos\u00ec come i tre americani, il capitano ed il pilota del Centauro e Jao. Aggrappati tenacemente alle traverse, avevano aspettato che la citt\u00e0 ritornasse a galla, opponendo resistenza alle onde. La tempesta li avrebbe spinti in direzione delle isole Azzorre e gli sfortunati si chiedevano se si sarebbero mai sfracellati contro di esse. Gli sventurati si preoccupavano per la quantit\u00e0 di cibo che ancora rimaneva e che era in possesso dei prigionieri. L'unica speranza era l'ascensore il quale li avrebbe portati a morte certa se i prigionieri ubriachi fossero saliti. Decisero quindi di osservarli per decidere sul da farsi; notarono cos\u00ec che i criminali dormivano per la sbornia e decisero di scendere per procurarsi provviste. Molti giacevano stesi al suolo presso case semidistrutte, prive di tetti. Gli sventurati scesero con l'ascensore e la loro prima preoccupazione fu di distruggere tutti i barili pieni d'alcool e cos\u00ec porre fine a quell'orgia pericolosa. Nessun forzato si era svegliato.\nL'ascensore risal\u00ec e fu subito bloccato perch\u00e9 non potessero servirsene quelli che stavano sotto. Tornati al piano superiore sistemarono le provviste aspettando l'arrivo di una nave. L'uragano intanto, invece di calmarsi, aumentava sempre. Per tutta la durata della notte lampi accecanti si succedevano senza tregua, seguiti da tuoni che, insieme agli scossoni causati dalla tempesta, rendevano impossibile dormire. Nessuna nave appariva all'orizzonte. In quell'istante delle grida spaventose scoppiarono all'interno della citt\u00e0 galleggiante. I tre americani, il capitano, il pilota e Jao si affrettarono a raggiungere la bocca del pozzo. I forzati si erano svegliati e si azzuffavano ferocemente fra di loro armati degli attrezzi da pesca e di coltelli. Essi cadevano a dozzine, immersi in laghi di sangue. Il capitano spar\u00f2 alcuni colpi della sua rivoltella elettrica, sperando di attirare l'attenzione di quei furfanti ma, visto che nessuno vi faceva caso, li lasci\u00f2 fare. La battaglia dur\u00f2 una mezz'ora, provocando una grande strage; i superstiti si rifugiarono nelle baracche semidistrutte. Si present\u00f2 un nuovo pericolo sotto forma di malattia causata dalla decomposizione dei cadaveri. Il capitano si accorse che l'uragano aveva spinto la citt\u00e0 galleggiante nel Mar dei Sargassi un immenso mare di alghe.\nCapitolo 17. \"Fra i sargassi\".\nIl Mar dei Sargassi, non \u00e8 altro che un ammasso immenso di alghe sotto il quale si crede esista la famosa Atlantide. Esso \u00e8 ricco di pesci minuscoli e grossi granchi. La citt\u00e0 galleggiante, spinta in mezzo alle alghe dall'urto delle onde, si era arenata e i naufraghi speravano nell'arrivo di qualche nave volante. Un tumulto spaventevole scoppi\u00f2 improvvisamente nelle profondit\u00e0 della citt\u00e0 galleggiante: erano i prigionieri che, dopo essersi svegliati, imprecavano di calare l'ascensore.\nI carcerati incolparono prima l'alcool e poi il capitano di averli fatti diventare pazzi. Quest'ultimo, per non rischiare che i prigionieri salissero, butt\u00f2 in mare l'ascensore con una poderosa spinta, tale gesto suscit\u00f2 molte contraddizioni. L'uragano intanto a poco a poco si calmava lasciando la possibilit\u00e0 di andare a pesca. Un nuovo uragano stava per scatenarsi sull'irrequieto oceano, aiutando la citt\u00e0 galleggiante ad uscire dal mare dei Sargassi. I tre americani, il capitano, il pilota e Jao temevano che il vento potesse condurli verso le isole Canarie.\nI governi in passato popolarono quelle isole con tutti gli animali per conservarne la specie perch\u00e9, ormai, tutti i continenti erano fittamente popolati, quindi quegli animali non avrebbero pi\u00f9 trovato n\u00e9 rifugio, n\u00e9 scampo. L'uragano avanzava, con un crescendo orribile di tuoni e di lampi cos\u00ec intensi che Brandok e Toby si sentivano accecare. Era quindi probabile che il Mare dei Sargassi lasciasse libera la citt\u00e0 galleggiante incagliata ad esso.\nAll'arrivo dell'uragano i carcerati ricominciarono ad urlare e ad imprecare contro gli sventurati chiedendo di poter salire al piano di sopra. Per cercare di calmarli Jao raccont\u00f2 loro cosa stava accadendo ma nessuno gli credeva, allora decise di farne salire uno per mostrargli che ci\u00f2 che aveva detto era vero. Quindi cal\u00f2 una fune e, in seguito ad un azzuffamento scoppiato tra i carcerati per chi doveva salire, un ragazzo balz\u00f2 su di essa afferrandola. Arrivato in cima disse al gruppo di sventurati di non voler pi\u00f9 tornare gi\u00f9 altrimenti gli altri lo avrebbero ammazzato.\nImprovvisamente una tromba d'acqua pass\u00f2 su di loro dando il via al secondo potente uragano.\nCapitolo 18. \"L'isola delle belve feroci\".\nPer la seconda volta la citt\u00e0 sottomarina si trova in balia dell'oceano, il vento e le onde la spingono verso nord-est, in direzione delle Canarie. I sette uomini, essendo rimasto con loro il giovane forzato, non si trovano per\u00f2 in buone condizioni. L'uragano infuria con rabbia estrema e pare che ormai avesse decretato la fine di quella disgraziata citt\u00e0 galleggiante. Dopo una nottata passata tra le impetuose onde da lontano si scorge una terra all'orizzonte. La citt\u00e0 si avvicinava sempre di pi\u00f9 alla costa e l'urto stava per accadere. Avrebbe resistito o si sarebbe sfasciata? Era quella la domanda che stava tormentando tutti, senza trovare la risposta.\nD'improvviso la citt\u00e0 galleggiante si solleva per parecchi metri, con un rombo assordante, poi si rovescia su un fianco, adagiandosi sulla spiaggia. Una parte della cupola si era spezzata con immenso fragore penetrando nell'interno della citt\u00e0 e trascinando con s\u00e9 Jao ed il giovine forzato. I tre americani, il capitano e il pilota, pi\u00f9 fortunati, riuscirono a balzare a terra in tempo arrampicandosi velocemente su per la spiaggia. L'enorme cassa di metallo a poco a poco si stava sfasciando e dall'interno si sentivano urla orribili. I forzati, vedendo l'acqua rovesciarsi attraverso la cupola infranta, stavano scappando da tutte le parti.\nAd un tratto la citt\u00e0 viene bruscamente colpita da una grossa onda e viene completamente rovesciata. I sopravvissuti si stabilirono su di un piccolo scoglio di forma piramidale, accessibile solo da una canalone, il quale poteva diventare un ottimo rifugio contro gli assalti delle innumerevoli belve che popolano la vasta isola. La piattaforma superiore nonostante sia piccolissima, pu\u00f2 bastare per cinque uomini. L'uragano intanto era cessato ed il sole \u00e8 gi\u00e0 alto.\nTrenta o quaranta animali feroci s'aprivano il passo attraverso i cespugli avvicinandosi alla roccia. I cinque uomini scivolarono attraverso una spaccatura dove ci sono molti macigni staccati dalle rocce dagli acquazzoni e con uno sforzo supremo ne presero parecchi. Appena terminata la raccolta dei leoni, gi\u00e0 abbastanza stanchi di guardare i cinque uomini da lontano, si mossero salendo la roccia. Mentre un grosso maschio stava per venirli contro, essi presero un masso e glielo lanciarono violentemente addosso. La belva, colpita alla testa dal masso, si accasci\u00f2 morente. Un altro leone gli si avvinghi\u00f2 contro e il capitano (che aveva la rivoltella) spar\u00f2 un colpo che gli si conficc\u00f2 nel cervello. Intanto sul margine della foresta altri animali comparvero, delle tigri, dei leopardi e dei giaguari.\nImprovvisamente un punto nero spunta all'orizzonte, \u00e8 un vascello. Il capitano, vedendo un'altra belva incanalarsi nella spaccatura, non esita a consumare un'altra pallottola. I naufraghi, sicuri ormai di venire raccolti dal vascello volante, cominciano a far rotolare i massi raccolti, scagliandoli in tutte le direzioni, per arrestare lo slancio dei leoni e degli altri animali. Quella lotta disperata stava continuando da parecchi minuti quando una voce sonora ed insieme imperiosa cadde dall'alto esclamando di rimanere a terra. Un momento dopo una palla rossastra non pi\u00f9 grossa di un arancio cadeva all'estremit\u00e0 del canalone dove leoni, tigri e giaguari si erano appostati. Si ud\u00ec uno scoppio terribile che fece tremare le rupi e che sollev\u00f2 una immensa nuvola di polvere. Era una piccola bomba di una materia esplosiva chiamata silurite.\nSfuggiti all'attacco da parte dei felini i superstiti si precipitano sul vascello. Ma, appena messi i piedi sul ponte, Brandok preso da un tremito cos\u00ec intenso, cadde addosso a Holker. I suoi occhi erano talmente dilatati che pareva gli stessero schizzando fuori dalle orbite ed i muscoli del suo viso sussultano in modo strano. Toby stava avendo la stessa reazione dell'amico, anch'egli \u00e8 estremamente pallido e sta tremando come se stesse subendo di quando in quando delle scosse elettriche. Li portarono a massima velocit\u00e0 fino a Parigi. L'aria della grande capitale, satura di elettricit\u00e0 a causa del numero infinito delle sue macchine elettriche, non fece che aggravare le condizioni di Toby e Brandok. Furono condotti in un albergo in preda al delirio. Il signor Holker, sempre pi\u00f9 spaventato, chiam\u00f2 subito uno dei pi\u00f9 noti medici a cui raccont\u00f2 ci\u00f2 che era toccato ai suoi disgraziati amici, non dimenticando d'informarlo della loro miracolosa risurrezione. Il medico sentenzi\u00f2 che n\u00e9 lui n\u00e9 altri avrebbero potuto guarirli, e consigli\u00f2 di condurli in montagne solitarie dove l'aria non era satura di elettricit\u00e0.\nLo stesso giorno, il signor Holker con due infermieri e i due pazzi salivano su un vascello volante noleggiato appositamente e partivano per le montagne. Un mese pi\u00f9 tardi egli riprendeva solo e triste la ferrovia di Parigi per far ritorno in America.\nOrmai aveva perduta ogni speranza. Brandok e Toby erano stati dichiarati pazzi, e per di pi\u00f9 pazzi inguaribili.\nAnticipazioni tecnologiche.\nSalgari prevede anche che il ritmo di vita in cento anni sia accelerato. L'autore proietta anche sul futuro la preoccupazione della sua epoca per l'inquinamento e il terrorismo (che, visto l'anno in cui fu scritto il libro, \u00e8 esclusivamente quello \"anarchico\"). Il romanzo descrive alcune anticipazioni tecnologiche come la televisione (nel libro il giornale viene trasmesso cos\u00ec, sull'esempio del fax, gi\u00e0 esistente e in uso ai tempi di Salgari), o anche la plastica (descritta come una strana sostanza simile al metallo ma bianca: del resto la celluloide era stata gi\u00e0 scoperta fin dal 1860)."}
{"id": "2069762", "revid": "1345932", "url": "https://it.wikipedia.org/wiki?curid=2069762", "title": "Mark Richards (surfista)", "text": "Prima della serie di vittorie di Kelly Slater, che fanno del campione statunitense l'atleta di surf pi\u00f9 premiato, Richards era universalmente riconosciuto come il pi\u00f9 grande atleta di sempre, con i suoi 4 titoli mondiali, di cui uno nella lega semi-professionista e tre nell'ASP world tour."}
{"id": "2069764", "revid": "161374", "url": "https://it.wikipedia.org/wiki?curid=2069764", "title": "EH 101", "text": ""}
{"id": "2069770", "revid": "287204", "url": "https://it.wikipedia.org/wiki?curid=2069770", "title": "Concertaci\u00f2n Plural", "text": ""}
{"id": "2069773", "revid": "110157", "url": "https://it.wikipedia.org/wiki?curid=2069773", "title": "Grimaldi (Italia)", "text": "Grimaldi \u00e8 un comune italiano di 1591 abitanti della provincia di Cosenza, uno dei centri della Valle del Savuto, fiume che attraversa il suo territorio.\nGeografia fisica.\nGrimaldi si trova a 29\u00a0km da Cosenza e sorge a 650 m sul livello del mare. Il territorio si estende dalle montagne di Santa Lucerna (a Nord, 1261 m s.l.m.) alla Valle del fiume Savuto (a Sud, 149 m s.l.m.).\nStoria.\n\u00c8 probabile che Grimaldi debba le sue origini alla devastazione vissuta dal territorio antico di Pandosia, dopo l'anno 475 d.C.. Il primo insediamento nella zona potrebbe essere stato un piccolo casale (frazione) di nome Santa Caterina, intorno all'anno 872 quando gran parte della Calabria stava sperimentando le lotte tra Longobardi, Bizantini e Saraceni. Altri casali furono San Pietro e Santo Stefano. Secondo alcuni studiosi, il nome Grimaldi deriva da Grimoaldo I, duca di Benevento e re dei Longobardi. Il nome era originariamente applicato a tutto il territorio. Cos\u00ec, mentre non vi \u00e8 alcuna certezza che siano stati i Longobardi a fondare la citt\u00e0, non c'\u00e8 dubbio che fossero presenti e integrati con la popolazione, ben prima della loro sconfitta, all'inizio dell'XI secolo d.C.\nLa citt\u00e0 attuale potrebbe essere stata fondata tra il 1027 e 1034, durante l'invasione normanna, quando a causa di calamit\u00e0 naturali e pestilenze il popolo si trasfer\u00ec alle pendici del monte Santa Lucerna. Durante il periodo angioino, aragonese e spagnolo del Regno di Napoli, Grimaldi si trovava isolato, i principali percorsi da Cosenza ad Aiello avvenivano lungo il fiume Savuto, allora navigabile. Nel 1369 Giovanna I di Napoli invi\u00f2 una delegazione alla vicina Tinisi per dividere i territori di Grimaldo e Mendicino dal territorio di Aiello. Da questo momento, fino al 1510, ci fu una serie di controversie e battaglie tra il Casale di Grimaldo e il conte di Ajello, Francesco Siscar, che aveva intenzione di occupare Grimaldi. Nel 1481, Paolo Siscar, conte di Cirella, divenne il signore di Grimaldo, ma i grimaldesi evitarono gli obblighi feudali pagando 1000 ducati.\nNel 1638, l'originale Grimaldo fu distrutta da un terremoto, e la citt\u00e0 fu ricostruita in una zona conosciuta come \"Chiata\".\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "2069775", "revid": "287204", "url": "https://it.wikipedia.org/wiki?curid=2069775", "title": "San Giovanni Battista in meditazione", "text": "San Giovanni Battista in meditazione \u00e8 un dipinto a olio su tavola (48,5x40 cm) di Hieronymus Bosch, databile al 1489 circa e conservato nel Museo L\u00e1zaro Galdiano di Madrid.\nStoria.\nLa storia sicuramente nota del dipinto ha estremi molto recenti, legati alla collezione L\u00e1zaro di Madrid, con la prima pubblicazione legata alla prima esposizione pubblica nel 1936, a Rotterdam.\nCome per la maggior parte delle opere di Bosch, la datazione \u00e8 incerta. Alcuni autori segnalano il periodo 1504-1505 (Combe, Cinotti), mentre altri propongono il 1490-1500 (Baldass). Attualmente, la data pi\u00f9 probabile \u00e8 il 1489, o qualche anno successivo, legata a un esame dendrocronologico.\nSuggestiva \u00e8 l'ipotesi (Baldass, poi Koldeweij) che l'opera sia in coppia con il \"San Giovanni Evangelista a Patmos\" di Berlino e che si fosse il retablo documentato come realizzato da Bosch per la cattedrale della sua citt\u00e0, 's-Hertogenbosch, su commissione della Confraternita di Nostra Signora. La cattedrale \u00e8 infatti dedicata a Giovanni Evangelista, spesso associato nel culto all'altro Giovanni, il Battista, inoltre la visione di san Giovanni a Patmos era il simbolo della Confraternita. Si tratterebbe dei pannelli laterali di un retablo, di cui porzioni sono oggi ancora nella citt\u00e0 olandese (non riferibili direttamente a Bosch), con sportelli rifatti pi\u00f9 tardi. Se l'ipotesi fosse corretta bisognerebbe anche ammettere che dal \"Giovanni Battista\" sono stati tagliati via circa tredici centimenti, in alto e in basso, come farebbe pensare un particolare troncato a met\u00e0 dal bordo inferiore. Inoltre anche il retro della tavola avrebbe dovuto essere dipinto, come quello di Berlino, forse con \"Storie dell'infanzia di Ges\u00f9\" e la fenice.\nDescrizione e stile.\nGiovanni Battista \u00e8 ritratto disteso un braccio che regge la testa appoggiando il gomito su una roccia liscia, con gli occhi semichiusi in meditazione e con la destra che compie il suo gesto pi\u00f9 tipico, quello di indicare Ges\u00f9 Cristo, in questo caso il suo simbolo, cio\u00e8 l'agnello pasquale. Una riflettografia ha evidenziato come in questa zona esistesse anche il committente inginocchiato, rivolto a destra, verso il centro del retablo. L'iconografia meditativa del santo \u00e8 rara, e si rif\u00e0 forse a un lavoro di Geertgen tot Sint Jans, ora a Berlino, o a un'incisione del \"Maestro di Giovanni Battista\".\nSpiccano poi alcune invenzioni fantasiose tipiche dell'artista, come l'ingombrante vegetale al centro, dai frutti come gusci d'uova sferiche, nei quali beccano alcuni uccelli, o le originali concrezioni di rocce e vegetali che si innalzano sullo sfondo, oltre una foresta."}
{"id": "2069780", "revid": "123906294", "url": "https://it.wikipedia.org/wiki?curid=2069780", "title": "Deposito Centrale Titoli", "text": "Un Sistema di deposito accentrato (SDA) (in inglese CSD: Central Securities Depository) \u00e8 un'organizzazione che tiene in custodia titoli finanziari, sotto forma di certificati cartacei o informatizzati, allo scopo di facilitarne gli scambi di propriet\u00e0. \nI certificati cartacei sono depositati in un posto sicuro, come un caveau di banca, e vengono definiti immobilizzati. I certificati informatizzati sono memorizzati su supporti informatici e vengono definiti dematerializzati.\nIl vantaggio \u00e8 evidente: una volta accentrati i titoli in un deposito, in caso di compravendita, non \u00e8 pi\u00f9 necessario scambiarseli materialmente come avviene per il denaro contante o gli assegni ma \u00e8 sufficiente annotare il nuovo proprietario.\nSolitamente le organizzazioni che fungono da CSD si occupano anche delle operazioni connesse all'effettiva compravendita, effettuate normalmente sui mercati finanziari, come la compensazione ed il regolamento dei titoli.\nIn Italia il servizio di Sistema di deposito accentrato \u00e8 effettuato da Monte Titoli.\nIn India.\nIl Central Depository Services (India) Ltd \u00e8 il secondo operatore indiano in ordine cronologico e per dimensioni nella regolazione contabile dei pagamenti e nel trasferimento della propriet\u00e0 degli strumenti finanziari, quali: azioni, obbligazioni, obbligazioni, quote di fondi comuni di investimento, fondi di investimento alternativi, certificati di deposito (CD), commercial paper (CP), titoli di stato e buoni del tesoro. \nFu fondato a febbraio del '99 a Mumbai, dove al 2019 ha sede, tre anni dopo la costituzione del National Securities Depository Limited.\nDal 2017 \u00e8 quotato al Mumbai Stock Exchange."}
{"id": "2069785", "revid": "287204", "url": "https://it.wikipedia.org/wiki?curid=2069785", "title": "Raghudebbati", "text": " \nRaghudebbati \u00e8 una suddivisione dell'India, classificata come \"census town\", di 11.878 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 31' 32 N e 88\u00b0 11' 45 E e ha un'altitudine di 7 .\nSociet\u00e0.\nEvoluzione demografica.\nAl censimento del 2001 la popolazione di Raghudebbati assommava a 11.878 persone, delle quali 6.084 maschi e 5.794 femmine. I bambini di et\u00e0 inferiore o uguale ai sei anni assommavano a 1.663, dei quali 862 maschi e 801 femmine. Infine, coloro che erano in grado di saper almeno leggere e scrivere erano 6.948, dei quali 3.954 maschi e 2.994 femmine."}
{"id": "2069786", "revid": "1833487", "url": "https://it.wikipedia.org/wiki?curid=2069786", "title": "Scolapasta", "text": "Lo scolapasta, chiamato anche colapasta e colabrodo, \u00e8 un utensile che viene usato per separare i cibi dall'acqua di cottura. \nUso comune.\nCome dice il nome l'uso prevalente \u00e8 quello di scolare la pasta, ma viene usato anche nella preparazione di verdure o altri alimenti quando si deve eliminare nello stesso momento tutta l'acqua o altro liquido e trattenere, sgocciolata, la parte solida. \nIl colapasta tradizionale \u00e8 di forma semisferica cava, con due manici contrapposti sul bordo e una basetta o piedini per non rovesciarsi. \nEsistono anche colapasta cilindrici, generalmente abbinati a pentola di simile diametro e profondit\u00e0 che consentono di togliere i cibi dal liquido direttamente sul piano di cottura e trasferirli in altra pentola per l'operazione successiva. Il materiale pi\u00f9 usato \u00e8 il metallo: alluminio, acciaio inox, ferro smaltato, seguito dalla plastica.\nIl colapasta \u00e8 un derivato dei primi colatoi e colini di epoca etrusca e poi romana (\"colum\"), costituite in principio da utensili in tela, terracotta e in seguito rame usati in cucina, per colare cibi di vario genere, inclusi vino o verdure. La prima testimonianza italiana di uno strumento realizzato per scolare la pasta per\u00f2 si avr\u00e0 pi\u00f9 tardi, \u00e8 del 1363 e riguarda la \"caza lasagnaria\", un particolare tipo di mestolo forato, in dotazione ai \"lasagnari\", ovvero i pastai imbarcati sulle galee della Repubblica di Genova.\nUso simbolico.\nLo scolapasta \u00e8 utilizzato come copricapo dagli adepti del culto goliardico del pastafarianesimo."}
{"id": "2069787", "revid": "6923", "url": "https://it.wikipedia.org/wiki?curid=2069787", "title": "L'astuto papero del varco di Culebra", "text": "L'astuto papero del varco di Culebra (\"The Sharpie of the Culebra Cut\") \u00e8 una storia a fumetti Disney, creata da Don Rosa nel 2001. Questa storia \u00e8 un'appendice alla \"Saga di Paperon de' Paperoni\". Nella storia compaiono due dediche a Barks, che iniziano e concludono quest'avventura. Nella prima vignetta appare il famoso D.U.C.K.. Nell'ultima vignetta, nell'articolo del giornale, si cela la scritta \"C B 1901-2000\".\nTrama.\nPaperone racconta ai nipoti della sua giovinezza, quando commise un affare sbagliato, a Panama, durante i lavori per la costruzione del canale. In base all'accordo con l'allora presidente degli Stati Uniti e direttore dei lavori Theodore Roosevelt, Paperone, proprietario di una montagna che si trovava sul tracciato del canale, avrebbe ceduto (dietro pagamento) quest'ultima agli USA solo a patto che Theodore in persona lo aiutasse a scavare il favoloso tesoro nascosto nelle viscere del monte. Fra tentativi di colpi di stato da parte dei generali panamensi, bevande letali e scontri armati, l'avventura finisce bene. Ma al momento di chiedere un prezzo favoloso a Roosevelt per il territorio in suo possesso, Paperone sviene e la scelta tocca alle due sorelle che naturalmente scelgono il prototipo del Teddy Bear, di propriet\u00e0 di Teddy Roosevelt. Ma anche quell'errore scottante nella mente dell'astuto affarista gira a suo favore: Qui, Quo e Qua gli fanno notare che il peluche ha un enorme valore storico, e infatti Paperone riesce a venderlo poco dopo per due milioni di dollari.\nStoria editoriale.\nLa storia \u00e8 stata pubblicata su varie testate in tutto il mondo e in Italia per la prima volta su \"Zio Paperone\" n. 148 del 2002 e poi ristampata varie volte."}
{"id": "2069788", "revid": "599013", "url": "https://it.wikipedia.org/wiki?curid=2069788", "title": "Terence Sydney Airey", "text": "Famiglia e educazione.\nAirey era figlio di Sydney Airey. Fu educato alla Gresham's School di Holt, e alla Reale Accademia Militare di Sandhurst.\nAirey spos\u00f2 in Egitto il 1\u00ba novembre 1933 Constance Hedley, che gli diede un figlio, John Francis St George Airey. Questo matrimonio termin\u00f2 nel 1947 e Airey spos\u00f2 in seguito Bridget Georgiana Vesey, figlia del colonnello Thomas Eustace Vesey e di Lady Cecilia Kathleen Browne, figlia del 5\u00ba Conte di Kenmare.\nServizio postbellico.\nAlla fine della Seconda guerra mondiale Airey \nNel 1947 \nDopo il suo servizio a Trieste, Airey \nIl suo ultimo incarico militare fu di "}
{"id": "2069789", "revid": "72396", "url": "https://it.wikipedia.org/wiki?curid=2069789", "title": "Ian Cairns", "text": "Abbandona la scuola dopo il diploma e diventa costruttore di tavole da surf. Diventa campione del mondo di surf nel 1973.\nNel 1983 ha fondato l'Association of Surfing Professionals, poi rinominata World Surf League nel 2014."}
{"id": "2069793", "revid": "287204", "url": "https://it.wikipedia.org/wiki?curid=2069793", "title": "Raghunathchak", "text": " \nRaghunathchak \u00e8 una suddivisione dell'India, classificata come \"census town\", di 5.477 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 35' 37 N e 87\u00b0 07' 33 E.\nSociet\u00e0.\nEvoluzione demografica.\nAl censimento del 2001 la popolazione di Raghunathchak assommava a 5.477 persone, delle quali 2.953 maschi e 2.524 femmine. I bambini di et\u00e0 inferiore o uguale ai sei anni assommavano a 691, dei quali 364 maschi e 327 femmine. Infine, coloro che erano in grado di saper almeno leggere e scrivere erano 3.340, dei quali 2.033 maschi e 1.307 femmine."}
{"id": "2069805", "revid": "57342", "url": "https://it.wikipedia.org/wiki?curid=2069805", "title": "Notte italiana", "text": "Notte italiana \u00e8 un film del 1987 diretto da Carlo Mazzacurati.\nLa pellicola \u00e8 frutto di un fortunato triplice esordio: Nanni Moretti come produttore (\u00e8 il primo film prodotto dalla neonata Sacher Film della coppia Moretti-Barbagallo), Carlo Mazzacurati alla regia e Marco Messeri protagonista.\nCarlo Mazzacurati ha vinto per questo film il Nastro d'argento al miglior regista esordiente, mentre Marco Messeri \u00e8 stato premiato con il Globo d'oro come miglior attore dell'anno.\nTrama.\nIl film \u00e8 ambientato nel delta del Po, una zona dove si estraeva il metano con il pericolo di far sprofondare la terra. L'avvocato Morsiani si trasferisce nella zona per stimare un terreno; ha una storia d'amore con Daria e tutto sembra andare bene. Ma nel corso del suo lavoro Morsiani viene a conoscenza di tanti fatti, alcuni dei quali contro la legge: speculazioni edilizie ed estrazioni illecite. Emerge anche la morte di un ispettore minerario che aveva scoperto l'esistenza di alcuni pozzi clandestini. In questa morte sembra essere implicato anche il padre di Daria. L'avvocato capisce che ora \u00e8 in pericolo e tenta di fuggire.\nCritica.\n\"... quadro padano tinto di giallo, ben interpretato...\" **\u00bd\nColonna sonora.\nLa colonna sonora composta da Fiorenzo Carpi vinse il Ciak d'oro per la migliore musica originale."}
{"id": "2069809", "revid": "320578", "url": "https://it.wikipedia.org/wiki?curid=2069809", "title": "Figure di ornitomorfi", "text": ""}
{"id": "2069811", "revid": "287204", "url": "https://it.wikipedia.org/wiki?curid=2069811", "title": "Raigachhi", "text": " \nRaigachhi \u00e8 una suddivisione dell'India, classificata come \"census town\", di 6.728 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 36' 26 N e 88\u00b0 26' 55 E.\nSociet\u00e0.\nEvoluzione demografica.\nAl censimento del 2001 la popolazione di Raigachhi assommava a 6.728 persone, delle quali 3.445 maschi e 3.283 femmine. I bambini di et\u00e0 inferiore o uguale ai sei anni assommavano a 1.074, dei quali 549 maschi e 525 femmine. Infine, coloro che erano in grado di saper almeno leggere e scrivere erano 3.707, dei quali 2.000 maschi e 1.707 femmine."}
{"id": "2069813", "revid": "287204", "url": "https://it.wikipedia.org/wiki?curid=2069813", "title": "Raghunathpur", "text": " \nRaghunathpur \u00e8 una suddivisione dell'India, classificata come \"municipality\", di 1.707 abitanti, situata nel distretto di Purulia, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 33' 0 N e 86\u00b0 40' 0 E e ha un'altitudine di 154 .\nSociet\u00e0.\nEvoluzione demografica.\nAl censimento del 2001 la popolazione di Raghunathpur assommava a 1.707 persone, delle quali 11.326 maschi e 10.486 femmine. I bambini di et\u00e0 inferiore o uguale ai sei anni assommavano a 2.640, dei quali 1.395 maschi e 1.245 femmine. Infine, coloro che erano in grado di saper almeno leggere e scrivere erano 13.317, dei quali 8.043 maschi e 5.274 femmine."}
{"id": "2069821", "revid": "729019", "url": "https://it.wikipedia.org/wiki?curid=2069821", "title": "Gran Premio motociclistico del Giappone 2004", "text": "Il Gran Premio motociclistico del Giappone 2004 corso il 19 settembre, \u00e8 stato il dodicesimo Gran Premio della stagione 2004 e ha visto vincere nella MotoGP la Honda di Makoto Tamada, nella classe 250 la Honda di Daniel Pedrosa e nella classe 125 la Honda di Andrea Dovizioso.\nDopo essere stato teatro delle edizioni del Gran Premio motociclistico del Pacifico, il circuito di Motegi viene destinato ad ospitare questo Gran Premio in sostituzione del circuito di Suzuka, dopo l'incidente mortale dell'anno prima di Daijir\u014d Kat\u014d.\nLa gara della classe 125 \u00e8 stata interrotta dopo 8 giri a causa di un incidente. La gara \u00e8 ripartita per 13 giri, con la griglia di partenza determinata dall'ordine d'arrivo della prima parte di gara. L'ordine d'arrivo della seconda parte ha determinato il risultato finale."}
{"id": "2069824", "revid": "120530453", "url": "https://it.wikipedia.org/wiki?curid=2069824", "title": "Danielle Casanova", "text": "Infanzia e giovinezza.\nFiglia di insegnanti, Vincentella Perini dopo gli studi secondari a Ajaccio frequent\u00f2 le superiori a Le Luc nel Varo. Poi si iscrisse alla scuola dentaria di Parigi. Ader\u00ec all'Unione federale degli studenti, organizzazione studentesca di sinistra di cui divenne responsabile. Dove conobbe suo marito, Laurent Casanova. Nel 1928 entr\u00f2 a far parte della Giovent\u00f9 comunista.\nAttivit\u00e0 politica tra le due guerre.\nVenne poi eletta membro del comitato centrale al settimo congresso nel giugno 1932, poi divenne direttrice del movimento nel febbraio 1934 dove era l'unica donna. A causa di un aumento di iscritti alla Giovent\u00f9 comunista, l'ottavo congresso riunito a Marsiglia nel 1936 decise di fondare l'Union des jeunes filles de France. Questa associazione mirava a creare una movimento femminista giovanile pacifista e antifascista. Eletta segretaria dell'UJFF al primo congresso del 1936, organizz\u00f2 gli aiuti alle vittime della Guerra civile spagnola.\nClandestinit\u00e0 e resistenza.\nNel settembre 1939 entr\u00f2 insieme al Partito Comunista Francese in clandestinit\u00e0 e contribu\u00ec alla nascita del quotidiano Le Trait d'Union, dall'ottobre 1940 partecipa alla creazione di comitati di donne nella regione di Parigi e a diffondere clandestinamente \"Pens\u00e9e libre\" e a fondare \"Voix des femmes\". Organizz\u00f2 manifestazioni contro gli occupanti.\nVenne arrestata dai gendarmi il 15 febbraio 1942 e imprigionata alla Sant\u00e9 a Parigi poi al forte di Romainville fino ad agosto del 1942, fu deportata a Auschwitz il 24 gennaio 1943 dove pratic\u00f2 chirurgia dentistica nell'infermeria del campo. Continu\u00f2 ad organizzare manifestazioni che portarono alla solidariet\u00e0 dei deportati. Mor\u00ec il 9 maggio 1943 di febbre tifoide.\nRicordo postumo.\nEroina della resistenza, nel dopoguerra le vennero dedicate numerose strade, scuole soprattutto nei comuni governati dal Partito Comunista Francese. Uno dei traghetti della Corsica Linea (ex SNCM), che collega Marsiglia alla Corsica si chiama \"Danielle Casanova\".\nA Danielle Casanova \u00e8 dedicato anche un liceo nella cittadina di Givors nella regione Rodano-Alpi situata tra Vienne e Lione e una scuola materna a Argenteuil nell'\u00cele-de-France non lontano da Parigi."}
{"id": "2069829", "revid": "287204", "url": "https://it.wikipedia.org/wiki?curid=2069829", "title": "Rajarhat Gopalpur", "text": " \nRajarhat Gopalpur \u00e8 una suddivisione dell'India, classificata come \"municipality\", di 271.781 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 36' 26 N e 88\u00b0 31' 13 E.\nSociet\u00e0.\nEvoluzione demografica.\nAl censimento del 2001 la popolazione di Rajarhat Gopalpur assommava a 271.781 persone, delle quali 140.179 maschi e 131.602 femmine. I bambini di et\u00e0 inferiore o uguale ai sei anni assommavano a 27.514, dei quali 14.102 maschi e 13.412 femmine. Infine, coloro che erano in grado di saper almeno leggere e scrivere erano 207.632, dei quali 113.237 maschi e 94.395 femmine."}
{"id": "2069834", "revid": "1442080", "url": "https://it.wikipedia.org/wiki?curid=2069834", "title": "I Raggruppamento Motorizzato", "text": "Il Primo Raggruppamento Motorizzato fu un'unit\u00e0 da combattimento del Regio Esercito italiano, costituita a livello di brigata ad essere inquadrata nell'Esercito Cobelligerante Italiano.\nCreato a San Pietro Vernotico in provincia di Brindisi in piena Seconda guerra mondiale, sulla base del Comando fanteria della Divisione \"Legnano\", il 27 novembre 1943 per partecipare alla Campagna d'Italia al fianco degli Alleati, il Raggruppamento fu comandato dal generale Vincenzo Dapino, a cui succedette il generale Umberto Utili sotto il quale venne ingrandito e trasformato nel Corpo Italiano di Liberazione.\nIl Primo Raggruppamento Motorizzato fu la prima grande unit\u00e0 militare dell'Esercito Cobelligerante Italiano a prendere parte alle operazioni della Campagna d'Italia accanto alle forze alleate dopo i fatti seguiti alla proclamazione dell'armistizio dell'8 settembre 1943.\nLa bandiera di guerra era quella della divisione \"Legnano\". Il simbolo del reparto era lo scudetto sabaudo bordato d'azzurro.\nStoria.\nLa formazione.\nGi\u00e0 da met\u00e0 settembre 1943 il Regio Esercito era in grado di fornire immediatamente allo sforzo alleato almeno un corpo d'armata, il LI Corpo d'Armata, con a disposizione due divisioni di Fanteria (\"Piceno\" e \"Legnano\"), due costiere (209\u00b0 e 210\u00b0) e una brigata costiera (XXXI); nonostante questo, dal settembre 1943, le autorit\u00e0 d'occupazione decisero di non avvalersi del contributo militare italiano. Il 21 settembre Mac Farlane comunicava a Badoglio che \"per ordine superiore le truppe italiane non avrebbero dovuto pi\u00f9 partecipare a combattimenti fino a nuovo ordine\". Le proteste del governo regio e le insistenze dei comandi italiani (in concomitanza con la creazione nel nord della RSI) fecero s\u00ec che gli Alleati rivedessero questa decisione, e solo tre giorni dopo autorizzarono la costituzione di un'unit\u00e0 a livello di divisione leggera che sarebbe entrata in linea sull'Appennino inquadrata nelle forze americane. Il 26 settembre 1943 il sottocapo di stato maggiore dell'esercito, generale De Stefanis, con l'ordine di operazioni n.761 Op. prevedeva che:\nIl Raggruppamento venne posto alle dipendenze del II Corpo d'Armata americano comandato dal generale Geoffrey Keyes il 14 novembre 1943, dopo una esercitazione sul campo dall'esito positivo. La disponibilit\u00e0 di uomini era elevata, visto il numero di sbandati presenti nei campi di raccolta della Puglia, come Galatina, Maglie, Lecce, ma mancavano gli armamenti, il vestiario e i mezzi di trasporto; per fornire una quantit\u00e0 sufficiente di scarpe, per esempio, il generale Ambrosio dispose che \"al personale di truppa della Regia Marina e della Regia Aeronautica sia lasciato un solo paio di calzature...\".\nA met\u00e0 novembre dallo Stato Maggiore del Regio Esercito giunse l'ordine di inviare in licenza illimitata i sottufficiali non di carriera e i militari di truppa delle classi 1911 e 1912. Per il Raggruppamento signific\u00f2 la perdita di circa 600 uomini fra i pi\u00f9 addestrati, a tre-quattro settimane dal previsto impiego operativo. Il generale Vincenzo Dapino non riusc\u00ec ad ottenere dal governo l'assegnazione di una indennit\u00e0 speciale di operazioni, in maniera da rendere il soldo percepito dai combattenti italiani non troppo inferiore a quello elargito dalla 5\u00aa Armata USA ai propri militari: un fatto che incise negativamente sul morale, tanto da spingere il comandante a concedere di sua iniziativa un assegno straordinario di 10 lire per la truppa e 18 per i marescialli. In compenso - dal comando USA della 5\u00aa Armata - Dapino ottenne una tabella viveri simile a quella americana, ma che non comprendeva alcuni generi di conforto, come il vino e le sigarette. Per questa necessit\u00e0 tuttavia il ministero della Guerra di Brindisi rifiut\u00f2 (l'11 dicembre, dopo il primo combattimento a Monte Lungo) un invio - poich\u00e9 \"codesto Raggruppamento svolge attivit\u00e0 a favore degli Alleati ed \u00e8 da questi vettovagliato\". Dapino anche in questo caso dichiar\u00f2 che in mancanza di rifornimenti, avrebbe provveduto a comprare di sua iniziativa quanto necessario alla truppa. Dapino rispose con una protesta formale il 19 dicembre. Contest\u00f2 la decisione del Ministero e annunci\u00f2 che avrebbe continuato a distribuire generi di conforto \"ogni qual volta le truppe ne abbiano la necessit\u00e0. Soldati che vivono per pi\u00f9 giorni in posizioni di montagna, al freddo e alla pioggia, senza poter fare la tenda e confezionare il rancio e sottoposti a continue azioni di fuoco dell'avversario, e reparti che fanno faticose corv\u00e9 notturne per trasportare in linea munizioni, viveri ed acqua non svolgono attivit\u00e0 a favore degli Alleati ma rappresentano le sole truppe dell'Esercito Italiano che presentemente stanno combattendo\". In generale - tuttavia - il morale delle truppe veniva considerato alto tanto dai comandi italiani che da quelli alleati\nL'impiego operativo.\nPer valutare le capacit\u00e0 del reparto, il comando della V Armata statunitense fece predisporre una esercitazione tattica a Montesarchio il 26 novembre, che eccettuato il morale non soddisfece le aspettative degli Alleati, tranne che per la 51\u00aa sezione di sanit\u00e0 (lodata per la prontezza degli allestimenti e l'affiatamento dei portaferiti), ma li convinse ad accettarne l'impiego operativo.\nIl 29 novembre 1943 Keyes comunic\u00f2 a Dapino l'intenzione di utilizzare l'unit\u00e0 in un'azione offensiva a Monte Lungo. Il 3 dicembre il Raggruppamento venne aggregato operativamente alla 36\u00aa Divisione americana \"Texas\" e venne inizialmente incaricato di partecipare allo sfondamento della Linea Bernhardt, nel settore di Caserta. Qui, a Montelungo, il reparto ebbe il battesimo del fuoco, con perdite sanguinose e soprattutto un alto numero di dispersi; l'8 dicembre 1943 venne effettuato un primo assalto, andato a vuoto a causa della scarsa coordinazione con gli americani, la mancanza di informazioni precise sull'effettiva consistenza delle difese tedesche e di una adeguata preparazione e copertura d'artiglieria, che cost\u00f2 alla sola 2\u00aa compagnia allievi ufficiali bersaglieri 32 morti, 40 feriti e 12 dispersi, con 4 ufficiali su 5 morti, oltre a varie perdite tra i due battaglioni di fanteria del 67\u00ba reggimento impegnati. In seguito alle considerazioni espresse da Dapino al suo comando americano di riferimento, venne migliorata la coordinazione e l'appoggio d'artiglieria, e il Raggruppamento riusc\u00ec a conquistare Montelungo il 16 dicembre successivo. Il bilancio complessivo delle perdite tra le due azioni fu di 80 morti, 190 feriti e 160 dispersi ma impression\u00f2 gli Alleati che, secondo una frase del generale Utili, avevano impegnato gli italiani \"in funzione di cavie\".\nL'episodio fu marginale dal punto di vista della Campagna d'Italia, ma fu la prima occasione per le truppe italiane di essere ammesse a combattere contro i tedeschi come unit\u00e0 organica accanto alle forze alleate. All'inizio del 1944 il generale Utili assunse il comando, ed oltre ad impedire il frazionamento dell'unit\u00e0 e l'impiego nelle retrovie come uomini di fatica del personale combattente, riorganizz\u00f2 il reparto; venne effettuato l'avvicendamento del 67\u00ba reggimento fanteria con il 68\u00b0, reinquadrati i due battaglioni del 4\u00ba Reggimento bersaglieri che erano stati aggregati ed inseriti un battaglione di paracadutisti (su tre compagnie) della divisione Nembo, un reparto di alpini e uno di incursori, che portarono la consistenza numerica del Raggruppamento a 9500 uomini. Il 5 febbraio il Raggruppamento viene aggregato al Corpo di Spedizione francese nella parte di Abruzzo vicina a monte Marrone, e il 4 marzo respinge un attacco tedesco. Il 26 marzo il corpo francese viene ritirato dalla linea del fronte e gli italiani posti alle dipendenze del II Corpo polacco del generale Anders, ed il 31 marzo alcuni reparti, tra i quali il Battaglione alpini \"Piemonte\" e i paracadutisti, vengono impegnati nella battaglia di Monte Marrone senza per\u00f2 riuscire a scalzare i reparti tedeschi dalla vetta.\nLa confluenza nel \"Corpo Italiano di Liberazione\".\nIl 15 aprile anche i polacchi vengono sostituiti e il Raggruppamento passa alle dipendenze britanniche, proseguendo la tendenza che voleva evitare la costituzione di unit\u00e0 italiane troppo forti dal punto di vista organico, e sempre alle dipendenze di grandi unit\u00e0 alleate. A quel punto il Raggruppamento assorb\u00ec altri due battaglioni di paracadutisti ed altri reparti arrivando a contare circa 14.000 effettivi, e divenne il nucleo iniziale del Corpo Italiano di Liberazione, sempre comandato dal generale Utili, che arriv\u00f2 a contare circa 30.000 effettivi alla fine del 1944.\nOrganico ed equipaggiamenti.\nIl Raggruppamento aveva la consistenza di una brigata, essendo costituito dal 67\u00ba Reggimento di fanteria della divisione \"Legnano\", dal LI Battaglione bersaglieri allievi ufficiali di complemento, dall'11\u00ba Reggimento artiglieria, dal V Battaglione controcarri, da aliquote del Genio e servizi. Il 4 novembre il reparto ricevette dal II distretto militare alleato in Italia l'ordine di movimento da San Pietro Vernotico verso Avellino, con tabelle di marcia prefissate, che si sarebbe dovuto concludere entro l'8 novembre, ma che non vennero assolutamente rispettate a causa delle precarie condizioni dei mezzi, gi\u00e0 normalmente non all'altezza degli omologhi alleati, e delle condizioni meteo che resero vari ponti provvisori pericolanti. I suoi organici comprendevano uomini di tutte le regioni d'Italia e di diverse Armi Forze Armate, per complessive 5.000 unit\u00e0. Il Raggruppamento soffriva di carenza di ufficiali esperti, anche a causa del fatto che ad una richiesta del generale Dapino di inviare al Rgpt alcuni ufficiali superiori, il comando della 7\u00aa Armata rispose che \"nessun ufficiale in SPE dipendente dalla 7\u00aa Armata gradisce l'incarico\", e per giunta il capo di Stato Maggiore dell'unit\u00e0 fu avvicendato durante la permanenza ad Avellino.\nL'equipaggiamento dell'unit\u00e0 invece lasciava molto a desiderare. Secondo gli osservatori alleati, \"...il materiale oltre che essere insufficiente, fa piet\u00e0\" e in una nota degli osservatori alleati uno degli interpreti italiani colse la frase \"...sono degli straccioni...\". Contemporaneamente Radio Londra il 4 novembre parlava di un \"forte e potente raggruppamento motorizzato\" \"dotato delle migliori e pi\u00f9 potenti armi\" ma che verr\u00e0 ironicamente denominato \"moto-appiedato\". La precariet\u00e0 iniziava dalle uniformi, logore e raccogliticce. In una lettera che il generale Dapino invi\u00f2 ai comandi del LI corpo e allo SMRE, veniva elencata la mancanza di depositi di munizioni, automezzi, pneumatici e pezzi di ricambio, strumentazione del battaglione Genio, scarpe, giubbe per i motociclisti e impermeabili. La lettera rimase senza risposta.\nIl Raggruppamento per essere effettivamente \"motorizzato\" era stato dotato di tutti i camion reperiti, molti dei quali in condizioni pi\u00f9 che precarie. Tuttavia forti problemi furono causati dalla requisizione dei mezzi efficienti del LI Corpo d'Armata ordinata dagli Alleati. Inoltre gli Alleati - i britannici in particolare - avevano requisito al LI Corpo anche uniformi ed equipaggiamenti da destinare con urgenza ai partigiani iugoslavi, svuotando i magazzini della neonata Grande Unit\u00e0 che in compenso non aveva avuto alcun aiuto alleato in termini di materiali. Gli americani proposero di assegnare all'unit\u00e0 un reparto salmerie someggiato, ma il Comando Supremo italiano rifiut\u00f2, ritenendo inapplicabile il binomio \"mulo-autocarro\". Una decisione su cui il Comando torn\u00f2 in seguito, assegnando al Raggruppamento una batteria someggiata da 75/18 e il 250\u00ba Reparto Salmerie dopo i fatti d'arme a Monte Lungo (quando l'unit\u00e0 era passata, da gennaio 1944, sotto il comando di Umberto Utili).\nOrdine di battaglia.\nComandante: generale di brigata Vincenzo Dapino\nLa forza del raggruppamento era di circa 5000 effettivi"}
{"id": "2069836", "revid": "287204", "url": "https://it.wikipedia.org/wiki?curid=2069836", "title": "Peter Eastgate", "text": "Eastgate \u00e8 cresciuto a Dalum, un sobborgo di Odense, in Danimarca. In seguito ha frequentato l'Universit\u00e0 di Aarhus per studiare economia, ma ha lasciato presto gli studi per giocare a poker a tempo pieno.\nIl suo primo risultato significativo \u00e8 stato il piazzamento all'EPT di Copenaghen e il tavolo finale del Irish Poker Open 2007.\nAl 2010 \u00e8 il secondo pi\u00f9 giovane giocatore ad aver vinto il Main Event delle World Series of Poker, preceduto da Joe Cada: dopo il testa a testa con Ivan Demidov ha vinto 9.152.416$ e il titolo di campione del mondo 2008. Vincendo il Main Event a 22 anni, ha strappato il primato di giocatore pi\u00f9 giovane a vincere il torneo stesso a Phil Hellmuth (che all'epoca aveva 24 anni). Nell'ottobre 2010 ha raggiunto il primo tavolo finale EPT, chiudendo al secondo posto dietro Aaron Gustavson la tappa di Londra e vincendo la cifra di 530.000\u00a3. Ha poi raggiunto un altro tavolo finale EPT a Deauville, chiudendo ottavo e vincendo 70.000\u20ac.\nSi calcola abbia vinto in tornei live circa 11 milioni di dollari.\nDopo una pausa dal gioco nel 2010, Eastgate ha annunciato il ritorno ai tavoli nel febbraio 2011."}
{"id": "2069838", "revid": "211345", "url": "https://it.wikipedia.org/wiki?curid=2069838", "title": "Mignonnettes", "text": ""}
{"id": "2069840", "revid": "287204", "url": "https://it.wikipedia.org/wiki?curid=2069840", "title": "Rajpur Sonarpur", "text": " \nRajpur Sonarpur \u00e8 una suddivisione dell'India, classificata come \"municipality\", di 336.390 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 26' 18 N e 88\u00b0 25' 55 E e ha un'altitudine di 9 .\nSociet\u00e0.\nEvoluzione demografica.\nAl censimento del 2001 la popolazione di Rajpur Sonarpur assommava a 336.390 persone, delle quali 173.591 maschi e 162.799 femmine. I bambini di et\u00e0 inferiore o uguale ai sei anni assommavano a 29.941, dei quali 15.472 maschi e 14.469 femmine. Infine, coloro che erano in grado di saper almeno leggere e scrivere erano 262.572, dei quali 144.196 maschi e 118.376 femmine."}
{"id": "2069846", "revid": "729019", "url": "https://it.wikipedia.org/wiki?curid=2069846", "title": "Gert Smal", "text": "Biografia.\nSmal, flanker nativo di Kimberley (Provincia del Capo Settentrionale) milit\u00f2 nella selezione dell'allora , per poi trasferirsi al di Citt\u00e0 del Capo; con tale formazione vinse tre Currie Cup.\nSi trasfer\u00ec in Italia e milit\u00f2 fino al 1990 nel , intervallando la sua militanza nella compagine rossoblu con una stagione, corrispondente all'interruzione estiva nell'Emisfero Nord, in Sudafrica, sempre nello Western Province.\nCon il Rovigo Smal vinse due scudetti, nel 1988 e nel 1990.\nA causa del bando internazionale inflitto al suo Paese per via dell\"'apartheid\", Smal non disput\u00f2 incontri di rilievo in Nazionale sudafricana: vanta solo 6 \"caps\" ma nessuno relativo a incontri \"full international\".\nDopo il rientro in patria e gli ultimi anni da giocatore, si ritir\u00f2 e divenne allenatore; dopo aver allenato i , formazione di East London, vinse due Currie Cup dal 2000 al 2002 alla guida del e guid\u00f2 gli alla semifinale del Super 12 2004.\nNel 2004 fu chiamato nello staff della Nazionale sudafricana come assistente allenatore di Jake White.\nAll'attivo della conduzione tecnica in Nazionale la vittoria nel Tri Nations 2004 e, soprattutto, nella ; Smal si dimise dopo la vittoria in tale competizione e, a giugno 2008, entr\u00f2 nello staff tecnico della Nazionale irlandese, con un accordo triennale fino al ; tra i primi risultati, il Grande Slam nel Sei Nazioni 2009."}
{"id": "2069855", "revid": "339392", "url": "https://it.wikipedia.org/wiki?curid=2069855", "title": "Sanzione penale pecuniaria", "text": ""}
{"id": "2069857", "revid": "767487", "url": "https://it.wikipedia.org/wiki?curid=2069857", "title": "Ivan Demidov", "text": "\u00c8 stato uno dei \"November Nine\" delle WSOP 2008, ossia uno dei nove partecipanti al tavolo finale del World Series of Poker. Sconfitto nel testa a testa finale da Peter Eastgate, ha vinto la cifra di $5.809.595.\nNel mese di ottobre 2008 ha centrato il tavolo finale del Main Event delle World Series of Poker Europe 2008 a Londra, finendo terzo e vincendo \u00a3334.850. Ad oggi vanta un totale di 4 piazzamenti a premi WSOP."}
{"id": "2069858", "revid": "767487", "url": "https://it.wikipedia.org/wiki?curid=2069858", "title": "DeAngelo Williams", "text": "Carriera nel football americano.\nCarolina Panthers.\nAl college, Williams gioc\u00f2 a football all'Universit\u00e0 di Memphis. Nel Draft NFL 2006 fu selezionato come 27\u00aa scelta assoluta dai Carolina Panthers. Il debutto nella NFL avvenne il 10 settembre 2006 contro gli Atlanta Falcons indossando la maglia numero 34. I primi due anni di carriera li trascorse come riserva del running back titolare DeShaun Foster.\nNella stagione 2008 gioca per la prima volta tutte le 16 gare dei Panthers come titolare, correndo 1.515 yard e 18 touchdown, venendo convocato per il primo Pro Bowl della carriera. Nella stagione 2009, Williams gioc\u00f2 13 partite, tutte come titolare, superando nuovamente le mille yard stagionali.\nIl 24 ottobre 2010, durante la partita contro i San Francisco 49ers, Williams si infortun\u00f2 al piede destro, perdendo tutto il resto della stagione. Il 17 novembre venne inserito nella lista infortunati.\nIl 27 luglio 2011 firm\u00f2 con i Panthers un'estensione contrattuale quinquennale, del valore totale di 43 milioni di dollari. Nella stagione 2011, Williams torn\u00f2 a disputare tutte le 16 partite, 14 delle quali come titolare, correndo per 836 e 7 touchdown.\nNell'ultima gara della stagione 2012, Williams disput\u00f2 la sua miglior partita dell'anno, correndo 210 yard e segnando due touchdown.\nIl primo touchdown della stagione 2013, Williams lo segn\u00f2 nella settimana 8 nella vittoria in trasferta sui Tampa Bay Buccaneers. Il secondo due settimane dopo nella importante vittoria in casa dei quotati San Francisco 49ers. Con una vittoria sui Jets nella settimana 15, Carolina sal\u00ec a un record di 10-4. In quella gara Williams corse 81 yard, ne ricevette 87 e segn\u00f2 un touchdown su ricezione. La domenica successiva segn\u00f2 un touchdown su corsa e con la vittoria sui New Orleans Saints i Panthers ottennero la prima qualificazione ai playoff dal 2008.\nPittsburgh Steelers.\nIl 13 marzo 2015, Williams firm\u00f2 coi Pittsburgh Steelers. Nella prima partita con la nuova maglia, partito come titolare al posto dello squalificato Le'Veon Bell, corse 127 yard su 21 tentativi nella sconfitta esterna coi Patriots. La settimana successiva pareggi\u00f2 il record di franchigia segnando tre touchdown su corsa nella vittoria interna sui 49ers. Bell in seguito fece ritorno in campo ma si infortun\u00f2 dopo breve, cos\u00ec Williams rimase il titolare degli Steelers per il resto dell'annata. Nella settimana 9 corse un massimo stagionale di 170 yard e con due touchdown su corsa super\u00f2 quota cinquanta in carriera, nella vittoria sul filo di lana contro i Raiders. Dopo questa prova, per la seconda volta in carriera fu premiato come running back della settimana. Torn\u00f2 a ricevere tale premio nel tredicesimo turno quando corse 134 yard su 26 tentativi nella vittoria sui Colts. Sette giorni dopo, con due TD nella vittoria sui Bengals, raggiunse quota otto in stagione, il suo massimo dalla stagione 2008. La stagione regolare di Williams si chiuse guidando la NFL per la seconda volta in carriera con 11 touchdown su corsa, assieme ad altri tre giocatori.\nCon Le'Veon Bell nuovamente squalificato per doping, Williams inizi\u00f2 la stagione 2016 come titolare nella vittoria esterna sui Redskins in cui corse 143 yard e segn\u00f2 due touchdown. A 33 anni fu il pi\u00f9 vecchio giocatore a correre almeno 100 yard e 2 TD da Jerome Bettis nel 2005. Per quella prestazione fu premiato come giocatore offensivo della AFC della settimana e come running back della settimana.\nCarriera da nel wrestling.\nIl 2 luglio 2017, Williams ha debuttato come wrestler all'evento Impact Wrestling Slammyversary XV.\nStatistiche.\nStagione regolare"}
{"id": "2069859", "revid": "709565", "url": "https://it.wikipedia.org/wiki?curid=2069859", "title": "Tontosauri", "text": "I Tontosauri (\"The Terrible Thunderlizards\") \u00e8 una serie televisiva canadese a cartoni animati prodotta do Fox Kids e creata da Savage Steve Holland e Bill Kopp come spin off di \"Fl-eek Stravaganza\".\nI Tontosauri.\nLa serie venne trasmessa per la prima volta in Canada e negli Stati Uniti nel 1993, assieme agli episodi di Fl-eek Stravaganza. Fu prodotta dagli studi Nelvana e Fox Kids in Collaborazione con Savage Studios Ltd. La sigla \u00e8 stata composta da Dee Snider dei Twisted Sister.\nLa serie racconta le disavventure di un trio di dinosauri mercenari rilasciati dal carcere con la missione di eliminare i primi due esseri umani, per impedire loro di evolversi e soppiantare i rettili. Nonostante le loro dimensioni e la relativa stupidit\u00e0 dei bersagli, i tre non riescono mai a completare la missione, provocando anzi ingenti e comici danni alla loro Jurassic City.\nPersonaggi.\nDoc Tari.\nDoc \u00e8 il capo del trio, un Parasaurolophus con un con cavo sulla testa dal quale estrae diversi congegni, tra cui una sega circolare. \u00e8 anche l'addetto alle comunicazioni col campo base. Si tratta del pi\u00f9 sveglio della squadra durante le missioni, ed \u00e8 lui in genere a salvare Squat e Kutter dai guai. Il doppiatore originale \u00e8 Savage Steve Holland, che si \u00e8 ispirato ad Arnold Schwarzenegger del film Commando. Il suo motto \u00e8 \"Muoviamoci!\"\nKutter.\nDay Z. Kutter (gioco di parole per \"daisycutter\") \u00e8 uno Stiracosauro, ma viene spesso confuso con un Triceratopo. \u00e8 il secondo nella linea di comando, cos\u00ec come per intelligenza. Indossa una maglietta col teschio ed \u00e8 abile nella lotta con i coltelli. Il doppiatore originale \u00e8 Bill Kopp.\nSquat.\nBo Diddly Squat \u00e8 un teropode verde mela, il pi\u00f9 imbranato del gruppo, che viene spesso offerto volontario per la missioni pericolose. In genere \u00e8 lui a combinare i pasticci pi\u00f9 grossi, ma \u00e8 molto abile con le armi da fuoco. I due doppiatori originali sono stati Jason Priestly e Corey Feldman.\nGenerale Galapagos.\nSi tratta di un grande Tirannosauro verde che indossa una divisa da generale blu con quattro stellette sul cappello. Essendo il responsabile della missione, viene costantemente rimproverato dallo stato maggiore per i fallimenti dei Tontosauri, e altrettanto costantemente sfoga la sua rabbia su di loro. Ha una moglie ed un figlio, che un giorno catturer\u00e0 per caso i due umani. Alle sue dipendenze lavorano anche i due scienziati che progettano le armi segrete del plotone.\nMr. T-Rex.\nAnch'egli un Tirannosauro, \u00e8 l'elemento migliore del reggimento del Generale Galapagos. Si tratta di una parodia di Mr. T, da cui \u00e8 anche doppiato, in particolare Clubber Lang di Rocky III e B.A. Baracus di A-Team. Il suo carattere deciso ed irruente lo porta spesso in contrasto coi Tontosauri, che per\u00f2 lo salvano dai pericoli in cui lo mette la sua temerariet\u00e0. Nel corso della serie introdurr\u00e0 due sue reclute: \"Nate\", un Velociraptor armato di canna di bamb\u00f9 che pratica le arti marziali parodiando Bruce Lee, ed \"El Gordo\", un Ceratosauro convinto di poter sparire alla vista mimetizzandosi con un fiore in testa.\nBill &amp; Scooter.\nSono i due primi Homini Sapiens (\"Homo Sapiens\") mai comparsi sulla Terra, la cui evoluzione comporter\u00e0 l'annientamento dei dinosauri.\nScooter \u00e8 un cavernicolo gaudente con la mania delle invenzioni. le sue creazioni in genere precorrono i tempi di millenni, portando a risultati come l'automobile senza la ruota, il televisore senza elettricit\u00e0 od il pedale del freno senza il freno. Nella serie originale \u00e8 doppiato da Curtis Armstrong.\nLa cavia, e spesso vittima, delle idee di Scooter \u00e8 il suo amico Bill, pi\u00f9 alto e magro del compagno. Si tratta di un tipo nevrotico ed irritabile, alla ricerca di una tranquillit\u00e0 bucolica che non riesce mai ad ottenere. Il suo nemico giurato \u00e8 una lumaca gigante che gli succhia regolarmente il cervello. La sua frase tipica \u00e8 un esasperato \"Quanto dovr\u00f2 soffrire, ancora?\".\nGli Skelesauri.\nSi tratta di una razza di dinosauri Zombi di cui restano solo gli occhi e lo scheletro, che indossano mantelli neri col cappuccio. Vivono nella Zona X, temuta dai dinosauri ed ovviamente segnalata dal cartello \"Benvenuti nella Zona X\". Sono i veri cattivi della serie, il loro scopo \u00e8 annientare Jurassik City ed impadronirsi della Terra, obiettivi costantemente vanificati dai Tontosauri, pi\u00f9 che altro per caso. Il loro malvagio boss \u00e8 \"Thugo\", caratterizzato da denti affilati ed un insopportabile vanit\u00e0, che lo porta a dedicare la maggior parte dei suoi sforzi a migliorare il suo aspetto piuttosto che a sconfiggere i nemici. Lo accompagna sempre un codazzo di Skelesauri ai quali, durante le uscite di scena, impartisce ordini assurdi come eseguirgli la manicure o aiutarlo a scegliere una moquette che s'intoni alle tende nuove. Il suo luogotenente \u00e8 \"Biff\", un tipo effeminato ed appassionato di fiori caratterizzato dai denti storti.\nEquipaggiamento.\nI Tontosauri combattono le loro battaglie armati di mitragliatrici che sparano api assassine, cos\u00ec come i bazooka e le granate a mano. Si tratta di armi pericolose anche per gli Skelesauri, nonostante siano solo ossa, ma spesso finiscono per ritorcersi contro il trio. A parte la mancanza di polvere da sparo, i dinosauri sembrano essere dotati di tutte le tecnologie del nostro tempo. Il loro mezzo pi\u00f9 usato \u00e8 un aeroplano a forma di Pterodattilo, dal quale vengono paracadutati nella giungla dove vivono Bill e Scooter. Talvolta si muovono a bordo di un elicottero. Tra le loro armi segrete vi \u00e8 anche la prima donna della storia, creata dai loro laboratori affinch\u00e9 i due umani si autodistruggano lottando per lei. Sfortunatamente questa sfugge al controllo dei rettili, e diventer\u00e0 un'altra nemica da eliminare. Al contrario di Scooter, le sue invenzioni sono utili, ma forse altrettanto pericolose.\nFrase.\nLa frase dei Tontosauri \u00e8 \"I Tontosauri sono i migliori\"."}
{"id": "2069862", "revid": "287204", "url": "https://it.wikipedia.org/wiki?curid=2069862", "title": "Croce", "text": "Una croce \u00e8 una figura geometrica che \u00e8 fatta di due linee o barre che si incrociano con un angolo retto, in maniera tale che una di esse (o tutt'e due) venga divisa a met\u00e0. \u00c8 uno dei simboli umani pi\u00f9 antichi.\nEtimologia.\nCroce deriva dal latino \"crux\" e indica principalmente uno strumento di pena in uso presso gli antichi soprattutto i Romani. Secondo alcuni a sua volta il vocabolo latino deriva dal fenicio.\nLa croce come simbolo religioso.\nLa croce nelle religioni del passato.\nIn Europa, numerosi rinvenimenti di raffigurazioni a forma di croce datano dell'et\u00e0 della Pietra, fino all'epoca pre-cristiana. Il simbolo di Odino nella mitologia norrena era una croce in un cerchio, chiamata croce celtica.\nSimile a una croce ma con un cerchio posto in alto, \u00e8 anche il simbolo egiziano dell'ankh. L'ankh era il simbolo della vita per l'antica religione egizia, con un forte legame con la riproduzione e la rinascita\u00a0\u2013 come altri simboli di adorazione nel paganesimo antico, aveva a che fare con rappresentazioni sessuali. Secondo l\"Expository Dictionary of New Testament Words\", la croce \u00abebbe la sua origine nell'antica Caldea, e fu usata come il simbolo del dio Tammuz (essendo a forma del mistico Tau, iniziale del suo nome) in quel paese e nei paesi limitrofi\u00bb.\nLa croce nel cristianesimo.\nLa croce \u00e8 il principale simbolo della religione cristiana e ricorda la crocifissione di Ges\u00f9 e la salvezza portata dalla sua passione e dalla sua morte. Per la maggioranza dei cristiani la Croce cristiana \u00e8 quindi un simbolo dell'amore di Dio, in quanto \u00e8 una rappresentazione della morte che Cristo ha voluto per redimere gli uomini. Il simbolo della croce si impose comunque lentamente tra i cristiani, anche perch\u00e9 anticamente la croce era un simbolo di biasimo (\"Lettera agli Ebrei\", ): il suo uso si diffuse principalmente a partire dal IV secolo, mentre la tradizionale collocazione della croce sull'altare si ebbe a partire dal Medioevo.\nIl segno della croce, di uso comune tra i cristiani, pu\u00f2 avere pi\u00f9 valenze: preghiera, benedizione e altro.\nSecondo una leggenda l'albero dal quale fu ricavato il legno della Croce nacque da uno dei tre semi (cedro, cipresso, pino) posto nella bocca di Adamo alla sua morte. Secondo un'altra versione della leggenda, nella bocca di Adamo alla sua morte fu posto un ramoscello dell'Albero della Vita donato al figlio Set dall'Arcangelo Michele, che poi crebbe dando vita ad un nuovo albero.\nLa croce, sin dall'origine, esprime e simboleggia un\"imago mundi\" corrispondente a uno degli atti dell'uomo, quello di orientarsi sia in senso spaziale temporale, sia nella dimensione trascendente; simbolo trasmesso dalla tradizione, che il Cristianesimo conserv\u00f2 inglobandolo nella propria teologia della Redenzione.\nLa croce nell'Islam.\nIl Corano afferma che Dio non ha lasciato morire Ges\u00f9 sulla croce, ma che sulla croce ci sia finito un sosia. Ges\u00f9 invece, in quanto profeta di Dio, sarebbe stato assunto in cielo prima della sua morte. Questa tradizione deriva dal docetismo.\nCos\u00ec, la croce non \u00e8 un simbolo della religione islamica.\nLa croce nelle bandiere nazionali.\nVarie bandiere hanno la croce, tra di esse quelle di tutti i paesi scandinavi, e molte bandiere nazionali dell'emisfero australe raffigurano la Croce del Sud, una costellazione la cui forma ricorda quella di una croce. Alcuni paesi dell'ex area coloniale Britannica hanno incorporato nella loro bandiere quelle presenti nella bandiera del Regno unito, la \"Union Jack\". Infatti la Union Jack contiene al suo interno la Croce di San Giorgio inglese (croce rossa in campo bianco), la croce di Sant'Andrea scozzese (croce diagonale bianca in campo azzurro scuro), e la croce di San Patrizio irlandese (croce diagonale rossa in campo bianco). La bandiera della Svizzera mostra una croce greca all'interno di un quadrato. L'emblema della Croce Rossa deriva dalla bandiera svizzera, alla quale sono stati invertiti i colori.\nBandiere nazionali con croci\nAltre bandiere e stemmi con croci\nArchitettura.\nPi\u00f9 edifici religiosi sono a pianta cruciforme\nAraldica.\nLa croce \u00e8 un simbolo ricorrente nell'araldica. Ad esempio, la \"Croce di Lorena\" (a volte chiamata pure \"Vera Croce\") si distingue per il fatto di avere due traversine verticali un po' pi\u00f9 corte che la traversina originale che si trova nella parte superiore.\nAltri segni simili alla croce.\nIl quadrato e la croce sono simboli riconosciuti universalmente della terra, intendendo per terra tutto quello che \u00e8 opposto alla trascendenza, e non quello che si riferisce al pianeta Terra. La svastica \u00e8 invece una croce con uncini: \u00e8 un simbolo molto antico che fu adottato nel XX secolo dal partito Nazista tedesco."}
{"id": "2069869", "revid": "767487", "url": "https://it.wikipedia.org/wiki?curid=2069869", "title": "Captain Sensible", "text": "Biografia.\nDopo aver lasciato i Damned nel 1984, Captain Sensible ha intrapreso una carriera da solista, pubblicando sette album.\nNel 2006 ha fondato un partito, il Blah! Party, dopo essere stato precedentemente membro del Green Party."}
{"id": "2069870", "revid": "125154682", "url": "https://it.wikipedia.org/wiki?curid=2069870", "title": "Luigi Emanueli", "text": "Biografia.\nPu\u00f2 essere considerato figlio d'arte: il padre Leopoldo era tecnico alla Pirelli e aveva realizzato le prime macchine per la fabbricazione dei cavi.\nConsegue la laurea in Ingegneria industriale elettronica nel 1906 al Politecnico di Milano e viene assunto in Pirelli nel 1907. L\u00ec prosegue gli studi in campo elettrotecnico, in particolare sul fenomeno delle perdite del dielettrico sotto tensione alternata. Inventa nel 1911 l'elettrodinamometro, strumento che per primo gli permette di studiare il fenomeno della ionizzazione a causa di occlusioni gassose nel dielettrico.\nNel 1959 gli venne conferita la Medaglia Faraday.\nI cavi.\nIl cavo Emanueli.\nNel 1923 inventa il cavo Emanueli. Tale cavo \u00e8 il primo a consentire il trasporto di ad alta tensione e consente di illuminare i grandi centri urbani. Il primo cavo viene sperimentato a Brugherio. Nel 1927 il cavo \u00e8 utilizzato per illuminare New York e Chicago, nel 1936 tocca a Parigi.\nI cavi telefonici.\nNel 1910 realizza il cavo telefonico pi\u00f9 lungo del mondo in quell'epoca, che unisce Milano a Grosseto.\nNel 1913 realizza il primo cavo telefonico sottomarino che serve la Sardegna. \u00c8 il primo cavo che utilizza la corona di rame.\nNel 1953 realizza il primo cavo telegrafico per grandissime profondit\u00e0 oceaniche che unisce Capo Verde con Recife, in Brasile."}
{"id": "2069876", "revid": "228587", "url": "https://it.wikipedia.org/wiki?curid=2069876", "title": "Ingram", "text": ""}
{"id": "2069878", "revid": "93436", "url": "https://it.wikipedia.org/wiki?curid=2069878", "title": "Michail Cvet", "text": ""}
{"id": "2069881", "revid": "1935652", "url": "https://it.wikipedia.org/wiki?curid=2069881", "title": "Nuovo lezionario ambrosiano", "text": ""}
{"id": "2069885", "revid": "1305772", "url": "https://it.wikipedia.org/wiki?curid=2069885", "title": "Basket Bees Treviglio", "text": "La Basket Bees Treviglio \u00e8 stata una societ\u00e0 di pallacanestro femminile di Treviglio (BG).\nNata nell'estate 1998 dal trasferimento di attivit\u00e0 e del diritto sportivo del Basket Pavia, poi dal 1999 trasferita nel comune bergamasco anche come sede. La squadra ha disputato quattro campionati di Serie A1 tra il 1998 e il 2002, prima di retrocedere e scomparire dalla Serie A2.\nNel 2003, fallito il ritorno in massima divisione, cedette il titolo sportivo a Montichiari."}
{"id": "2069887", "revid": "156341", "url": "https://it.wikipedia.org/wiki?curid=2069887", "title": "Bees Pavia", "text": ""}
{"id": "2069888", "revid": "156341", "url": "https://it.wikipedia.org/wiki?curid=2069888", "title": "Sea Treviglio", "text": ""}
{"id": "2069890", "revid": "156341", "url": "https://it.wikipedia.org/wiki?curid=2069890", "title": "Garzanti Treviglio", "text": ""}
{"id": "2069891", "revid": "156341", "url": "https://it.wikipedia.org/wiki?curid=2069891", "title": "Bees Treviglio", "text": ""}
{"id": "2069896", "revid": "27723", "url": "https://it.wikipedia.org/wiki?curid=2069896", "title": "Saint Pierre en Faucigny", "text": ""}
{"id": "2069897", "revid": "984922", "url": "https://it.wikipedia.org/wiki?curid=2069897", "title": "Villa Taraschi", "text": "Villa Taraschi \u00e8 una frazione del comune di Teramo, associata alla vicina Sant'Atto. &lt;br&gt; \nIl nome deriva dalla presenza dell'antica villa padronale della famiglia Taraschi, che ancora oggi risiede in varie zone limitrofe. \nEsistono in questa localit\u00e0 resti di mura antichissime. \nLa frazione conta una decina di abitanti."}
{"id": "2069902", "revid": "154326", "url": "https://it.wikipedia.org/wiki?curid=2069902", "title": "Elena Vladimirovna Romanovna", "text": ""}
{"id": "2069903", "revid": "1718925", "url": "https://it.wikipedia.org/wiki?curid=2069903", "title": "NMEA 0183", "text": "NMEA 0183 \u00e8 uno standard utilizzato soprattutto in nautica e nella comunicazione di dati satellitari GPS. L'ente che sviluppa e gestisce il protocollo \u00e8 la National Marine Electronics Association.\nStruttura generale delle sentences.\nTutte le sentences hanno una struttura del tipo:\nLa frase inizia sempre con $ e termina sempre con CR LF. Ogni frase \u00e8 lunga al massimo 80 caratteri.\nPrefisso.\nIl prefisso \u00e8 la prima parte della stringa, che serve a specificare di che tipo \u00e8 il talker, ad esempio, autopilota, dispositivo GPS, controllo velocit\u00e0, controllo direzione, ecc.\nIn caso dell'utilizzo di un dispositivo GPS, il prefisso \u00e8 GP seguito dal tipo della frase. Tutte le frasi vengono identificate con 3 lettere (es: RMC,RMB, ecc.).\nUn dispositivo GLONASS utilizza il prefisso GL, mentre un ricevitore GNSS utilizza il prefisso GN\nChecksum.\nIl Checksum viene calcolato escludendo il carattere di inizio stringa e il carattere *. L'algoritmo usato \u00e8 l'exclusive OR 8bit, componendo il risultato in 2 lettere o numeri. La cifra pi\u00f9 significativa delle due verr\u00e0 inviata per prima.\n\"Esempio di funzione per il calcolo del checksum di una stringa NMEA in Python:\" \ndef Checksum_NMEA(stringa_input):\n # Calcolo del checksum in formato NMEA - attenzione, per semplicit\u00e0 le eccezioni non sono gestite\n payload_start = stringa_input.find('$') + 1 # trova il primo carattere dopo $\n payload_end = stringa_input.find('*') # trova il carattere *\n payload = stringa_input [ payload_start : payload_end ] # dati di cui fare XOR\n ck = 0\n for ch in payload: # ciclo di calcolo del checksum\n ck = ck ^ ord(ch) # XOR\n str_ck = '%02X' % ck # trasforma il valore calcolato in una stringa di 2 caratteri\n return(str_ck)\nLe frasi.\nLe frasi sono in totale pi\u00f9 di 50, la maggior parte proprietarie di ciascun dispositivo. Le frasi standard e pi\u00f9 comuni del protocollo sono:"}
{"id": "2069909", "revid": "1781644", "url": "https://it.wikipedia.org/wiki?curid=2069909", "title": "Forza di ripristino", "text": ""}
{"id": "2069910", "revid": "237617", "url": "https://it.wikipedia.org/wiki?curid=2069910", "title": "Skulptur project", "text": ""}
{"id": "2069914", "revid": "287204", "url": "https://it.wikipedia.org/wiki?curid=2069914", "title": "Emilio Arrieta", "text": "Biografia ed opera.\nGli inizi.\nFiglio di agiati possidenti terrieri, si trasfer\u00ec tredicenne a Madrid dalla natia Navarra per iscriversi presso il locale conservatorio di musica, il Conservatorio Reale di Madrid. Nel 1839 si stabil\u00ec con sua sorella in Italia, a Milano, dove ebbe modo di perfezionarsi prima privatamente, con i maestri Mandancini e Perelli, poi presso il Conservatorio della capitale lombarda, dove rest\u00f2 fino al 1846. Ebbe fra i suoi insegnanti il celebre compositore Nicola Vaccaj. La sua prima opera, \"Ildegonda\", su libretto di Temistocle Solera tratto dalla novella omonima di Tommaso Grossi, fu rappresentata nel 1845 nella citt\u00e0 meneghina con l'orchestra e i cantanti del Conservatorio ed ottenne il primo premio di un concorso istituito dal Teatro alla Scala di Milano.\nRientrato in Spagna, ebbe un notevole successo con i melodrammi \"La conquista de Granada\", rappresentato a Madrid (\"Teatro del Real Palacio\") nel 1850 e \"Pergolesi\", presentato per la prima volta al pubblico madrilegno nel 1851. In quello stesso anno, in Italia, con l'appoggio dei suoi ex-insegnanti, i maestri Mandancini e Perelli, riusc\u00ec a far mettere in scena l\"'Ildegonda\" in alcune importanti piazze operistiche, fra cui Milano e Genova.\nIl successo.\nNegli anni cinquanta e sessanta dell'Ottocento si dedic\u00f2, nel proprio Paese, alla composizione di \"zarzuelas\", fra cui ebbe un grande successo, di critica e di pubblico, \"El domin\u00f3 azul\" (1853). Anche \"Marina\", unanimemente ritenuto il suo capolavoro, fu rappresentato per la prima volta sotto forma di zarzuela presso il \"Teatro del Circo de Madrid\" (1855). La pi\u00e8ce fu accolta tiepidamente dal pubblico e dalla critica del tempo e venne presto dimenticata, messa in ombra da alcune zarzuelas di successo che Arrieta compose negli anni immediatamente successivi, fra cui \"El planeta Venus\" (1858), \"La vuelta del corsario\" (1861) e \"Llamda y tropa\" (1861). Nel 1870, su insistenza di un suo amico, il celebre tenore italiano Enrico Tamberlick, Arrieta riprese la partitura di Marina, operando un profondo rifacimento e conferendole connotazioni squisitamente operistiche, con un taglio italianizzante che piacque al pubblico. Suoi modelli furono soprattutto Donizetti e Verdi; alcune parti del melodramma si ispirano alla trilogia verdiana, altre alla produzione donizettiana (fra queste la scena finale, che presenta molte rassomiglianze con la scena della pazzia della Lucia di Lammermoor). L'opera, rappresentata il 16 marzo 1871 al \"Teatro Real de Madrid\" (interpretata, fra gli altri, dallo stesso Tamberlick) riscosse un notevole successo, entrando stabilmente a far parte del repertorio lirico spagnolo.\nGli ultimi anni.\nFin dal 1857 Arrieta fu chiamato ad insegnare composizione presso il Conservatorio di Madrid. Dieci anni pi\u00f9 tardi assunse la direzione del celebre Istituto (1867) e conserv\u00f2 tale incarico fino alla morte (1894). Dopo \"Marina\" compose soprattutto zarzuelas, fra cui ebbe particolare successo \"La guerra santa\" (1879). Gli ultimi anni della sua esistenza furono tuttavia rattristati dalle aspre critiche, cui fu oggetto da parte di alcuni compositori spagnoli del tempo, fra cui il celebre Francisco Asenjo Barbieri, per il suo modo autoritario e personalistico di dirigere il Conservatorio di Madrid.\nPersonalit\u00e0 artistica.\nArrieta ebbe una formazione musicale prettamente italiana e fu influenzato, oltre che dai suoi insegnanti del Conservatorio di Milano, fra cui i gi\u00e0 citati Mandancini e Vaccai, anche da quelli che, nell'Italia della prima met\u00e0 degli anni quaranta dell'Ottocento, erano i pi\u00f9 noti e quotati operisti in attivit\u00e0: Gaetano Donizetti e, a partire dal 1842, (premi\u00e8re del Nabucco), Giuseppe Verdi.\nL'influenza di entrambi i compositori fu particolarmente evidente nell'opera \"Marina\", come si \u00e8 avuto gi\u00e0 modo di sottolineare, ma anche in molte \"zarzuelas\" ed opere minori. Lo stesso Isaac Alb\u00e9niz, ebbe a dire in un'occasione che le composizioni di Arrieta non avevano \u00abneppure una semicroma che fosse spagnola\u00bb.\nArrieta fu anche uno dei grandi creatori della zarzuela moderna. Inizialmente il compositore la riteneva una forma di spettacolo di categoria inferiore rispetto all'opera. Solo nel 1853, con \"El domin\u00f3 azul\" inizi\u00f2 ad accostarsi alla zarzuela, apportandovi la propria vena melodica e le proprie tecniche armoniche e strumentali, affinate negli anni milanesi. Grazie ad Arrieta la zarzuela svilupp\u00f2, nella seconda met\u00e0 dell'Ottocento, quella ricchezza orchestrale e quelle connotazioni liriche che avrebbe mantenuto fino ai nostri giorni, avvicinandosi sempre pi\u00f9 all'opera e all'operetta e allontanandosi nel contempo da quella forma di teatro ibrido che l'aveva contraddistinta fin dal suo nascere."}
{"id": "2069921", "revid": "115990640", "url": "https://it.wikipedia.org/wiki?curid=2069921", "title": "Compensazione (finanza)", "text": "La compensazione (in inglese clearing) \u00e8 una operazione interbancaria di scambio di titoli di credito (assegni, cambiali ecc.) tratti su una banca o altro istituto finanziario e saldati da un secondo istituto mediante operazioni di accredito o addebito. Il clearing \u00e8 definito \"bilaterale\" se tra due operatori finanziari, e \"multilaterale\" se tra pi\u00f9 di due.\nTale meccanismo permette alle banche o istituzioni finanziarie membri di una camera di compensazione di regolare tra loro i rapporti di dare e avere generati da transazioni finanziarie effettuate sui mercati o di scambio di assegni o denaro tra banche.\nUna transazione si realizza mediante l'acquisto operato da una parte e la rispettiva vendita operata da una controparte, generando un debitore e un creditore. La compensazione si realizza aggregando tutte le posizioni di acquisto e di vendita avvenute su un prodotto o titolo detenuto da ciascuna delle due parti e calcolando il saldo netto che ogni parte deve dare o prendere, cercando di minimizzare lo scambio finale di denaro o beni. Una volta lo scambio avveniva fisicamente in una stanza o camera convenuta: la camera di compensazione. Oggi il tutto avviene in modalit\u00e0 informatica. Lo scambio comunque non avviene direttamente tra le due parti ma tramite l'ente che gestisce la camera e quindi si pone a garanzia della transazione, assumendosi il rischio di insolvenza.\nPer la massa di capitali movimentati annualmente, le principali stanze di compensazione sono Clearstream ed Euroclear (e la loro controllata SWIFT), societ\u00e0 di diritto privato (non di natura bancaria), con sede legale nel Lussemburgo. A queste si aggiunge per le transazioni in medio-oriente la Asian Clearing Union, nata nel 1974 a Teheran.\nAccordi di compensazione, o clearing, possono essere stipulati anche tra due o pi\u00f9 Stati: compensando debiti e crediti prodotti dai loro rapporti commerciali, si ovvia cos\u00ec ai disagi procurati dal trasferimento di valuta e si agevolano i rapporti di scambio.\nCamera di compensazione.\nLa camera di compensazione (in inglese \"clearing house\") \u00e8 l'organismo che gestisce le operazioni di compensazione e garantisce il buon fine di tutte le transazioni. Chi partecipa a un mercato regolamentato, paga una quota di iscrizione e in cambio ottiene l'associazione a una camera di compensazione che garantisce sempre la solvibilit\u00e0 della controparte, anche se quest'ultima dovesse fallire.\nMeccanismo della compensazione.\nEsempio semplificato di compensazione con un bonifico:\nLa banca A deve trasferire x \u20ac dal conto di Alice al conto di Bob presso la banca B attraverso la camera di compensazione C.\nQuindi la camera di compensazione si comporta come una meta-banca degli organismi finanziari.\nPer i titoli finanziari il meccanismo \u00e8 identico, avendo i titoli al posto del denaro."}
{"id": "2069928", "revid": "1982", "url": "https://it.wikipedia.org/wiki?curid=2069928", "title": "Big apple", "text": ""}
{"id": "2069929", "revid": "93556", "url": "https://it.wikipedia.org/wiki?curid=2069929", "title": "Stemma di Saint-Barth\u00e9lemy", "text": "Lo stemma di Saint-Barth\u00e9lemy \u00e8 costituito da uno scudo blu attraversato orizzontalmente da una banda rossa al centro sulla quale \u00e8 posta una croce di Malta bianca. Nella parte superiore dello scudo sono raffigurati tre gigli dorati di uguali dimensioni e posti alla medesima distanza l'uno dall'altro, rappresentanti la sovranit\u00e0 francese, mentre nella parte inferiore altrettante corone reali dorate, in ricordo dell'epoca in cui l'isola era possedimento della corona svedese. Lo scudo \u00e8 sormontato da una corona muraria.\nDue pellicani bianchi con il becco e le zampe gialle sorreggono lo scudo ai due lati, mentre sotto lo scudo \u00e8 presente un nastro argentato con il retro rosso e con la scritta \"OUANALAO\", nome con cui gli Arawak avevano battezzato l'isola di Saint-Barth\u00e9lemy."}
{"id": "2069930", "revid": "93556", "url": "https://it.wikipedia.org/wiki?curid=2069930", "title": "Bandiera di Saint-Barth\u00e9lemy", "text": "L'unica bandiera ufficiale di Saint-Barth\u00e9lemy \u00e8 la bandiera della Francia, essendo Saint-Barth\u00e9lemy una collettivit\u00e0 d'oltremare.\nTuttavia gli abitanti dell'isola posseggono una loro bandiera locale non ufficiale, che \u00e8 la trasposizione dello stemma di Saint-Barth\u00e9lemy con qualche piccola differenza: i pellicani sono grigi (anzich\u00e9 bianchi), la croce di Malta al centro della fascia rossa dello scudo \u00e8 anch'essa grigia (anzich\u00e9 bianca) e il nastro in basso \u00e8 dorato (anzich\u00e9 argentato)."}
{"id": "2069934", "revid": "125649971", "url": "https://it.wikipedia.org/wiki?curid=2069934", "title": "L'Adone", "text": "L'Adone \u00e8 un poema di Giovan Battista Marino, pubblicato per la prima volta a Parigi nel 1623 presso Oliviero di Varennes. L'opera descrive le vicende amorose di Adone e Venere e costituisce uno dei poemi pi\u00f9 lunghi della letteratura italiana (5.124 ottave, per un totale di 40.992 versi, poco pi\u00f9 dell'Orlando Furioso di Ludovico Ariosto ma tre volte la Divina Commedia e la Gerusalemme liberata). Dedicato a Luigi XIII, re di Francia, esso \u00e8 composto da venti canti ed \u00e8 preceduto da una lettera indirizzata alla regina Maria de' Medici, fiorentina, perch\u00e9 interceda presso il giovane re; la lettera \u00e8 preceduta a sua volta da una prefazione del critico francese Jean Chapelain in cui il poema, del tutto fuori da ogni canone rinascimentale, viene giustificato come 'po\u00e8me de la paix' (poema della pace), epico ma non eroico. Ogni canto \u00e8 preceduto dagli Argomenti in prosa, composti da Fortuniano Sanvitale, e da Allegorie attribuite a don Lorenzo Scoto e che dovrebbero spiegare il significato morale del testo (il cui insegnamento, come detto nel proemio, \u00e8: \"smoderato piacer termina in doglia\"). Ogni singolo canto \u00e8 fornito di un titolo e di un proemio di sei ottave. Il proemio del primo canto \u00e8 di dodici ottave.\nLa gestazione del poema.\nLa scrittura del poema si estese per tutta la vita del Marino, a partire dagli anni napoletani fino alla stampa parigina. Le informazioni sono ricavate dall'epistolario o dalle prefazioni che aprono altre opere mariniane.\nNel 1584 \"L'Adone\" \u00e8 un poema idillico, che prevede la descrizioni dei suoi amori e della sua morte.\nNel 1605 sembra dover venire pubblicato in 3 canti (innamoramenti, amori e morte).\nNel 1614 \u00e8 'poco pi\u00f9 di mille stanze' ed \u00e8 diviso in 4 canti (amori, trastulli, dipartita, morte).\nNel 1615 da Torino il Marino scrive a Fortuniano Sanvitale che il poema \u00e8 diviso in 12 canti ed \u00e8 lungo quanto la Gerusalemme liberata e di avere intenzione di stamparlo appena arriver\u00e0 a Parigi.\nNel 1616, appena giunto a Parigi, il Marino scrive in una lettera che il poema \"\u00e8 diviso in 24 canti ed \u00e8 quasi maggiore dell'Orlando Furioso\" anche se poi, come su detto, fu pubblicato in 20 canti e non in 24, il che ben indica quanto magmatica dovesse essere la struttura del poema a quest'altezza. Quale fosse la vera dimensione dell\"'Adone\" a questa data \u00e8 testimoniato da un manoscritto, oggi conservato a Parigi, detto \"Adone1616,\" che contiene i primi tre canti del poema, il quale \u00e8 dedicato alla regina Maria de' Medici e al suo favorito Concino Concini.\nTuttavia, il brusco mutamento della situazione politica a corte, la presa del potere di Luigi XIII col conseguente allontanamento della regina e la morte violenta del Concini, costrinsero il Marino a rimettere mano al poema che, in cinque anni (1617-1621), fu rivisto daccapo e aumentato fino a diventare l'immensa macchina in 20 canti che leggiamo oggi: questa nuova versione fu dedicata a Luigi XIII con l'intercessione di Maria de' Medici mentre le ottave proemiali prima dedicate al Concini furono spostate, defilate, nel canto XI. Da dove il Marino prendesse il materiale per il vasto rifacimento compiuto in questi 5 anni, \u00e8 lecito dedurlo da un documento del 1614 noto come \"Lettera Claretti\" (cio\u00e8 la lettera dedicatoria che apre la terza parte delle \"Rime\" mariniane, firmata da Onorato Claretti ma di sicura mano del poeta) e da alcune indicazioni sparse nelle lettere in cui il Marino parla lungamente dei suoi molti progetti poetici in via di redazione dei quali non \u00e8 rimasta per\u00f2 alcuna traccia. Poich\u00e9 la descrizione che il poeta ci ha lasciato di queste altre opere coincide con molte parti del poema, si \u00e8 indotti a pensare che \"L'Adone\", per divenire l'immenso poema che \u00e8 ora, deve avere inglobato in quei 5 anni gli altri poemi di cui il Marino parla cio\u00e8 le \"Trasformazioni\", la \"Gerusalemme Distrutta\" (della quale resta il solo canto VII, edito postumo), il \"Polifemo\" e la \"Polinnia\", tutti riciclati variamente forse nei canti V-VII e XIX-XX.\nDi certo da quello che testimoniano alcune lettere (in una lettera del 1619 a Ottavio Magnanini il poeta dice che Adone viene ucciso da Marte in forma di cinghiale, cosa che nel poema non accadr\u00e0) e dalla vastit\u00e0 dell'errata corrige (in cui a volte vi sono aggiunta intere sequenze di strofe), il Marino, come l'Ariosto, continu\u00f2 a interagire col poema e con la stampa fino all'ultimo, anche durante la stampa stessa.\nTrama.\nData la mole dell'opera, nel riassunto della trama si sono indicate fin da ora, generalmente fra parentesi, anche alcune riprese testuali di talune opere e alcune notazioni strutturali sul racconto, necessarie per capire i paragrafi successivi che sono incentrati sulle fonti e sulla struttura dell'opera, appunto. \nLa Fortuna (canto I).\nInvocazione a Venere e dedica a Luigi XIII e Maria de' Medici. Amore ha fatto innamorare Giove di un'altra donna, ed Era, gelosa, se ne lamenta con Venere; Venere a sua volta rimprovera Amore che ripara, piangente, da Apollo; questi, per un antico odio verso Venere (che verr\u00e0 spiegato da Momo nel canto VII), convince Amore a far innamorare Venere di Adone, poich\u00e9 \u00e8 principe di Cipro ed avr\u00e0 una sorte fausta (mentre Apollo sa bene che l'oroscopo del fanciullo gli annuncia vicina la morte); Amore si reca da Vulcano e si fa forgiare una freccia infallibile, poi si reca da Nettuno e gli chiede una tempesta. Intanto Adone, seguendo la Fortuna su una barca, colto dalla tempesta naufraga a Cipro, l'isola dove si ambienter\u00e0 praticamente tutto il poema; qui il pastore Clizio (come indicato nell'Allegoria che precede il poema, Clizio \u00e8 in realt\u00e0 il poeta genovese Giovanni Vincenzo Imperiale, scrittore del poema \"Lo stato Rustico\", punto di riferimento anche per il poeta Gabriello Chiabrera), lo accoglie e canta un elogio della vita bucolica.\nIl Palagio d'Amore (canto II).\nInvettiva contro i piaceri vani. Davanti al palazzo di Amore e Venere, immaginato come un edificio con quattro torri quadrate laterali ed una centrale rotonda, alla presenza di un albero di gemme e d'oro (idea presa dalle \"Stanze\" di Angelo Poliziano), Clizio racconta la storia del giudizio di Paride (il racconto \u00e8 parallelo al concorso di bellezza maschile nel canto XVI). Questo secondo canto manca nell\u2019\"Adone1616\" e forse \u00e8 stato composto dopo l'arrivo a Parigi.\nL'Innamoramento (canto III).\nInvettiva contro le vanit\u00e0 dell'amore. Venere giunge a Cipro, e vagando scalza per i campi, viene punta da una rosa; per sciacquarsi si reca ad una fonte e qui vede Adone dormiente e se ne innamora; si tramuta da dea Diana, lo sveglia con un bacio, si fa medicare il piede ferito (la scena \u00e8 parallela al ritrovamento degli amanti nel canto XV); cos\u00ec anche Adone s'infatua della dea che in ultimo si rivela. Prima di allontanarsi, la dea si volge indietro, e recita il celebre \"Elogio della rosa\", uno dei brani pi\u00f9 famosi del Barocco italiano.\nLa Novelletta (canto IV).\nLa fatica e il travaglio provano la nobilt\u00e0. All'interno del palazzo Amore racconta ad Adone la storia dei suoi amori con Psiche (la vicenda \u00e8 presa dalle \"Metamorfosi\" di Apuleio).\nLa Tragedia (canto V).\nInvettiva contro i mezzani. Mercurio racconta cinque storie tragiche di giovani che amarono delle divinit\u00e0 (cio\u00e8 Narciso, Ganimede, Ciparisso, Ila, Ati, racconti ovidiani presi probabilmente dall'altro poema \"Le trasformazioni\"; la serie di racconti ha il suo parallelo in quelli narrati nel canto XIX). Adone \u00e8 esortato da Venere a rinunciare alla caccia e, dopo aver visitato il palazzo, assiste alla rappresentazione della tragedia di Atteone su un meraviglioso palcoscenico rotante. Colto dal sonno, tuttavia il ragazzo non vede il finale della tragedia.\nIl Giardino del Piacere (canto VI).\nI pericoli della carne e della seduzione. I due amanti visitano \nLe Delizie (canto VII).\nInvettiva contro poesia e musica lascive. I due amanti visitano: \nI Trastulli (canto VIII).\nEsaltazione della poesia erotica. I due amanti visitano: \nLa Fontana d'Apollo (canto IX).\nElogio di Apollo e della Poesia. Passando dai piaceri dei sensi a quelli dell'intelletto, Adone e Venere, sempre accompagnati da Mercurio, visitano la meravigliosa fontana d'Apollo che si trova nell'Isola della Poesia, e incontrano il pescatore Fileno, cio\u00e8 il Marino stesso, che racconta la sua vita e passa in rassegna i suoi mecenati dell'Italia e della Francia, i poeti greci, latini e italiani, tutti scolpiti sulla fontana. Il poeta trova modo di rievocare anche l'attentato a Torino sortitogli dal poeta avversario Gaspare Murtola e di diffamare i suoi nemici quali Margherita Sarrocchi e Tommaso Stigliani (vedi la voce Giovan Battista Marino).\nLe Maraviglie (canto X).\nInvocazione alla Musa. Come Astolfo nell'Orlando Furioso, sotto la guida di Mercurio Adone visita i primi tre cieli:\nLe Bellezze (canto XI).\nProemio dedicato a Maria de' Medici. \nLa Fuga (canto XII).\nInvettiva contro la gelosia. Intanto Gelosia avvisa Marte della vita felice della coppia e questi si precipita a Cipro. Venere fa fuggire Adone dandogli un anello (come quello di Angelica dell'Orlando Furioso) contro cui non valgono incanti e che lo manterr\u00e0 fedele. Adone incontra una ninfa che lo porta alla dimora sotterranea della maga Falsirena che tende insidie amorose al giovinetto, il quale, sempre fedele a Venere, tenta la fuga ma viene imprigionato. Durante l'avventura sotterranea nel regno di Falsirena, aumentano sensibilmente i rimandi cristologici ed agiografici sulla figura di Adone. \nAlcune ottave di questo canto erano gi\u00e0 state messe in musica e pubblicate nel 1615 da Sigismondo d'India e nell\u2019\"Adone1616\" (che manca dell'odierno II canto) sono collocate nel II canto per descrivere l'incontro di Adone con Venere (che ora \u00e8 nel III canto): il personaggio di Falsirena, quindi, deve avere preso corpo dopo il 1616 e il poeta deve aver riferito a lei solo dopo questa data le ottave che prima riguardavano Venere.\nLa Prigione (canto XIII).\nInvettiva contro la magia. Attraverso un sanguinoso maleficio (preso dalla \"Farsaglia\" lucanea) Falsirena apprende che Adone \u00e8 innamorato di Venere, che gli ha donato l'anello; ad Adone \u00e8 sottratto l'anello fatato, ma gli appare Mercurio e gli spiega le insidie che ancora lo aspettano. Trasformato per sbaglio dalla stessa Falsirena in pappagallo (simbolicamente lo stesso uccello che cantava le lodi della rosa nel giardino di Armida della Gerusalemme liberata), Adone pu\u00f2 volare via dalla prigione. In questa forma si sottrae, grazie a Mercurio, ad un agguato di Vulcano e, tornato a Cipro, assiste inerme agli amori di Marte e Venere nel giardino del tatto. Su consiglio di Mercurio torna nel regno sotterraneo di Falsirena per recuperare la forma prima e il suo anello, ma contro il monito del suo consigliere, giunto al tesoro di Falsirena, sottrae anche le funeste armi di Meleagro, che lo porteranno alla morte.\nGli Errori (canto XIV).\nDeplorazione della decadenza dell'arte militare. Tornato sulla terra si traveste da donna per far perdere le sue tracce, ma incappa nelle trame di due opposte banda di briganti, concupito, in quanto donna, da pi\u00f9 parti. Se ne libera grazie a una romanzesca serie di equivoci e di ammazzamenti ma \u00e8 poi coinvolto nel non meno complesso romanzo amoroso di Sidonio e Dorisbe, il cui racconto include quasi intera la seconda met\u00e0 del canto. Gran parte di questo canto \u00e8 tratta dalle \"Etiopiche\" di Eliodoro, dal \"Palmarin\" di Lodovico Dolce e dal \"Mondo nuovo\" dell'avversario Tommaso Stigliani (prima parte stampata nel 1617).\nIl Ritorno (canto XV).\nInvito alla speranza amorosa. Andato via Marte, Venere travestita da zingara incontra Adone e gli legge la mano: \u00e8 una nuova occasione per metterlo in guardia dal suo oroscopo e dai pericoli della caccia. I due tornano agli amori. Per distrarlo dalla noia incipiente, Venere propone una partita a scacchi (presa dagli \"Scacchia ludus\" di Marco Girolamo Vida) e Adone vince, anche se con la frode di Mercurio, guadagnandosi cos\u00ec il regno di Cipro che in realt\u00e0 \u00e8 gi\u00e0 di Adone, in quanto figlio di Mirra e di Ciniro, re di Cipro. Mercurio narra la favola della ninfa Galania: essa un giorno bar\u00f2 a scacchi contro Venere, e Venere la costrinse a portare sempre con s\u00e9 la scacchiera trasformandola in tartaruga (la favola \u00e8 tratta dagli \"Ecatommiti\" di Giambattista Giraldi Cinzio). \nL'intero canto \u00e8 parallelo al primo incontro nel III canto (l\u00e0 Venere \u00e8 travestita da Diana e qui da zingara) e riassume simbolicamente l'educazione sensoriale (la mano) e intellettuale (gli scacchi) di Adone svolta nei canti VI-IX.\nLa Corona (canto XVI).\nLa bellezza corporea \u00e8 specchio dell'anima. Si deve eleggere con un concorso di bellezza il nuovo re di Cipro; lunga parata dei principi che vengono al tempio (la scena \u00e8 parallela al Giudizio di Paride nel II canto). Anche Adone partecipa e vince. Giunge intanto una donna, la vecchia nutrice di Adone, che rivela lui essere il vero figlio del re di Cipro e porta come conferma che lui abbia una macchia a forma di rosa sul costato, cosa che \u00e8 vera. Adone viene incoronato, ma non vuole esercitare alcun potere e lascia il suo ruolo all'anziano reggente e torna nel giardino di Amore.\nLa Dipartita (canto XVII).\nLa separazione \u00e8 il pi\u00f9 grande dei dolori. Venere deve essere presente alle feste che si danno a Citera in suo onore e Adone le strappa la concessione di poter cacciare nel parco di Diana. Durante il viaggio per mare a dorso di Tritone, Proteo le predice la morte di Adone; Tritone le narra la storia di Glauco che si \u00e8 reso immortale con delle erbe; Venere lo cerca ma fallisce.\nLa Morte (canto XVIII).\nAmore e Sdegno travagliano l'uomo. Su delazione di Aurilla, strumento di Falsirena, Marte tende ad Adone un agguato nel parco, coadiuvato da Diana: irritano un cinghiale contro Adone. Questi lo affronta con le armi di Meleagro, fatali a chi le porta, e per di pi\u00f9 colpisce la belva con una freccia di Amore, infondendogli furia amorosa. Un vento, intanto, inviato da Marte e Diana, scopre la coscia di Adone ed eccita la fiera che gli morde l'anca per baciarlo. Adone morso muore dissanguato. Venere avvisata in sogno (preso dal \"De raptu Proserpinae\" di Claudiano) accorre e assiste alla morte del suo amato, piangendolo a lungo. Si cerca e si processa il cinghiale, che viene assolto, intese le ragioni amorose che l'hanno mosso.\nLa Sepoltura (canto XIX).\nIl pianto e il destino. Quattro divinit\u00e0 accorrono a consolare Venere intorno alla bara con racconti di sei dolorosi casi mitici analoghi al suo: Apollo narra di Giacinto, Bacco di Pampino, Cerere di Aci, Galatea e Polifemo, Teti di Calamo e Carpo, di Leandro, di Achille (scena parallela ai racconti del canto V; \u00e8 qui che il Marino trova modo di riciclare forse anche il suo poema \"Polifemo\"). Si celebrano i funerali. Venere trasforma il cuore di Adone in anemone (in opposizione simbolica alla rosa del canto III) e indice tre giorni di giochi in onore del defunto.\nGli Spettacoli (canto XX).\nCongedo del poeta. Gli d\u00e8i accorrono ai giochi. La parata (qui il poeta ha probabilmente riciclato le ottave della \"Gerusalemme Distrutta\").Il primo giorno \u00e8 dedicato alle gare di tiro all'arco e di danza; il secondo alla lotta e alla scherma; il terzo alla giostra, cui partecipa la nobilt\u00e0 italiana e straniera e in cui i cavalieri Fiammadoro e Austria (Francia e Spagna), dopo il duello, sono uniti da Venere. Sullo scudo istoriato ottenuto in premio da Fiammadoro, Apollo legge le guerre tra Francia e Spagna, l'unione dei regni tramite il matrimonio di Anna d'Austria e Luigi XIII e tesse gli elogi di Luigi XIII, trascritti in forma di poema dal pescatore Fileno (il Marino).\nIl problema delle fonti.\nPremesso che bisognerebbe leggere con attenzione la lettera al bolognese Claudio Achillini che apre \"La Sampogna\" (1620) per capire cosa il Marino intenda per furto letterario e per traduzione, la storia de \"L'Adone\" si intreccia con quella delle fonti: fittissima \u00e8 infatti la trama intertestuale del poema ed in continuo aggiornamento critico vista la vastit\u00e0 delle conoscenze del poeta sia nell'antica poesia greca (sebbene non conoscesse il greco) e latina, sia nelle moderne letterature spagnole, francesi e italiane. Divideremo le fonti in tre gruppi:\n1) tradizionali \n2) altri progetti poetici del Marino \n3) opere dei suoi contemporanei\n1) Moltissimi punti del poema sono chiaramente compiaciute traduzioni del poema ellenistico Le \"Dionisiache\" di Nonno di Panopoli disponibile in traduzione latina solo a partire dal 1605 (e quindi composte solo dopo quella data, cfr. il paragrafo apposito in Giovan Battista Marino), un autore fondamentale che probabilmente il Marino conobbe negli anni ravennati; l'albero d'oro nel II canto e le ottave delle Baccanti nel VI canto sono prese dalle \"Stanze\" di Angelo Poliziano; l'intera novella del IV canto viene dalle \"Metamorfosi\" di Apuleio; la descrizione dei guardiani dei vari giardini dall\u2019\"Iconografia\" di Cesare Ripa; quella degli uccelli nel VI canto dal \"Morgante\" di Luigi Pulci; la vicenda dell'iniziazione dei canti VI-VIII risente fortemente dei modelli del modello esameronico del \"Mondo creato\" di Torquato Tasso e della \"Semaine\" di Guillaume de Salluste Du Bartas; la vicenda narrata da Momo nel VII canto \u00e8 la riscrittura di noto episodio dell'Odissea di Omero mescolata ai \"Dialoghi\" di Luciano di Samosata; il cruento sacrificio di Falsirena nel XII canto \u00e8 lo stesso della maga Eriton nella \"Farsaglia\" di Marco Anneo Lucano; le vicende del canto XIV sono prese dalle \"Etiopiche\" di Eliodoro e dal \"Palmerin\" di Lodovico Dolce; la partita a scacchi e la favola di Galania del XV canto sono tratti dallo \"Scacchia ludus\" di Marco Girolamo Vida, dagli \"Ecatommiti\" di Giambattista Giraldi Cinzio e dall\"'Isle Sonante\" di Fran\u00e7ois Rabelais; l'eterodosso Tempio di Amore nel XVI canto dal \"Tempio di Cupido\" del francese Cl\u00e9ment Marot; il sogno di Venere nel XVIII dal \"De Raptu Proserpinae\" di Claudiano etc... Sono calchi palesi, gi\u00e0 accusati di plagio dai contemporanei, di opere che il poeta traduce direttamente dalla fonte: queste riscritture non sono solo prove di bravura di traduzione, spesso genialmente risolte dal Marino, ma veri momenti di emulazione e superamento dei classici e dei contemporanei, in esplicito agonismo (si veda l'episodio dell'usignolo, giustamente famoso, o il canto delle Baccanti, che porta all'estremo l'espediente polizianeo delle rime sdrucciole per costruire intere ottave sdrucciole che riscrivono esplicitamente quelle originali).\n2) Come su accennato, nella lettera Claretti (1614) il Marino parla di molti progetti poetici, li descrive accuratamente e non \u00e8 possibile non notare la somiglianza con alcune parti de \"L'Adone.\" Questi progetti, inoltre, dovettero essere abbandonati molto in l\u00e0 dal poeta che fino a data tarda era forse intenzionato a farne delle opere indipendenti: della \"Polinnia\" si parla ancora nelle lettere del 1619, infatti, delle \"Trasformazioni\" e della \"Gerusalemme Distrutta\" nel 1620 (ma nel proemio del canto IX de \"L'Adone\" si accenna esplicitamente alle \"Trasformazioni\" e alla \"Distrutta\" come a poemi ormai abbandonati). \"L'Adone\", insomma, come detto sopra, dopo la morte del Concini, sembra avere inghiottito velocemente i vari progetti poetici del Marino di cui nulla resta ad eccezione solo del VII canto della \"Distrutta\" pubblicato postumo. Le storie narrate nei canti V e XIX verrebbero cos\u00ec dalle \"Trasformazioni\" e dal \"Polifemo\"; le parate del XX dalla \"Gerusalemme distrutta\"; i giardini dei sensi dei canti VI-VIII (anche) dalla \"Polinnia\", e via di seguito. Al contrario, alcune ottave di Falsirena ora nel canto XII erano gi\u00e0 apparse in una raccolta per musica di Sigismondo d'India del 1615 (e a quell'altezza erano collocate nel III canto per il primo incontro di Venere e Adone come si legge nell\"'Adone1616\").\n3) Molte sono le riprese dei poemi contemporanei di cui il Marino sorveglia accuratamente la produzione. I furti pi\u00f9 famosi sono: la celebre gara con l'usignolo del canto VII dalle \"Prolusiones\" di Famiano Strada del 1617; la sfilata dei fiori e l'elogio della granadiglia nel VI canto da una raccolta bolognese del 1609; molte delle vicende del XIV canto, oltre che Eliodoro e il Dolce, riprendono \"Il Mondo nuovo\" di Tommaso Stigliani la cui prima parte fu stampata nel 1617. Idem dicasi per \"Lo Stato rustico\" di Giovanni Vincenzo Imperiale che viene citato esplicitamente come fonte nel primo canto dell'opera. \nCome evidente, gran parte delle informazioni riguardo ai tempi di stesura sono conoscibili solo tenendo conto di molte opere contemporanee, dalla data di pubblicazione delle quali possiamo sapere a posteriori quando alcune parti del poema possono essere state composte. L'insieme delle fonti dichiara una preferenza per gli autori greci (letti in traduzione) rispetto ai latini, e rimanda, nel modo di strutturare la narrazione per salti episodici, a Ovidio, Nonno di Panopoli, a Claudiano, al romanzo greco e a Lodovico Ariosto (piuttosto che Virgilio e Omero, come nel canone aristotelico della Gerusalemme liberata). \nIl poema, come lo leggiamo adesso, dovrebbe essere, insomma, una vasta riscrittura durante il periodo francese del Marino, specialmente dopo la morte del Concini, in cui sono confluiti tutti i vari progetti poetici: in quei cinque anni (1617-1621), il Marino avrebbe rifatto ex novo il poema scrivendo quasi daccapo gli attuali canti II, V-VII, X-XVI, XIX-XX. Alcune parti del poema, quindi, rivelano di essere state scritte in momenti alquanto differenti e soprattutto di essere frutto di ispirazioni diverse, poi tutte confluite nel poema: questo vasto materiale si \u00e8 venuto sedimentando intorno ai quattro canti del progetto antico (Amori, Trastulli, Dipartita e Morte) che risultano ora dislocati a gran distanza, nei canti III-VIII-XVII-XVIII, distanziati dall'insieme dei racconti, delle peripezie e del continuo proliferare di ecfrasi.\nStruttura generale del poema.\nCome ha notato Giovanni Pozzi nel suo commento al poema (e in parte gi\u00e0 notato da Tommaso Stigliani), \"L'Adone\" si mostra come un poema bifocale a forma di ellisse in cui gli episodi presenti nella prima met\u00e0 del poema (che narra amori e trastulli, canti I-XII) si ripropongono simili, come in uno specchio, nella seconda met\u00e0 (dipartita e morte, canti XIII-XX); questi episodi, a loro volta, appaiono legati fra loro per analogia o per similarit\u00e0 di situazione pi\u00f9 che per stringente necessit\u00e0 narrativa. Si pu\u00f2 dire al riguardo che: \nLa condanna di Urbano VIII.\nImmediatamente stampato il poema, il Marino tornava in Italia ma tornavano a galla le questioni irrisolte con l'Inquisizione. Un'opera come \"L'Adone\" non si adattava al clima del pontificato del neoeletto Urbano VIII e della fastosa Roma barberiniana. L'intervento del papa contro il Marino \u00e8 uno dei primi atti del suo pontificato, ed \u00e8 finalizzato a far piazza pulita delle ambigue relazioni intrattenute fino ad allora dalla Chiesa con parti dell'intellettualit\u00e0, e parallelamente a scoraggiare il diffondersi di determinati atteggiamenti culturali; si pu\u00f2 ritenere che questo sia il primo passo del lungo e doloroso percorso che porter\u00e0 nel 1633 alla terribile condanna di Galileo Galilei, vero eroe e martire del pensiero (due etichette che al duttile Marino si addicono in verit\u00e0 pochissimo).\nLa diatriba su \"L'Adone\".\nAlla sua uscita, il poema sollev\u00f2 un immenso clamore e scaten\u00f2, come gi\u00e0 la Gerusalemme liberata, un gran polverone; preso dalle ire, Tommaso Stigliani compose il libello \"L'occhiale\" (1627) in cui denunciava i furti letterari del Marino (molti indicati a ragione) e le incoerenze della trama generale. Questo libello diede vita ad un'acre diatriba durata tutto il secolo; tra questi libretti si ricordino almeno:\ned altri ancora, quali Giovan Battista Capponi, Luca Simoncini, Giovanni Argoli ecc. I critici si appuntarono principalmente su:\nIl Marino, in realt\u00e0, rispose indirettamente a queste critiche nelle lettere, privatamente, dando in realt\u00e0 poca importanza all'opinione dei \"pedantuzzi\" e ai vari paragoni fatti con la Gerusalemme liberata e alle accuse di plagio.\nLa fortuna dell'opera.\nIl successo de \"L'Adone\", anche dopo le condanne inquisitorie, fu immenso, e le condanne ecclesiastiche non servirono a farlo scomparire mai dal mercato librario. Tra le opere cui diede ispirazione si ricordino almeno: \nBibliografia.\nSull'autore, in generale, almeno:\nSu \"L'Adone\", almeno:\nSulla fortuna teatrale si veda: "}
{"id": "2069937", "revid": "729019", "url": "https://it.wikipedia.org/wiki?curid=2069937", "title": "Stazione di Palermo Brancaccio", "text": "La stazione di Palermo Brancaccio \u00e8 una stazione ferroviaria di Palermo, sita nel quartiere di Brancaccio; \u00e8 posta sul tronco comune alle linee Agrigento-Palermo, Caltanissetta-Palermo e Messina-Palermo, ed \u00e8 punto d'origine della diramazione verso la ferrovia Palermo-Trapani.\n\u00c8 una stazione suddivisa in due sezioni, una per il traffico merci, e l'altra per il servizio viaggiatori. Si trova in piena zona industriale, e si affaccia su un enorme piazzale di binari, scambi, nodi, e ramificazioni dei binari che permettono l'ingresso di convogli o locomotive ai depositi o nei vari capannoni industriali dislocati in tutta la zona.\nNelle vicinanze (tramite un grande e ripido cavalcavia oltre i binari) passa una principale arteria della \"Palermo sud\": \"via Emiro Giafar\".\nStoria.\nLa stazione di Palermo Brancaccio compare per la prima volta nell'orario ferroviario per effettuare il servizio viaggiatori nel maggio 1946. Dal 19 dicembre 2015, contemporaneamente all'attivazione del nuovo Apparato Centrale Computerizzato (ACC) della stazione di Palermo Centrale, la stazione di Palermo Brancaccio venne soppressa come impianto indipendente; i suoi binari divennero formalmente parte della stazione centrale, con la denominazione di \"binari Brancaccio\".\nMovimento.\nLa stazione \u00e8 servita esclusivamente da treni regionali. Dal 2015, con l'attivazione della fermata Maredolce \u00e8 diventata stazione di diramazione; in futuro sono previsti dei collegamenti diretti dalle stazioni di Cefal\u00f9 e Termini Imerese alla stazione di Punta Raisi."}
{"id": "2069940", "revid": "1543377", "url": "https://it.wikipedia.org/wiki?curid=2069940", "title": "Qualificazioni al campionato europeo dei piccoli stati di pallavolo femminile 2004", "text": "Le qualificazioni al campionato europeo dei piccoli stati di pallavolo femminile 2004 si sono svolte dal 3 al 5 gennaio 2004: al torneo hanno partecipato otto squadre nazionali europee di stati con meno di un milione di abitanti e quattro di queste si sono qualificate al campionato europeo dei piccoli stati 2004.\nRegolamento.\nLe squadre hanno disputato una fase a gironi con formula del girone all'italiana: le prime due classificate di ogni girone si sono qualificate per il campionato europeo dei piccoli stati 2004 (anche la nazionale del paese organizzatore, nonostante gi\u00e0 qualificata, ha partecipato alle qualificazioni: nel caso in cui questa si classifichi tra le prime due del proprio girone, nessun'altra nazionale \u00e8 ripescata)."}
{"id": "2069943", "revid": "116721894", "url": "https://it.wikipedia.org/wiki?curid=2069943", "title": "Spostamento di Lamb", "text": "In fisica, lo spostamento di Lamb, dal nome del suo scopritore Willis Lamb (1913-2008), \u00e8 una piccola differenza di energia tra i due livelli energetici \u00b2S1/2 e \u00b2P1/2 dell'atomo di idrogeno. In accordo con la teoria di Dirac gli stati dell'idrogeno con numeri quantici \"n\" e \"j\" uguali ma con diversi \"l\" dovrebbero avere la stessa energia, ma a causa dell'interazione fra l'elettrone ed il vuoto si misura un piccolo spostamento di energia sul livello \u00b2S1/2.\nLamb e Retherford misurarono questo spostamento nel 1947, dando l'avvio ad una revisione delle teorie dell'epoca che portarono alla moderna elettrodinamica quantistica."}
{"id": "2069944", "revid": "2228275", "url": "https://it.wikipedia.org/wiki?curid=2069944", "title": "Pali e Dispari", "text": "I Pali e Dispari erano un duo comico italiano composto da Angelo Pisani (Capsula) (Milano, 1974) e Marco Silvestri (Nucleo).\nNato artisticamente nel 1997 al Laboratorio Scaldasole di Milano, il duo ha esordito in televisione dapprima a \"Zona B\" prodotto da Paolo e Giulio Evangelista su Odeon TV nel 1997 e successivamente a \"Zelig\" su Italia 1 e Canale 5 dal 1999 al 2006, dove ha riscosso il successo del pubblico interpretando i personaggi di Nucleo e Capsula, due adolescenti vestiti in stile hip hop che conversano tra di loro con uno slang giovanile tutto particolare.\nI Pali e Dispari si sono esibiti anche a teatro con gli spettacoli \"Siamo rimasti sotto\" (2004) e \"Appoggiati scomodi\" (2007); sempre in ambito teatrale hanno fondato a Milano nel 2005 il centro comico sperimentale \"Favelas\".\nPartecipano all'episodio \"L'orgoglio di Mariano\" della sit-com \"Belli dentro\".\nSi sono ufficialmente sciolti nel 2007.\nIl 23 febbraio 2022 il duo si riunisce partecipando al programma \"Michelle Impossible\"."}
{"id": "2069945", "revid": "58775", "url": "https://it.wikipedia.org/wiki?curid=2069945", "title": "NMEA", "text": ""}
{"id": "2069949", "revid": "124126134", "url": "https://it.wikipedia.org/wiki?curid=2069949", "title": "Walter Wager", "text": "Si laure\u00f2 alla Columbia University e alla Harvard Law School. Lavor\u00f2 in pubbliche relazioni per l'ASCAP e l'Universit\u00e0 di Hartford. Era meglio conosciuto come un autore di gialli; le sue opere incluse \"58 minuti\", adattato a diventare un film d'azione: \"58 minuti per morire - Die Harder\" nel 1990. Due altri suoi romanzi sono diventati grandi film: \"Telefon\" e \"Viper Three\". Scrisse anche una serie di romanzi originali negli anni 60, sotto lo pseudonimo di John Tiger, basato sulla serie televisiva \"Le spie\" e \"\". Mor\u00ec a New York."}
{"id": "2069953", "revid": "1543377", "url": "https://it.wikipedia.org/wiki?curid=2069953", "title": "Real Torino Hockey Club", "text": "Il Real Torino Hockey Club \u00e8 una societ\u00e0 sportiva di Torino che svolge la propria attivit\u00e0 nell'hockey su ghiaccio maschile e femminile e nell'hockey in-line.\nStoria.\nIl 4 agosto 2001 un gruppo di appassionati di hockey di Torino fond\u00f2 il Real Torino Hockey Club, societ\u00e0 coinvolta sia nell'hockey su ghiaccio che nell'in-line.\nI risultati migliori si sono avuti nell'hockey in-line, dove gi\u00e0 nei primi anni di attivit\u00e0 numerosi titoli interregionali hanno coronato la storia della giovane societ\u00e0; ottimi piazzamenti si sono avuti anche nei campionati interregionali maschili nell'hockey su ghiaccio, con la squadra che ha vinto due titoli di serie D; mentre nell'hockey su ghiaccio femminile la squadra ha lottato per il titolo in pi\u00f9 occasioni, perdendo la finale playoff 3 volte consecutive.\nHockey su ghiaccio maschile.\nLa compagine si \u00e8 iscritta per la prima volta alla serie A2 nella stagione 2008-09, dopo che un'altra squadra torinese, l'All Stars Piemonte, rinunci\u00f2 all'iscrizione.\nDopo una richiesta di proroga sui termini il Real si iscrive regolarmente anche alla serie A2 per la stagione 2010/2011, disputando quindi il suo terzo campionato consecutivo in cadetteria.\nPer la stagione 2011/2012 viene invece comunicata la rinuncia all'iscrizione al campionato di Serie A2, con la squadra che non si iscrive nemmeno in Serie C, ma in D. Proprio nella stagione 2011/2012 ed anche nella successiva stagione 2012/2013 vince il campionato di serie D, campionato che rivince anche la stagione seguente (sebbene rinominato serie C).\nHockey su ghiaccio femminile.\nUn anno dopo la squadra maschile, anche la squadra femminile dell'All Stars Piemonte, al termine del campionato 2008-09, rinunci\u00f2 alla iscrizione al campionato. La sezione femminile del Real Torino, nata nel settembre del 2009 ne eredit\u00f2 di fatto il posto. \nLa Societ\u00e0 decide di non partecipare al campionato 2015-16"}
{"id": "2069955", "revid": "933835", "url": "https://it.wikipedia.org/wiki?curid=2069955", "title": "Alain Krivine", "text": "Biografia.\nNato a Parigi da una famiglia ebraica di origine ucraina (i suoi nonni paterni e materni emigrarono in Francia sul finire dell'Ottocento), studia lettere a Parigi e diventa presto insegnante. Nel 1956 aderisce all'organizzazione giovanile del Partito Comunista Francese. Sostiene il Fronte di Liberazione Nazionale in occasione della Guerra d'Algeria. Nel 1966 viene espulso dal Partito Comunista Francese (PCF) per opposizione allo stalinismo, dopo aver aderito alla IV Internazionale; nello stesso anno fonda l'organizzazione giovanile JCR.\nIntanto partecipa al movimento contro la Guerra del Vietnam e poi nel 1968 \u00e8 tra i protagonisti del Maggio francese. Nel 1969 partecipa alla creazione della Lega Comunista, che lo candida alle elezioni presidenziali del 1969, in cui ottiene l'1,1% dei voti. Nel 1973 il suo partito viene sciolto dalle autorit\u00e0 dopo alcuni scontri con movimenti di estrema destra. Ma presto verr\u00e0 fondato un nuovo soggetto, il Fronte Comunista Rivoluzionario, che lo candida nuovamente come leader alle elezioni presidenziali del 1974 (ottenendo lo 0,37%).\nPoco tempo dopo viene creata la Ligue communiste r\u00e9volutionnaire, di cui Krivine entra subito a far parte dei quadri dirigenti. In occasione delle Elezioni europee del 1999, viene fatto un accordo elettorale tra LCR e Lutte Ouvriere, che consente a Krivine di essere eletto Europarlamentare. \nKrivine \u00e8 stato uno dei tre portavoce nazionali della LCR, assieme a Olivier Besancenot ed a Roseline Vachetta; nel 2009 \u00e8 stato uno dei fondatori del Nuovo Partito Anticapitalista."}
{"id": "2069956", "revid": "16758", "url": "https://it.wikipedia.org/wiki?curid=2069956", "title": "Real Torino", "text": ""}
{"id": "2069957", "revid": "287204", "url": "https://it.wikipedia.org/wiki?curid=2069957", "title": "Conca, citt\u00e0 profondata", "text": "La leggenda di Conca, citt\u00e0 profondata (in lat. \"Crustumium\"), nasce tra il XIV ed il XV secolo, a seguito di un'annotazione di un anonimo commentatore della Divina Commedia in cui si parla di tale luogo posto nel mare prospiciente la localit\u00e0 di Cattolica:\nL'annotazione getta le basi per quella che sar\u00e0 poi la leggenda di un'Atlantide adriatica, identificata poi nella prima met\u00e0 del Quattrocento, dal forlivese Flavio Biondo, con l'antico abitato di Conca, quest'ultimo documentato storicamente. La presunta citt\u00e0 sprofondata in mare fu indicata anche come \"Valbruna\".\nLa diffusione nella cartografia e le ipotesi.\nNel passo in cui nel 756 Pipino il Breve restituiva alla Chiesa i possessi longobardi, non veniva spiegato il motivo per il quale Conca passasse da \"civitas\" ad un pi\u00f9 modesto \"castrum\". Ci\u00f2 port\u00f2 a ritenere che la citt\u00e0 fosse scomparsa a seguito di un qualche cataclisma improvviso. Fatto sta che nei secoli successivi, proseguendo in una sorta di \"passaparola\" cartografico, verr\u00e0 tramandata l'enigmatica dicitura - poco al largo della foce del fiume Conca - di \"Conca citt\u00e0 profondata\".\nUna delle poche tesi attendibili, ricondurrebbe \"profondata\" ad un utilizzo sinonimico di \"distrutta\": in tal caso viene in soccorso una possibile spiegazione del Veggiani, che ricondurrebbe l'epiteto, ad un possibile riferimento ad un qualche evento storicamente accaduto. In particolare, emergerebbe dai suoi studi sul bacino imbrifero della basse valle del Conca, un periodo di intensissima piovosit\u00e0, che verso la met\u00e0 del primo millennio, avendo prodotto vasti allagamenti ed importanti modifiche al corso dei torrenti Conca, Ventena, Tavollo, avrebbe provocato l'abbandono dei centri abitati, ed una conseguente creazione di nuovi. \nQuesto sembra anche suggerire una veloce annotazione di viaggio del veneziano Bernardino Fontana, di passaggio nel 1550 per Cattolica.\nDa escludere invece fenomeni legati all'azione erosiva da parte del mare, poich\u00e9 fuorch\u00e9 la punta della valle, dove trova collocazione il porto di Cattolica, l'evoluzione geologica della costa ha portato pi\u00f9 a fenomeni di ripascimento, che di erosione.\nIn base a questi indizi, seppur in totale assenza di riferimenti archeologici o fattuali, si \u00e8 ipotizzata l'esistenza, sulla foce antica dell'omonimo fiume, dell'antica citt\u00e0 di Conca e la sua improvvisa scomparsa. \u00c8 fantasiosa invece la collocazione al largo della costa di un centro abitato e la presenza di suoi ruderi nel fondale: quello che esiste sono formazioni geologiche dalla forma regolare, che intravviste a distanza possono far pensare a ruderi di costruzioni."}
{"id": "2069961", "revid": "767487", "url": "https://it.wikipedia.org/wiki?curid=2069961", "title": "Francesco Scaratti", "text": "Carriera.\nGiocatore.\nScaratti nasce calcisticamente nella compagine del suo paese, Torrimpietra, per approdare poi alle giovanili della e passare quindi in una delle tante squadre romane, la Romulea, con la quale debutta in IV Serie. Viene ceduto nel 1959 al dove gioca titolare in Serie C.\nNel 1960 Paolo Mazza lo porta a Ferrara per affidarlo alle cure di Ferrero in quella stagione allenatore della . L'esordio di Scaratti in Serie A, che giocher\u00e0 assieme all'altro futuro romanista Sergio Carpanesi, avviene il 2 ottobre 1960 a Bergamo con un pareggio esterno contro l'Atalanta.\nQuella biancoazzurra \u00e8 una parentesi che si conclude nel 1961, anno in cui torna nella capitale per giocare con la Tevere Roma, dove giocher\u00e0 tre campionati giocando in diversi ruoli - oltre che mediano ed ala anche da difensore ed interno.\nTorna in Serie A nel 1964 per giocare nel e a novembre di quell'anno passa in Serie B all'Hellas Verona.\nNel 1967 torna per la terza volta a Roma stavolta con la squadra che amer\u00e0 maggiormente, la , giocando sino al 1973 e venendo utilizzato in svariati ruoli da allenatori come Helenio Herrera e Oronzo Pugliese. Con la Roma gioca 6 campionati, rivestendo spesso anche il ruolo di capitano e venendo convocato anche per il campionato 1973-1974 dove Manlio Scopigno decider\u00e0 di non avvalersi di lui e Scaratti si ritirer\u00e0 dal calcio giocato.\nDal 1973 al 1975 gioca, e termina la sua carriera, nella Lodigiani, dove, di seguito, comincia la sua attivit\u00e0 di allenatore, dal 1975 al 1978. Nonostante gli ottimi risultati (con un secondo posto e due terzi posti nel campionato di Promozione laziale, allora la massima categoria regionale), la squadra non ottenne la promozione in serie D.\nCon la Roma Scaratti ha vinto una Coppa Italia nel 1969 ed una Coppa Anglo-Italiana nel 1972 e ha giocato, oltre alle 122 partite di campionato, anche 22 partite con 2 reti in Coppa Italia e 21, sempre con 2 gol, in competizioni europee. Scaratti \u00e8 stato l'autore di una rete in Polonia nei tempi supplementari della semifinale della Coppa delle Coppe contro il G\u00f3rnik Zabrze, quando il regolamento dell'epoca non prevedeva che i gol in trasferta, segnati nei tempi supplementari, avessero maggior valenza e quindi, dopo l'1-1 dell'Olimpico, il 2-2 in Polonia con gol di Scaratti non fu sufficiente per la qualificazione e si dovette giocare una terza partita a Strasburgo. Dopo un ennesimo pareggio, 1-1, la Roma fu eliminata dalla monetina che fu utilizzata per l'ultima volta in competizioni internazionali.\nIn carriera ha totalizzato complessivamente 128 presenze e 6 reti in Serie A e 73 presenze e 12 reti in Serie B.\nAllenatore.\n\u00c8 stato allenatore di diverse squadre giovanili, fra cui anche alcune formazioni della Roma fino al 1994."}
{"id": "2069965", "revid": "1825453", "url": "https://it.wikipedia.org/wiki?curid=2069965", "title": "Vigor Football Club", "text": "Il Vigor Football Club \u00e8 stata una societ\u00e0 calcistica italiana di Torino tra il 1908 e il 1916.\nIl club ottenne il suo miglior risultato nel 1914-1915, quando si guadagn\u00f2 il rango di squadra di Categoria \"A\".\nStoria.\nSecondo un numero de \"Il calcio - Bollettino ufficiale della FIGC\", la Vigor venne fondata il 5 maggio 1908 a Torino. Tuttavia, alcuni numeri dell'annata 1906 de \"La Stampa\", attestano l'esistenza gi\u00e0 due anni prima di una compagine torinese dal nome Vigor. I sette soci fondatori furono Mario Grassi, Gaspare Ceriana, Umberto Dabbene, Augusto Valinotti, Enrico Ruffa, Pierino Serra e Nino Raimondi. Il suo primo campo di gioco fu a Piazza d'Armi. Dopo aver preso parte ad alcuni tornei minori di Terza Categoria, sub\u00ec un periodo di crisi organizzativa, e nell'ottobre 1910 si riaffili\u00f2 alla FIGC e si iscrisse al campionato piemontese di Terza Categoria. Superate le eliminatorie torinesi della Terza Categoria Piemontese 1910-1911, surclassando le terze squadre del Piemonte, del Torino e della Juventus, perse per\u00f2 le finali per il titolo regionale contro la terza squadra della Pro Vercelli perdendo entrambe le partite.\nNel 1911-1912 la squadra, vinte di nuovo le eliminatorie torinesi, riusc\u00ec al secondo tentativo ad aggiudicarsi il titolo regionale di Terza Categoria. Nell'ambito della riforma dei campionati del 1912 denominata \"progetto Valvassori-Faroppa\", fu inserita dalla FIGC fra le forze nuove papabili per l'ammissione nella massima serie, ma perse il concorso di qualificazione contro il Novara. Partecip\u00f2 dunque al campionato piemontese di Promozione 1912-1913, con Alessandria e Veloces di Biella, ottenendo tre vittorie e una sconfitta, l'unica contro l'Alessandria (0-2), chiudendo in testa alla classifica a pari punti con i grigi. A questo punto si rese necessario uno spareggio per proclamare il campione piemontese di Promozione che si disput\u00f2 a Novara, il 10 aprile 1913: Alessandria-Vigor 3-0. Tuttavia il Vigor venne successivamente ammesso in Prima Categoria 1913-14, la massima serie dell'epoca, per l'allargamento dei quadri deciso all'assemblea federale del 13 agosto 1913.\nNella stagione calcistica 1913-1914 debutt\u00f2 nel campionato di massima serie arrivando nona su dieci squadre partecipanti nel girone ligure-piemontese. Gioc\u00f2 il primo match travolgendo di reti la Doria per sei reti a due; tuttavia la partita venne annullata per posizione irregolare di un giocatore e nella ripetizione a fine campionato la squadra ligure capovolse il risultato, imponendosi per 2-1. A parte il buon debutto vanificato dall'annullamento della gara, la stagione fu alquanto mediocre per i torinesi che, dopo il pareggio alla seconda giornata contro l'Alessandria, cominciarono a racimolare sconfitte su sconfitte a suon di gol: ne incassarono otto dalla Pro Vercelli, sei dal Torino e cinque dal Casale. La prima vittoria in massima serie giunse solo alla settima giornata, con un 6-2 rifilato al Savona; segu\u00ec una serie di sette sconfitte consecutive interrotte l'8 febbraio da una vittoria per 7-1 contro il fanalino di coda del girone, il Liguria, che finora era riuscito a racimolare un punto appena. La successiva vittoria contro il Piemonte e il pareggio nel recupero della gara di andata contro il Liguria non furono sufficienti per migliorare la classifica: il Vigor si classific\u00f2 penultimo con 8 punti in 18 partite, davanti solo al Liguria con 2 punti in 18 partite, scaturiti da due pareggi. Il 13 maggio 1914, alla presenza delle autorit\u00e0 sportive torinesi e del presidente del club Dorino Levi, venne inaugurato il nuovo stadio del Vigor, situato dietro l'Ospizio di Carit\u00e0 in Via Po, con una partita disputata contro il che vinse 4-2; questa \u00e8 la formazione che prese parte al match: Grassi, Serasso, Sassi, Varalda, Monti, Bonotto, Sambonet II, Sambonet I, Sandri, Eula, Bodo.\nNella stagione successiva, invece, il club piemontese riusc\u00ec addirittura a raggiungere le semifinali alta Italia, arrivando terzo nel girone eliminatorio C dietro solo a e Juventus. Tra i risultati pi\u00f9 prestigiosi della Vigor, si ricorda la vittoria per 3-2 contro la Juve dell'11 ottobre 1914. Anche in semifinale, nel girone B, la Vigor arriv\u00f2 terza, dietro a e Alessandria, e venne di conseguenza eliminata, rimanendo per\u00f2 classificata come squadra di categoria \"A\". Nel girone di andata il Vigor non riusc\u00ec a racimolare nemmeno un punto e i primi due punti arrivarono solo alla penultima giornata, il 28 febbraio 1915, battendo in casa il Novara per 4-1. Il club torinese ebbe, comunque, la soddisfazione di battere all'ultima giornata il Milan per 3-1.\nLa grande guerra caus\u00f2 per\u00f2 la sospensione dei campionati, e ci\u00f2 mise in grave difficolt\u00e0 un club di dimensioni ridotte come la Vigor, che nel 1916 decise di riunire forze pi\u00f9 ampie e confluire nella pi\u00f9 attrezzata Unione Sportiva Torinese."}
{"id": "2069968", "revid": "968255", "url": "https://it.wikipedia.org/wiki?curid=2069968", "title": "Rambo (franchise)", "text": "Rambo \u00e8 una popolare saga cinematografica che narra le gesta del personaggio cinematografico John Rambo, ideato da David Morrell e interpretato dall'attore/regista Sylvester Stallone. I film della serie si sviluppano in arco di tempo di 37 anni, dal 1982 al 2019.\nTrame dei film.\nRambo.\nNel primo film, Rambo vaga per gli Stati Uniti e arrivato nella fittizia cittadina di Hope (Washington), cerca un suo amico, Delmore Barry, e scopre che questi \u00e8 morto di cancro per esposizione all'Agente Arancio.\nDecide cos\u00ec di cercare un lavoro momentaneo e un pasto nella cittadina, ma incontra lo sceriffo Teasle, il quale gli spiega che da loro i vagabondi non sono ben accetti e gli chiede di andarsene, lasciandolo sul ponte al confine del paese.\nNonostante gli avvertimenti, Rambo decide di tornare a Hope, poich\u00e9 non ha fatto nulla di male, ma il prepotente Teasle, compiendo un abuso di potere, lo arresta per vagabondaggio. Successivamente lo affida ai suoi vice, che lo torturano e lo umiliano, fino a che egli perde la pazienza (poich\u00e9 questi metodi gli fanno tornare in mente le torture ricevute in Vietnam) e, dopo averli stesi, scappa e si rifugia sulle colline.\nCos\u00ec la polizia lo insegue, ma Rambo riesce a tenerli in scacco grazie al suo addestramento e alle trappole da lui costruite. Viene cos\u00ec chiamato il Col. Samuel Trautman, suo comandante in Vietnam, che parlandogli alla radio cerca di convincerlo ad arrendersi, ma egli rifiuta. Il giorno dopo viene di nuovo inseguito e circondato davanti a una miniera, dove resta intrappolato.\nDato per morto, Rambo riesce a liberarsi, rubare un furgone carico di M-60 e, arrivato in citt\u00e0, fa esplodere una pompa di benzina e si intrufola nella centrale, riuscendo anche a colpire Teasle, ma senza finirlo. Trautman lo convince poi a consegnarsi alla polizia.\nRambo 2 - La vendetta.\nRambo sta scontando la pena in un penitenziario, quando viene incaricato da Trautman di tornare in Vietnam per cercare i prigionieri rimanenti. Il capo della missione, Marshall Murdock, soldato corrotto, ordina a Rambo di portare solo delle foto per dimostrare che non ci sono pi\u00f9 prigionieri.\nArrivato in Vietnam incontra Co, una vietnamita ribelle che gli \u00e8 stata data come partner. Trovato\nun campo di prigionia, riesce a salvare un prigioniero, ma quando Murdock lo scopre annulla la missione e lascia Rambo nelle mani dei soldati vietnamiti e sovietici, che sono alleati.\nIntrappolato nel campo, viene aiutato a fuggire da Co e successivamente se ne innamora promettendole di portarla con s\u00e9 quando torner\u00e0 in America.\nMa in un agguato dei soldati nemici, Co resta uccisa, scatenando cos\u00ec la rabbia di Rambo.\nCos\u00ec il berretto verde affronta i soldati nemici, libera i prigionieri e li porta in salvo, decidendo alla fine di non tornare in America e di rimanere a vivere in Asia.\nRambo III.\nRambo ora vive in Thailandia, dove aiuta dei Monaci buddhisti a restaurare il loro monastero, partecipando a degli incontri di lotta per vincere denaro che poi dona loro.\nUn giorno riceve la visita di Trautman, il quale gli chiede di partecipare a una missione in Afghanistan per fornire ai Mujahideen delle armi per combattere contro gli occupanti russi, ma Rambo rifiuta.\nDopo che per\u00f2 Trautman viene catturato dai russi, Rambo decide di partecipare alla missione e arriva in Pakistan dove si allea con un gruppo di ribelli. Dopo un primo tentativo fallito di liberare Trautman, Rambo riesce a farlo uscire dalla base russa e scappano su un elicottero che per\u00f2 poco dopo li lascia a piedi.\nDopo uno scontro in una grotta con i russi vengono circondati dai nemici, ma i mujahideen arrivano ad aiutarli. Alla fine Rambo riesce a uccidere il comandante dei sovietici, Zaysen, facendo esplodere il suo elicottero Mil Mi-24 andandoci contro con un carro armato, e sconfiggendolo definitivamente, grazie anche all'aiuto dei nuovi alleati, i nemici.\nJohn Rambo.\nRambo lavora ora su un battello al confine tra la Thailandia e la Birmania, dove infuria un conflitto da molti anni. Un giorno dei missionari gli chiedono di accompagnarli sul fiume per portare aiuti umanitari, poich\u00e9 sarebbe troppo pericoloso attraversare la strada a piedi per via delle mine antiuomo.\nAll'inizio riluttante, successivamente decide di accompagnarli in un posto prestabilito. Tempo dopo, viene a sapere che i missionari sono stati catturati e sono reclusi in un campo militare birmano e parte alla loro ricerca insieme ad un gruppo di mercenari, guidati dal rude Lewis, che sono stati pagati per liberarli.\nLui e gli altri escogitano un piano per liberare entro 15 minuti gli ostaggi, che nel campo militare subiscono atroci torture. Cos\u00ec Rambo uccide vari soldati e libera i missionari. Ma l'esercito, scoperti gli ostaggi mancanti, organizza una caccia all'uomo. Rambo, la missionaria Sarah e il giovane mercenario Schoolboy, rimasti indietro durante la fuga dal campo, scapperanno da soli nella giungla, braccati dai soldati birmani che per\u00f2 cattureranno Lewis, il missionario Michael Burnett e gli altri mercenari.\nProprio quando stanno per essere giustiziati, Rambo irrompe con un camion rubato ai soldati e, sparando con una poderosa mitragliatrice, falcia l'esercito birmano, aiutato anche da un gruppo di ribelli Karen appena accorsi, riuscendo cos\u00ec a vincere la battaglia.\nAlla fine del film, incoraggiato da Sarah, decide di tornare negli Stati Uniti.\nRambo: Last Blood.\nRambo vive nel ranch ereditato dal padre, condividendolo con Maria e Gabrielle Beltran. La seconda parte, all'insaputa di Rambo e Maria, alla ricerca del padre con un'amica. Dopo aver avuto una discussione con egli, viene drogata e rapita in un locale. \nIntanto, Rambo arriva in Messico ed inizia ad interrogare le ultime persone che videro Gabrielle prima del rapimento e finisce ad affrontare l'intero cartello messicano responsabile, che, dopo aver picchiato l'ex berretto verde, promettono di maltrattare la ragazza dopo aver frugato nel portafogli di lui. \nTornato in America, Rambo si riprende grazie alle cure della giornalista Carmen, la cui stessa aveva indagato sul cartello che ha rapito Gabrielle. Successivamente, Rambo trova la ragazza in un bordello, ma non riesce a salvarla dalla morte per overdose. \nInfuriato, Rambo torna al ranch e vi caccia Maria, preparando delle trappole per i messicani, che non tardano ad arrivare: essi per\u00f2 vengono tutti uccisi dalle trappole di Rambo o da lui stesso, che lascia per ultimo Hugo, il direttore del cartello, e lo uccide brutalmente. \nFerito e stanco, Rambo si siede contemplando che continuer\u00e0 a combattere per i suoi cari morti e per mantenerne vivo il ricordo. \nBotteghino.\nClassifica incassi saghe del cinema.\nL'intera saga di film su Rambo \u00e8 al 31\u00ba posto nella classifica dei pi\u00f9 grandi incassi delle saghe del cinema, con un record di incassi totale di 1.459.492.926 dollari.\nVideogiochi.\nNumerosi videogiochi sono ufficialmente basati su uno o pi\u00f9 film di Rambo.\nAltri videogiochi.\nJohn Rambo \u00e8 il personaggio giocabile nel videogioco \"Mortal Kombat 11\" (2019).\nSerie animata.\nDi Rambo \u00e8 stata realizzata anche una serie animata, intitolata solamente \"Rambo\" (\"Rambo: The Force of Freedom\"), che ebbe tuttavia meno fortuna dei film."}
{"id": "2069974", "revid": "20070818", "url": "https://it.wikipedia.org/wiki?curid=2069974", "title": "Epitomi", "text": ""}
{"id": "2069975", "revid": "1123126", "url": "https://it.wikipedia.org/wiki?curid=2069975", "title": "Acchiappanuvole", "text": "Acchiappanuvole \u00e8 un album del cantante italiano Mango, pubblicato il 19 settembre 2008 dall'etichetta Sony BMG.\nIl disco.\nL'album contiene le cover di alcuni famosi brani di artisti artisti italiani quali Claudio Baglioni, Fabrizio De Andr\u00e9, Lucio Battisti, e Francesco De Gregori. Tra le canzoni incluse vi sono \"Senza Piet\u00e0\" di Anna Oxa e anche alcuni successi degli anni 2000, come \"Luce (tramonti a nord est)\" di Elisa e \"La disciplina della Terra\" di Ivano Fossati. Inoltre compaiono nel disco due brani internazionali, ovvero \"Have You Ever Seen the Rain\" dei Creedence Clearwater Revival e \"Love\" di John Lennon. Il titolo dell'album \u00e8 tratto da un verso del brano \"Ragazzo mio\" di Luigi Tenco, inserito nel disco come tredicesima traccia.\nL'album \u00e8 stato anticipato dal singolo \"La stagione dell'amore\", entrato in rotazione radiofonica il 22 agosto 2008 e cantato in duetto con l'autore ed interprete originale del brano stesso, Franco Battiato.\nIl titolo.\nIl termine \"acchiappanuvole\" indica una persona interessata a cose inconsistenti. L'autore si \u00e8 certamente ispirato al termine contenuto nella canzone Ragazzo mio di Luigi Tenco. "}
{"id": "2069976", "revid": "1921947", "url": "https://it.wikipedia.org/wiki?curid=2069976", "title": "Melchisedech giudeo", "text": "Melchisedech giudeo \u00e8 un personaggio letterario protagonista della terza novella della prima giornata del \"Decameron\" di Giovanni Boccaccio. Egli \u00e8 un esempio di \"ebreo saggio\", una figura presente in varie opere della letteratura medievale.\nTrama.\nMelchisedech \u00e8 un ricco israelita alla corte del Sultano di Babilonia (Il Cairo medievale), Saladino (un simbolo di lealt\u00e0 cavalleresca e sapienza in molti autori medievali, nonostante fosse musulmano), il quale lo fa chiamare per interrogarlo con la premeditata intenzione di coglierlo in fallo in tema di dottrina religiosa, al fine di poterlo spogliare legalmente delle sue ricchezze.\nLa domanda \u00e8 per il luogo, i tempi ed i personaggi coinvolti, estremamente insidiosa, il Saladino infatti chiede a Melchisedech nientemeno quale sia la vera religione tra quelle monoteiste (Cristianesimo, ebraismo o islam), il rischio \u00e8 evidentemente quello di incorrere nella blasfemia indicando la religione ebraica oppure nell'apostasia indicando la religione islamica, in ogni caso rischia la rovina.\nPer uscire brillantemente dalla difficile situazione egli si affida al racconto di un apologo nel quale per lunga tradizione in una famiglia si usa nominare uno dei figli erede universale dei beni e dei titoli consegnandogli uno speciale anello, un giorno uno degli eredi in tal modo nominato, giunto il suo turno di nominare l'erede viene assalito dal dubbio e dall'impossibilit\u00e0 di scegliere chi egli ami di pi\u00f9, per evitare il dilemma fa riprodurre l'anello in altri due esemplari perfettissimi e consegna i tre anelli oramai indistinguibili ad ognuno dei suoi tre figli.\nAlla morte del padre inevitabilmente i figli iniziano una insanabile diatriba su quale di loro sia il vero ed unico erede, con conseguenti liti ed inimicizie.\nIl sultano piacevolmente sorpreso dall'elegante metafora e dall'abilit\u00e0 del narratore decide di non procedere oltre con l'inganno e di chiedere apertamente l'aiuto finanziario necessitato a Melchisedech, il quale volentieri accondiscende. In seguito prende il saggio ebreo come suo servo e consigliere, facendogli grandi doni.\nMorale.\nLa morale del racconto \u00e8 tutta racchiusa in queste poche righe:"}
{"id": "2069979", "revid": "106908", "url": "https://it.wikipedia.org/wiki?curid=2069979", "title": "San Bartolomeo a Paterno", "text": ""}
{"id": "2069980", "revid": "1632387", "url": "https://it.wikipedia.org/wiki?curid=2069980", "title": "Crowded House", "text": "I Crowded House sono un gruppo musicale rock, formatosi a Melbourne, Australia e guidati dal cantante, musicista e compositore neozelandese Neil Finn.\nBiografia.\nNeil Finn \u00e8 universalmente conosciuto come principale artefice del successo del gruppo, in tutte le sue incarnazioni, reclutando membri dalla Nuova Zelanda (s\u00e9 stesso, Tim Finn e Eddie Rayner), dall'Australia (Paul Hester, Nick Seymour e Peter Jones) e dagli Stati Uniti (Mark Hart e Matt Sherrod).\nBench\u00e9 il gruppo abbia conquistato la propria popolarit\u00e0 nella scena della musica \"dal vivo\" (\"live\") australiana, riferimenti a luoghi e persone della Nuova Zelanda sono piuttosto frequenti nella loro musica (\"Kare Kare\" \u00e8 scritta per la spiaggia di Karekare, \"Mean to Me\" fa riferimento alla citt\u00e0 di Te Awamutu). Il successo del terzo albo del gruppo \"Woodface\", e pi\u00f9 in generale la popolarit\u00e0 dei Crowded House, hanno portato la Regina Elisabetta II a ordinare Tim e Neil Finn cavalieri dell'ordine dell'Impero Britannico nel giugno 1993, per i loro contributi alla musica della Nuova Zelanda.\nIl gruppo \u00e8 stato attivo dal 1985 al 1996, periodo nel quale furono pubblicati alcuni dei singoli di maggior successo della loro carriera come \"Don't Dream It's Over\" (di cui Antonello Venditti fece una cover nel 1991, \"Alta Marea\"), \"Something So Strong\", \"Better Be Home Soon\", \"Fall At Your Feet\" e \"Weather with You\". Nel 2007 il gruppo si \u00e8 riformato con un nuovo batterista. In questa nuova fase della loro carriera, i Crowded House hanno pubblicato l'albo \"Time on Earth\", che ha raggiunto la prima posizione nella classifica australiana."}
{"id": "2069995", "revid": "287204", "url": "https://it.wikipedia.org/wiki?curid=2069995", "title": "Santa Maria del Ponte", "text": "Santa Maria del Ponte \u00e8 un borgo medievale nel comune di Tione degli Abruzzi, situato sul versante solatio della media valle Subequana in posizione centrale tra L'Aquila e Sulmona.\nStoria.\nL'assetto insediativo \u00e8 quello di \"borgo fortificato\" che sorge presso la omonima chiesa medievale situata a valle del borgo stesso, scendendo verso il fiume Aterno-Pescara.\nLa chiesa, importante dal punto di vista artistico-architettonico e particolare per la sua struttura irregolare ed asimmetrica, non ha origini precise. Quasi certamente di origini monastiche, potrebbe essere stata costruita sui resti di un tempio pagano intorno al V-VI secolo; ma la sua realizzazione si potrebbe anche far risalire all'XI secolo o secondo una terza ipotesi al XII secolo.\nInizialmente compreso nel comune di Fontecchio, nel 1954 ottenne di passare a quello di Tione degli Abruzzi per la maggior vicinanza geografica.\nGeografia fisica.\nI terreni tra i boschi e il fiume per lo pi\u00f9 ricoperti di arbusti di quercia e nocci\u00f2lo si prestano molto bene alla raccolta di ottimo tartufo nero; vi si trovano inoltre colture caratteristiche come lo zafferano.Particolarmente ricca \u00e8 anche la fauna, costituita tra l'altro da animali di grossa taglia quali lupi, cinghiali, cervi, daini, orsi nonch\u00e9 da uccelli rapaci.\nIl territorio del borgo, come gli adiacenti territori dei caratteristici e romantici borghi di Fontecchio, Tione degli Abruzzi, Goriano Valli, San Lorenzo di Beffi, Succiano, Beffi, \u00e8 oggi inserito nel Parco naturale regionale Sirente-Velino.\nMonumenti e luoghi d'interesse.\nIl borgo \u00e8 di interesse perch\u00e9 ancora conserva l'antico aspetto medievale, circondato da mura, di cui di conserva molto bene Porta Santa Maria, principale accesso. Tra le case, si scorge la chiesa dell'Assunta. \nChiesa collegiata di Santa Maria del Ponte.\nSi trova appena fuori dal borgo.\nCollegiata di Santa Maria del Ponte: eretta nel XII secolo e in seguito ingrandita, conserva un aspetto esterno irregolare, con aggiunte successive (in particolare la sede settecentesca della confraternita). L'interno \u00e8 pregevole e presenta parti lapidee e porzioni di affreschi di notevole interesse. Da questa Chiesa provengono opere d'arte che prima del terremoto del 2009 erano custodite nel Museo del Castello Cinquecentesco dell'Aquila. La pi\u00f9 importante \u00e8 il \"Trittico di Beffi\", conosciuto a livello internazionale dopo il successo avuto nel tour americano - Washington museum, Nevada Museum e Getty Museum di Los Angeles. Oltre 500.000 persone hanno potuto ammirare questa tavola di autore sconosciuto, ma sicuramente di scuola Senese, da alcuni accostato a Taddeo di Bartolo. Inoltre un presepe in terracotta policroma e la statua di s. Antonio abate, quest'ultima di Saturnino Gatti.\nLa statua di Gatti dagli anni 50 era conservata nel Castello cinquecentesco dell'Aquila, sede del Museo Nazionale d'Abruzzo, danneggiata dal terremoto del 2009, \u00e8 stata ricostruita fedelmente ed esposta tutt'ora nel museo."}
{"id": "2069997", "revid": "119893510", "url": "https://it.wikipedia.org/wiki?curid=2069997", "title": "Steven E. de Souza", "text": "Carriera.\nLaureatosi alla Penn State, ha contribuito alla realizzazione di sette serie TV ed \u00e8 stato sceneggiatore di alcuni dei film pi\u00f9 celebri degli anni '80.\nDe Souza pi\u00f9 tardi scrisse fra gli anni '90 e 2000 le pellicole \"Beverly Hills Cop III\", \"Dredd - La legge sono io\" e \".\" Nel 1994 si \u00e8 anche cimentato nella regia di uno dei suoi lavori, producendo e dirigendo \"Street Fighter - Sfida finale,\" basato sulla celebre serie di videogiochi.\nLa sua carriera cinematografica inizi\u00f2 con \"Arnold's Wrecking Co\", un film a basso costo, che nonostante le pessime recensioni riusc\u00ec a raccogliere l'attenzione del pubblico. De Souza vinse il Razzie Award nel 1991. Recentemente, nel 2000 egli \u00e8 stato onorato con il Norman Lear Award.\n. Tuttavia, egli \u00e8 stato sostituito da Mel Stewart e Mark Brewington. Nel 2007, de Souza \u00e8 apparso nel documentario Sogni su Spec insieme a tre aspiranti sceneggiatori e scrittori: James L. Brooks, Nora Ephron e Carrie Fisher."}
{"id": "2069999", "revid": "709565", "url": "https://it.wikipedia.org/wiki?curid=2069999", "title": "I Bobobobs", "text": "I Bobobobs (\"Els Bobobobs\") \u00e8 una serie televisiva a cartoni animati prodotta da BRB Internacional e TVC nel 1988.\nTrama.\nI Bobobobs sono una sorta di gnomi dotati di grandi poteri telepatici che viaggiano su di una nave volante, il Bobular, che vaga nell'universo.\nSigla italiana.\nLa sigla italiana dal titolo \"Bobobobs\" \u00e8 stata incisa da Cristina D'Avena con i Piccoli Cantori di Milano."}
{"id": "2070003", "revid": "226458", "url": "https://it.wikipedia.org/wiki?curid=2070003", "title": "Prealpi Slovene occidentali", "text": "Le Prealpi Slovene occidentali (in sloveno \"Zahodne Slovenske Predalpe\" - dette anche \"Prealpi Giulie Orientali\") sono un gruppo montuoso appartenente alle Prealpi Slovene.\nSi trovano in Slovenia ad ovest di Lubiana.\nLa montagna pi\u00f9 alta \u00e8 il Porezen (1.630\u00a0m).\nClassificazione.\nSecondo la Partizione delle Alpi le Prealpi Slovene occidentali erano parte dell'ampia sezione n. 20: Alpi Giulie.\nSecondo l'AVE corrispondono alla parte sud-est del 58 gruppo denominato Alpi Giulie.\nLa SOIUSA, maggiormente attenta alla moderna letteratura, le inserisce nella sezione delle Prealpi Slovene ed attribuisce loro la seguente classificazione:\nCollocazione.\nSi trovano a sud-est delle Alpi Giulie (da queste separate dal Golo Brdo e dal Passo di Collepietro) e ad ovest di Lubiana. A sud la Sella di Godovi\u010d le separa dalle Alpi Dinariche. A nord-est sono contornate dalla valle della Sava.\nSuddivisione.\nSecondo la SOIUSA si suddividono in un supergruppo e tre gruppi:"}
{"id": "2070008", "revid": "201167", "url": "https://it.wikipedia.org/wiki?curid=2070008", "title": "XXXII secolo a.C.", "text": ""}
{"id": "2070009", "revid": "1442080", "url": "https://it.wikipedia.org/wiki?curid=2070009", "title": "Campionati mondiali juniores di sci alpino 1986", "text": "I campionati mondiali juniores di sci alpino 1986 si sono svolti dal 20 al 23 febbraio nella localit\u00e0 austriaca di Bad Kleinkirchheim.\nRisultati.\nUomini.\nDiscesa libera.\n20 marzo\nGigante.\n21 febbraio\nSlalom speciale.\n23 febbraio\nCombinata.\n20/23 febbraio\nDonne.\nDiscesa libera.\n20 febbraio\nGigante.\n21 febbraio\nSlalom speciale.\n22 febbraio\nCombinata.\n20/22 febbraio"}
{"id": "2070017", "revid": "287204", "url": "https://it.wikipedia.org/wiki?curid=2070017", "title": "Prealpi Slovene orientali", "text": "Le Prealpi Slovene orientali (in sloveno \"Vzhodne Slovenske Predalpe\" - dette anche \"Monti di Posavje\" - in sloveno \"Posavsko hribovje\") sono una parte delle Prealpi Slovene. \nCaratteristiche.\nSi trovano in Slovenia ad est di Lubiana. Sono divise dal corso del fiume Sava.\nPrendono anche il nome di \"Monti di Posavje\". Le Posavje sono una zona storica della Slovenia ad est di Lubiana e percorsa dal fiume Sava. Tale zona va fin quasi al confine con la Croazia.\nClassificazione.\nLa SOIUSA le vede come una sottosezione alpina con la seguente classificazione:\nSuddivisione.\nSi suddividono in un supergruppo e tre gruppi:"}
{"id": "2070018", "revid": "2111144", "url": "https://it.wikipedia.org/wiki?curid=2070018", "title": "Cure palliative", "text": "Una cura si definisce palliativa quando non \u00e8 volta a raggiungere l'obiettivo della guarigione completa da una malattia, ma tende a combattere i sintomi divenuti ormai refrattari ad altri trattamenti clinici. Il termine cure palliative \u00e8 utilizzato correttamente quando usato in riferimento alle cure rivolte a pazienti colpiti da una malattia la cui ultima evoluzione, non pi\u00f9 evitabile, \u00e8 la morte. Le cure palliative sono quindi un approccio clinico specialistico che mira a migliorare la qualit\u00e0 della vita dei malati nelle ultime fasi di una malattia inguaribile, attraverso la prevenzione e il sollievo dalla sofferenza, fisica, psicologica e spirituale. Sempre pi\u00f9 frequentemente si tende a non relegare le cure palliative soltanto agli ultimi momenti della vita, anticipando la palliazione in affiancamento ad altre terapie, quando il paziente non sia ancora giunto alla fase terminale della malattia. Le cure palliative sono pertanto un approccio terapeutico attivo, tutt'altro che rinunciatario (come talvolta rischiano di essere considerate). Le cure palliative sono un diritto fondamentale dell'essere umano. Non si tratta solo di somministrare antidolorifici, ma di prendere in carico il dolore totale del paziente e della sua famiglia, anche mediante supporto psicologico e spirituale.\nEsempi di queste terapie sono ad esempio l'uso di farmaci per la riduzione della dimensione di tumori al fine di ridurre il dolore o altri effetti negativi sul paziente, oppure il trattamento della nausea correlata alla chemioterapia (cure palliative simultanee), ma anche l'uso della morfina per trattare il dolore (ad esempio di metastasi ossee), o del metadone.\nPremessa.\nNella lingua italiana, il termine palliativo \u00e8 spesso erroneamente usato come sinonimo \"inutile\", e talvolta le cure palliative vengono confuse con l'\"effetto placebo\". Al contrario, il termine \"palliativo\" indica che non si va ad agire sulla causa della malattia (terapia eziologica), ma si agisce per alleviare sintomi refrattari.\nPer esempio quando il dolore \u00e8 dovuto ad un cancro, la cura eziologica \u00e8 la rimozione del cancro; ma quando questo non \u00e8 pi\u00f9 possibile si deve comunque eliminare il dolore (pur senza poterne eliminarne la causa). In questo caso si metta in atto quindi una terapia palliativa.\nL'obiettivo generale delle cure palliative \u00e8 quello di migliorare la qualit\u00e0 della vita delle persone con malattie gravi, qualsiasi condizione pericolosa per la vita che riduce la funzione quotidiana o la qualit\u00e0 della vita di un individuo o aumenta il carico del caregiver, attraverso la gestione del dolore e dei sintomi, l'identificazione e il supporto del caregiver bisogni e coordinamento delle cure. Le cure palliative possono essere fornite in qualsiasi fase della malattia insieme ad altri trattamenti con intenti curativi di prolungamento della vita e non sono limitate alle persone che ricevono cure di fine vita. Storicamente, i servizi di cure palliative erano focalizzati su individui con cancro incurabile, ma questo quadro \u00e8 ora applicato ad altre malattie, come l'insufficienza cardiaca grave, malattia polmonare ostruttiva cronica e sclerosi multipla e altre condizioni neurodegenerative. \nIl termine deriva dal latino \"pallium\", che significa \"mantello\". Il pallio, nell'Antica Grecia e nell'Antica Roma era il telo che si poggiava su una spalla e si drappeggiava intorno al corpo, sopra la tunica. La giornata delle cure palliative ricorre infatti l'11 novembre, in occasione di San Martino (che divise il proprio mantello con un povero).\nIl controllo del dolore, di altri sintomi e degli aspetti psicologici, sociali e spirituali \u00e8 di fondamentale importanza. Lo scopo delle cure palliative \u00e8 il raggiungimento della miglior qualit\u00e0 di vita possibile per i pazienti e le loro famiglie. Alcuni interventi palliativi sono applicabili anche pi\u00f9 precocemente nel decorso della malattia, in aggiunta al trattamento oncologico.\nOrigine del nome e diffusione.\nL'espressione \"cure palliative\" \u00e8 derivata dal termine latino \"pallium\" (\"il mantello che ti copre dietro\"; protegge), sinonimo di assistenza (\"ad-sistere\" = \"stare (seduto) accanto\"), accoglienza e, pi\u00f9 precisamente, adesione solidale e supporto (lett. portare sotto) ai malati e al loro nucleo familiare ed affettivo, nonch\u00e9 sollievo al dolore.\nLe cure palliative sono erogate tramite un'equipe transdisciplinare comprendente medici palliativisti, medici di medicina generale, infermieri, psicologi, fisioterapisti, assistenti sociali, volontari; l'assistenza \u00e8 continua 24 ore su 24.\nStoria.\nLa tradizione di fornire cure a tutti i bisognosi di conforto, anche ai moribondi, pu\u00f2 essere considerata alla base dell'istituzione degli ospedali, carattere che acquisirono in particolare con il passaggio della gestione agli ordini ecclesiastici, durante il medioevo. La nascita della moderna medicina palliativa, intesa come consapevole e mirata opera del portare sollievo ai malati senza speranza di guarigione, \u00e8 per\u00f2 attribuita a Cicely Saunders, ex assistente sociale e infermiera inglese, poi divenuta medico con lo specifico scopo di portare la medicina su un campo allora poco praticato. Dopo aver trascorso molti anni accudendo malati di tumore in fase terminale, Saunders decise di fondare un'istituzione apposita per permettere un trattamento dignitoso a tutti coloro su cui gravava una prognosi infausta. Vide cos\u00ec la luce nel 1967 il St Christopher, ospedale intitolato al patrono dei viaggiatori, in cui l'attenzione principale, non potendo pi\u00f9 focalizzarsi sulla guarigione, si rivolgeva alla qualit\u00e0 dell'ultima parte della vita dei pazienti, attraverso cure studiate appositamente per limitarne la sofferenza e i disturbi pi\u00f9 invalidanti. Il modello trov\u00f2 accoglienza rapida, diffondendosi in tutto il mondo, grazie a istituzioni pubbliche e private, contribuendo a sviluppare una disciplina medica specifica.\nDolore totale.\nCos\u00ec la dottoressa Saunders definiva il dolore totale, come un approccio di cura che riguardasse non solo il male fisico del paziente, ma tutti gli aspetti che contribuivano ad acutizzarlo. La Saunders se ne era resa conto curando i feriti della seconda guerra mondiale. Partendo da qui, aveva sviluppato, attraverso rigoroso studio e osservazione clinica, che se somministrati a intervalli regolari i farmaci antidolorifici potevano dare un estremo beneficio ai pazienti. Ma alla singola terapia medica andava poi aggiunto un concreto sostegno psicologico, sociale e spirituale: questi, assieme alla terapia medica costituiscono i quattro pilastri fondamentali delle cure palliative. Il dolore totale \u00e8 un concetto cardine delle cure palliative, che occorre conoscere per comprenderne la ricchezza. \u00c8 un approccio in un certo senso rivoluzionario, in quanto consente di guardare alla persona nella sua totalit\u00e0.\nObiettivi delle cure palliative.\nObiettivo principale delle cure palliative \u00e8 dare senso e dignit\u00e0 alla vita del malato fino alla fine, alleviando prima di tutto il suo dolore, e aiutandolo con i supporti non di ambito strettamente medico che sono altrettanto necessari, come si evince dalla precedente definizione. La dottoressa Cicely Saunders (infermiera inglese, poi laureatasi in medicina, che per prima concep\u00ec gli Hospice come luogo e metodo di trattamento dei malati e delle malattie terminali), amava ripetere ai suoi pazienti \"\u00abTu sei importante perch\u00e9 sei tu e sei importante fino alla fine\u00bb\". Questo tipo di medicina, dunque, non \u00e8 solo una semplice cura medica, ma pu\u00f2 favorire un percorso di riconciliazione e pacificazione rispetto alla vita del malato e delle persone che gli stanno attorno.\nGli obiettivi delle cure palliative sono: \nPazienti oggetto di cure palliative.\nSi stima che ogni anno in Italia, su 250\u00a0000 persone che dovrebbero essere seguite con approccio palliativo, ben 160\u00a0000 sono malati di cancro, mentre le altre 90\u00a0000 farebbero parte della sfera delle malattie croniche degenerative. Questi ultimi sono destinati a crescere con il continuo invecchiamento della popolazione. La scelta di non ridurre le cure palliative, come spesso ancora succede, alle cosiddette cure degli ultimi giorni, generalmente non pi\u00f9 di due settimane, richiede una sinergia tra medico di famiglia, medico oncologo e medico esperto in cure palliative (bisogna precisare che in Italia ancora non esiste una specializzazione post laurea definita, ma si arriva a fare cure palliative da percorsi diversi come l'oncologia, l'anestesia o la geriatria)\nAttuazione delle cure palliative.\nL'articolazione delle cure palliative possono essere ricondotte a tre nodi fondamentali: l'ospedale, l'hospice e le cure domiciliari .\nHospice.\nL'hospice \u00e8 la struttura residenziale in cui il malato che non risponde pi\u00f9 alle terapie atte al prolungamento della vita o quando queste stesse terapie non risultano essere proporzionate al quadro clinico, viene assistito con la sua famiglia trovando aiuto in una equipe multidisciplinare che imposta un approccio palliativo e un sostegno psicologico per un periodo solitamente limitato di tempo. In alcuni casi \u00e8 possibile un ritorno a casa mentre in altri \u00e8 il luogo nel quale il paziente vien accompagnato nei suoi ultimi giorni di vita. Ha solitamente alcune caratteristiche come l'accesso libero per i familiari, ai quali \u00e8 permesso sostare per il riposo notturno anche all'interno della struttura, la possibilit\u00e0 di condividere alcuni spazi comuni, un ambiente solitamente accogliente e la possibilit\u00e0 di mantenere per quanto possibile le relazioni sociali. Ne esistono sia all'interno di ospedali sia in luoghi specifici e dedicati.\nL'hospice non \u00e8 il luogo \"dove si va a morire\" ma dove si vuole far vivere al meglio la fase finale naturale della propria esistenza. Risulta quasi sempre possibile tornare alle cure domiciliari in via temporanea o definitiva.\nGli standard programmatici di riferimento italiani, previsti dalla legge, indicano un valore da 30-50 posti letto per ogni milione di abitanti.\nAll'esterno in genere la struttura \u00e8 circondata da un'ampia area verde, progettata per essere \"vivibile\" da parte di tutti gli ospiti. La connessa camera di osservazione consiste in uno spazio nel quale viene ospitata la salma in attesa delle esequie, diversa dalle sale mortuarie dell'ospedale (spartane, ma decorose), e di una cerimonia \"toccante\" (parole e musica di violino), molto raccolta e assolutamente rispettosa.\nIl personale in servizio svolge un lavoro impegnativo e molto difficile, perch\u00e9 occorre manifestare empatia mantenendo al contempo un'adeguata distanza professionale dal paziente.\nCure domiciliari.\n\u00c8 possibile attivare lo stesso tipo di assistenza che si riceve in hospice anche a livello domiciliare. \u00c8 risaputo infatti che qualsiasi persona si trovi nella fase finale della vita preferisca di certo trascorrere questa nella propria casa. Occorre che ci siano dei requisiti fondamentali per\u00f2, prima fra tutti la presenza di un familiare che si assume il compito di \"care giver\" (dall'inglese: \"colui che d\u00e0 assistenza\"), che viene formato dagli operatori all'assistenza del malato nelle operazioni pi\u00f9 semplici. A domicilio \u00e8 prevista la visita periodica, a seconda delle fasi di malattia pu\u00f2 essere pi\u00f9 o meno frequente, della cosiddetta \u00e9quipe domiciliare di cure palliative, di cui fanno parte il medico palliativista, l'infermiere, l'operatore socio-sanitario, lo psicologo e i volontari. Ma di l\u00e0 dalla visita periodica una buona equipe di cure palliative domiciliari deve garantire la disponibilit\u00e0 nelle 24 ore con reperibilit\u00e0 telefonica, per soddisfare ogni esigenza di \"rapporto\" sociale o di assistenza medica.\nIn Italia: la rete.\nLa rete di cure palliative, seppur autonoma, si integra con la rete della terapia del dolore.\nIn Italia il primo servizio di cure palliative domiciliari \u00e8 nato nel 1977, grazie a una collaborazione tra Istituto Nazionale dei Tumori di Milano, Fondazione Floriani e i volontari della Sezione provinciale di Milano della Lega Italiana per la Lotta contro i Tumori. Il primo hospice \u00e8 invece nato nel 1987. Si tratta della struttura che \u00e8 sorta in Lombardia, presso la \"Casa di cura Domus Salutis\" di Brescia. Secondo il Libro Bianco degli hospice ad aprile 2010 erano 175 le strutture residenziali attive in tutta Italia con un disequilibrio ancora evidente tra nord e sud. Anche l'assistenza domiciliare in cure palliative, di cui \u00e8 stata definita una prima mappatura ufficiale, promossa tra gli altri dal ministero della Salute, Societ\u00e0 Italiana di Cure Palliative, Societ\u00e0 Italiana di Medicina Generale e Fondazione Floriani, presenta ancora delle disparit\u00e0 tra regioni.\nNell'aprile 2012 il secondo Libro Bianco a cura dell'\"Associazione No Pain Onlus\" ha monitorato la situazione italiana a distanza di due anni dall'entrata in vigore della legge 38/2010. Appare evidente come la normativa non sia ancora stata applicata in tutti i suoi punti. I centri italiani presentano risorse esigue, personale impiegato a tempo parziale, modelli organizzativi e prestazioni elementari: aspetti che soddisfano solo minimamente gli standard internazionali per la gestione delle sindromi dolorose.\nLegislazione italiana.\nLe leggi fondamentali per il movimento italiano delle cure palliative sono due. La prima ha avuto come scopo principale il finanziamento degli hospice per favorirne la nascita e lo sviluppo, effettivamente poi avvenuto negli anni 2000. La seconda legge ha invece voluto sancire l'istituzione della rete delle cure palliative, ovvero l'integrazione tra hospice e assistenza domiciliare.\nVolontariato.\nRuolo importante all'interno delle cure palliative ha il mondo del volontariato. Le principali sigle sono riunite sotto la Federazione Cure Palliative.\nVera e propria pioniera in questo campo \u00e8 stata la Fondazione Floriani, impegnata a Milano in questo campo fin dalla met\u00e0 degli anni settanta. Nel 1987 nasce a Roma l'Antea, associazione che svolge l'attivit\u00e0 di assistenza sia in casa sia in hospice, gratuitamente, per i malati in fase terminale e le loro famiglie.\nLivelli essenziali di assistenza (LEA).\nCon il DPCM 12 gennaio 2017 di definizione ed aggiornamento dei livelli essenziali di assistenza (LEA), sono state caratterizzate le cure palliative e la terapia del dolore, con un approccio orientato alla presa in carico e al percorso di cura, distinguendo gli interventi per livelli di complessit\u00e0 ed intensit\u00e0 assistenziale.\nSono stati definiti i seguenti livelli di assistenza nell'ambito delle reti di cure palliative e delle reti di terapia del dolore:\nGiornata nazionale del sollievo.\nIstituita con direttiva del Presidente del Consiglio dei Ministri il 24 maggio 2001, su proposta del prof. Umberto Veronesi (ministro pro tempore della Sanit\u00e0), la giornata nazionale del sollievo nasce con lo scopo di: \"\u00ab promuovere e testimoniare, attraverso idonea informazione e tramite iniziative di sensibilizzazione e solidariet\u00e0, la cultura del sollievo dalla sofferenza fisica e morale in favore di tutti coloro che stanno ultimando il loro percorso vitale, non potendo pi\u00f9 giovarsi di cure destinate alla guarigione. \u00bb.\""}
{"id": "2070022", "revid": "115663342", "url": "https://it.wikipedia.org/wiki?curid=2070022", "title": "Prealpi Slovene nord-orientali", "text": "Le Prealpi Slovene nord-orientali (in sloveno \"Severovzhodne Slovenske Predalpe\") sono una parte delle Prealpi Slovene. Si trovano in Slovenia ad ovest della citt\u00e0 di Maribor e, parzialmente, in Austria.\nCaratteristiche.\nSono principalmente composte dalle Pohorje.\nClassificazione.\nPer la Partizione delle Alpi esse sono collegate con le Caravanche e formano con queste la sezione n. 21 delle Alpi.\nL'AVE le collega sempre alle Caravanche e con esse formano il gruppo n. 59 delle Alpi orientali.\nLa SOIUSA le definisce come sottosezione alpina con la seguente classificazione:\nSuddivisione.\nPer la SOIUSA si suddividono in due supergruppi, tre gruppi e cinque sottogruppi:"}
{"id": "2070027", "revid": "399", "url": "https://it.wikipedia.org/wiki?curid=2070027", "title": "Amiche mie", "text": "Amiche mie \u00e8 una serie televisiva del 2008, diretta da Paolo Genovese e Luca Miniero, trasmessa su canale 5 dal 5 novembre 2008.\nProtagonisti della fiction sono Margherita Buy, Elena Sofia Ricci, Luisa Ranieri e Cecilia Dazzi, quattro amiche tra i trenta ed i quarant'anni.\nEpisodi.\nLa serie \u00e8 composta da 12 episodi, che vennero trasmessi in prima visione su Canale 5 in sei prime serate nel 2008.\nTrama.\nAll'avvicinarsi dei quarant'anni, Anna (Margherita Buy) scrive al celebre ginecologo e sessuologo Giorgio Monesi (Guido Caprino), detto \"dottor G\", per confessargli di essere insoddisfatta della propria vita famigliare sfiancante ed incolore, e di pensare spesso di mettersi semplicemente un cappio al collo per fuggirne. Confinata nella provincia romana con un marito dalla mentalit\u00e0 antiquata ed una suocera oppressiva, infatti, resiste passivamente per amore del figlio; finch\u00e9 un giorno nota un treno in partenza per Milano e vi sale in compagnia del suo solo cane.\nA Milano Anna viene accidentalmente investita dalla mezzobusto del TGNews Marta (Luisa Ranieri), una giovane donna dalla carriera brillante ma seriamente incapace di costruire relazioni stabili senza soffocare la propria controparte. Il suo ultimo fidanzato, Paolo (Massimo Poggio), subisce regolarmente una sorta di stalking da parte sua. Marta vive nello stesso palazzo del dottor G, che cerca una segretaria, ed Anna prontamente si propone. La sua domanda potrebbe apparire senza speranza, ma Giorgio nota che la donna conosce benissimo tutti i suoi libri, ha una sensibilit\u00e0 spiccata ed \u00e8 una dattilografa molto veloce; cos\u00ec l'assume.\nMarta invita Anna ad accompagnarla alla festa a sorpresa del compleanno di una delle sue migliori amiche, dove poi Anna far\u00e0 la conoscenza delle amiche di Marta: Francesca (Elena Sofia Ricci) \u00e8 una wedding planner sull'orlo del divorzio dal marito (Franco Castellano) che l'ha tradita ma si professa ancora innamorato, mentre Grazia (Cecilia Dazzi) vive quella che sembra una vita da spot televisivo con il marito Federico (Stefano Pesce) e due figli. La bellissima sorella minore, poi, Lulu (Gaia Bermani Amaral), \u00e8 stata defenestrata dalla sua ultima fiamma e si presenta alla sua porta in cerca di asilo.\nD'ora in poi Anna entrer\u00e0 a far parte di questo simpatico gruppo di amiche, trovando \"rifugio\" nell'appartamento di Marta ed essendo una portatrice di grandi consigli amorosi per tutte le sue amiche in crisi e alle prese con tradimenti, divorzi e separazioni, senza per\u00f2 far trapelare nulla del suo passato. Con il tempo tra Anna e il Dott. G nasce l'amore che verr\u00e0 interrotto dall'arrivo brusco del marito di Anna, intento a riportarla a casa minacciandola e creando scompiglio per lei, le amiche e il Dott. G. Anna torna a casa soprattutto per cercare di recuperare il rapporto con il figlio, scoprendo come il padre gli stesse soffocando i suoi sogni, al che decide di lasciare definitivamente il marito per trasferirsi a Milano con il figlio, vivendo alla luce del sole l'amore che le ha cambiato la vita e la forte amicizia che la lega a Marta, Francesca e Grazia."}
{"id": "2070032", "revid": "20071683", "url": "https://it.wikipedia.org/wiki?curid=2070032", "title": "Jaca book", "text": ""}
{"id": "2070034", "revid": "287204", "url": "https://it.wikipedia.org/wiki?curid=2070034", "title": "Gianluca Guidi", "text": ""}
{"id": "2070035", "revid": "287204", "url": "https://it.wikipedia.org/wiki?curid=2070035", "title": "Catalogo Barnard", "text": "In astronomia, il Catalogo Barnard \u00e8 un catalogo astronomico di nebulose oscure, disposte su ambo gli emisferi celesti, ma soprattutto in quello boreale. Fu compilato nel 1919 dall'astronomo Edward Emerson Barnard.\nContiene 370 nebulose oscure catalogate fino alla declinazione -35\u00b0, ed \u00e8 stato il primo catalogo di questo genere di oggetti celesti; nelle carte celesti vengono indicati con la lettera \"B\" seguita dal numero con cui l'oggetto \u00e8 stato catalogato. Fra gli oggetti pi\u00f9 famosi di questo catalogo vi sono la Nebulosa Testa di Cavallo, nella costellazione di Orione, e la Nebulosa Pipa, nell'Ofiuco.\nOggetti.\nAlcuni oggetti conosciuti con la sigla Barnard sono:"}
{"id": "2070036", "revid": "183976", "url": "https://it.wikipedia.org/wiki?curid=2070036", "title": "Saalbach", "text": ""}
{"id": "2070037", "revid": "37723", "url": "https://it.wikipedia.org/wiki?curid=2070037", "title": "Unione Popolare Autonomista", "text": ""}
{"id": "2070038", "revid": "363629", "url": "https://it.wikipedia.org/wiki?curid=2070038", "title": "Riconnessione magnetica", "text": "La riconnessione magnetica \u00e8 un processo fisico che avviene in plasma fortemente conduttivi, in cui la topologia magnetica viene riarrangiata e l'energia magnetica \u00e8 convertita in energia cinetica, energia termica e accelerazione delle particelle. La scala temporale a cui il fenomeno avviene \u00e8 intermedia tra quella piuttosto lenta della diffusione del campo magnetico e quella molto pi\u00f9 veloce delle onde di Alfv\u00e9n.\nDescrizione.\nNel processo di riconnessione, le linee di campo magnetico dei domini magnetici (definiti dalla connettivit\u00e0 delle linee di campo) si saldano tra di loro, cambiando le sequenze di connettivit\u00e0 rispetto alle loro sorgenti. Si pu\u00f2 considerare come un violazione della (non rigorosa) legge di conservazione della fisica del plasma, chiamata Teorema di Alfv\u00e9n, e pu\u00f2 concentrare energia meccanica o magnetica sia nello spazio che nel tempo.\nI brillamenti solari, le pi\u00f9 grandi esplosioni nel sistema solare, potrebbero essere collegati alla riconnessione di grandi sistemi di flusso magnetico sul Sole; essi rilasciano in pochi minuti l'energia che \u00e8 stata immagazzinata nel campo magnetico in periodi di ore o giorni.\nL'effetto pi\u00f9 visibile della riconnessione magnetica \u00e8 senz'altro l'aurora polare, giacch\u00e9 la magnetosfera terrestre funziona come uno scudo, schermando la Terra dall'impatto diretto delle particelle cariche (plasma) che compongono il vento solare. In prima approssimazione queste particelle \"scivolano\" lungo il bordo esterno della magnetosfera (magnetopausa) e passano oltre la Terra. In realt\u00e0, a causa proprio della riconnessione magnetica il plasma del vento solare pu\u00f2 penetrare dentro la magnetosfera e, dopo complessi processi di accelerazione, interagire con la ionosfera terrestre, depositando immense quantit\u00e0 di protoni ed elettroni nell'alta atmosfera, e dando luogo, in tal modo, al fenomeno delle aurore.\nIl tipo pi\u00f9 comune di riconnessione magnetica \u00e8 il separatore di riconnessione, in cui quattro distinti domini magnetici si scambiano temporaneamente le linee magnetiche, invertendole casualmente.\nCause ed effetti.\nQuesta teoria si riferisce alle induzioni di correnti elettriche nella corona da parte del campo magnetico solare. Queste correnti collasserebbero immediatamente, rilasciando energia sotto forma di calore e onde nella corona. Questo processo viene chiamato \"riconnessione\" per il comportamento particolare dei campi magnetici nel plasma (o in un qualunque fluido conduttore come il mercurio o l'acqua di mare). In un plasma le linee del campo magnetico sono normalmente collegate a elementi di materia, in modo che la topologia del campo magnetico rimanga la stessa: se una particolare coppia di poli magnetici nord e sud sono collegati da una linea di campo, allora anche se il plasma o i magneti si muovono, quella linea di campo continuer\u00e0 a connettere quei particolari poli. La connessione viene mantenuta dalle correnti elettriche indotte nel plasma. Sotto certe condizioni queste correnti possono collassare, permettendo al campo magnetico di \"riconnettersi\" ad altri poli magnetici e rilasciare energia sotto forma di calore e onde.\nLa riconnessione magnetica \u00e8 il fenomeno che provoca i \"flare\" solari, le pi\u00f9 grandi esplosioni nel sistema solare. Inoltre, la superficie del sole \u00e8 coperta da milioni di piccole regioni magnetizzate di 50\u20131000\u00a0km che si muovono costantemente sotto l'effetto della granulazione. Il campo magnetico nella corona dovrebbe quindi essere soggetto a costanti riconnessioni per adattarsi al movimento di questo \"tappeto magnetico\", e l'energia rilasciata da questo processo \u00e8 una candidata come fonte del calore della corona, forse sotto forma di \"microflare\", ognuno dei quali produrrebbe un contributo di energia.\nQuesta teoria fu sostenuta da Eugene Parker negli anni ottanta, ma \u00e8 ancora controversa. In particolare, i telescopi TRACE ed EIT (SOHO) sono in grado di osservare singoli microflare come piccole luminosit\u00e0 nella luce ultravioletta, e ne sono stati rilevati troppo pochi per giustificare l'energia della corona. Una porzione di essa potrebbe essere sotto forma di onde, o da un processo di riconnessione magnetico talmente graduale da fornire energia in modo continuativo e non essere rilevato dai telescopi. Attualmente si stanno effettuando delle ricerche su varianti di questa teoria come ipotesi su altre cause di stress del campo magnetico o di produzione di energia."}
{"id": "2070039", "revid": "287204", "url": "https://it.wikipedia.org/wiki?curid=2070039", "title": "Decio Gioseffi", "text": "Biografia.\nLaureatosi nel 1942 a Padova in Archeologia e storia dell'arte antica con Carlo Anti, contribuisce alla fondazione della Facolt\u00e0 di Lettere dell'Universit\u00e0 di Trieste (1943) dove \u00e8 assistente prima di Luigi Coletti e poi di Roberto Salvini. Libero docente nel 1958 e poi professor ordinario di Storia dell'arte medioevale e moderna nel 1967, assumendo anche per molti anni l'insegnamento di Storia della critica d'arte, insegna fino al 1989. \u00c8 direttore dell'Istituto di storia dell'arte medioevale e moderna dell'Universit\u00e0 di Trieste dal 1964 al 1993.\nDopo esserne stato membro dal 1976, \u00e8 presidente del Comitato di Settore per i Beni Artistici e Storici (e delle riunioni dei Comitati congiunti: ex Consiglio Superiore di Belle Arti) del Ministero per i beni culturali dal 1980 al 1989. Socio dell\u2019Istituto Veneto di Scienze Lettere e Arti dell\u2019Ateneo Veneto. Membro del Consiglio scientifico del Centro Internazionale di Storia dell'Architettura \"A. Palladio\" di Vicenza e dell'Universit\u00e0 Internazionale dell'Arte di Firenze. Nel Comitato di redazione di \u00abCritica d\u2019arte\u00bb. Direttore dal 1975 al 1993 del periodico \u00abArte in Friuli, arte a Trieste\u00bb che ha raccolto parte del lavoro di ricerca, svolto da lui e dai suoi allievi all\u2019Universit\u00e0 di Trieste. Dalla fondazione nel 1985 \u00e8 nel Comitato di redazione della rivista \u00abXY Dimensioni del disegno\u00bb, edita dal Dipartimento di Rappresentazione e Rilievo dell\u2019Universit\u00e0 La Sapienza di Roma. Accademico dei Lincei dal 1990. \nI primi riconoscimenti internazionali gli vengono attribuiti per gli studi su \"Perspectiva artificialis: per la storia della prospettiva. Spigolature e appunti\" (1957) e \"La cupola vaticana: un'ipotesi michelangiolesca\" (1960) \u2013 per i quali anche ottiene rispettivamente il Premio Olivetti nel 1957 e IN/ARCH nel 1962 \u2013, nonch\u00e9 per \"Giotto architetto\" (1963), un complesso lavoro certamente al di fuori degli schemi consolidati. All'arte medioevale dedic\u00f2 numerosi contributi di storia della miniatura e della scultura altomedioevale su tematiche particolarmente dibattute, riuniti poi nel volume \"Dal IV all'IX secolo\" della collana De Agostini \"Storia della pittura\" (1983). Densa anche la sua attenzione all\u2019arte triveneta in genere (dal Trecento ai nostri giorni) e numerosi i suoi contributi monografici su pittori e architetti del Quattro-Cinquecento (Brunelleschi, Piero della Francesca, Giorgione, Tiziano, Paolo Veronese, Leonardo, D\u00fcrer, Andrea Palladio ecc.) e del Settecento (Canaletto, Piazzetta, Tiepolo, ecc.). Originali pure, nell'ambito dell'arte del XX secolo, i contributi su Picasso e Mondrian, e sul postmoderno in architettura.\nContinua ininterrottamente ad interessarsi ai problemi della rappresentazione prospettica, con le sue implicazioni epistemologiche \u2013 scrivendo, fra l'altro, per l'Enciclopedia Universale dell'Arte le voci \"Prospettiva\" e \"Ottica\" (1963) \u2013 e promuovendo una \"concezione operatoria della conoscenza\" all'interno della storia dell'arte. Le sue tesi sulla prospettiva (in opposizione alle teorie peraltro prevalenti allineate con il pensiero di E. Panofsky) sono state prontamente raccolte dalla critica straniera \u2013 da parte tra gli altri di M. H. Pirenne e di H. Gombrich (o anche da studiosi non disciplinari come K. E. Schaefer nel suo volume \"Bioastronautics\"). "}
{"id": "2070042", "revid": "1632387", "url": "https://it.wikipedia.org/wiki?curid=2070042", "title": "Regno franco", "text": "Il Regno franco o Regno dei Franchi (\"Regnum Francorum\" in latino) fu l'entit\u00e0 statale costituita dai Franchi tra il 420 (stanziamento dei Franchi Sali di Faramondo a ovest del Reno, secondo la tradizione riportata da Gregorio di Tours) e l'800 (trasformazione del regno nell'Impero carolingio con Carlo Magno) in un'ampia area dell'Europa occidentale, oggi compresa tra Francia, Belgio, Paesi Bassi, Lussemburgo e Germania, e in seguito ulteriormente espansa verso sud e verso est. Il regno era ripartito in due grandi regioni, Neustria e Austrasia, e fu governato da due dinastie: i Merovingi (420-751) e i Carolingi (751-800), anche se questi detenevano il potere reale gi\u00e0 dalla fine del VII secolo, in qualit\u00e0 di maestri di palazzo.\nStoria.\nLa fonte principale, il cronista gallo-romano Gregorio di Tours, la cui \"Storia dei Franchi\" copre il periodo fino al 594, cita fonti altrimenti perdute come Sulpicio Alessandro e Fredegario ed approfitta del contatto personale con molti dei capi franchi. Oltre alla \"Storia\" di Gregorio, esistono alcune fonti romane precedenti, come Ammiano Marcellino e Sidonio Apollinare.\nNel 342 la federazione dei Franchi fu protagonista di un'incursione in territorio gallico, condotta a partire dalla loro area d'insediamento presso il Reno. Furono respinti da Costante I. Un decennio pi\u00f9 tardi, nel 355-358 Giuliano trov\u00f2 ancora le rotte del Reno sotto il controllo dei Franchi ed ancora una volta li pacific\u00f2. Roma garant\u00ec ai Franchi una fetta considerevole della Gallia Belgica. Da questo momento in poi divennero \"foederati\" dell'Impero romano. La regione corrisponde all'incirca alle odierne Fiandre e ai Paesi Bassi a sud del Reno, e rimane ancora oggi una regione di lingua germanica (attualmente predomina l'olandese ed il fiammingo). I Franchi divennero, quindi, il primo popolo germanico a stabilirsi permanentemente all'interno del territorio romano, con il ruolo di \"foederati\", incaricati di difendere la frontiera del Reno contro alani, suebi e vandali.\nDa questo territorio i Franchi conquistarono gradualmente gran parte della Gallia Romana a nord della Valle della Loira e ad est dell'Aquitania visigota. Inizialmente contribuirono a difendere i confini in qualit\u00e0 di alleati; ad esempio, quando una grossa invasione, portata principalmente da trib\u00f9 della Germania orientale, attravers\u00f2 il Reno (406), i Franchi combatterono contro questi invasori e la loro spinta principale si dirott\u00f2, poi, a sud della Loira (nella regione di Parigi il controllo romano persistette fino al 486, ovvero un decennio dopo la caduta degli Imperatori di Ravenna, in parte proprio grazie all'alleanza con i Franchi).\nI Merovingi.\nI regni dei primi capi franchi, Faramondo (419 circa - 427 circa) e Clodione (427 circa - 447 circa), sono attribuiti pi\u00f9 al mito che alla realt\u00e0 e la loro relazione con la linea merovingia \u00e8 incerta.\nGregorio menziona Clodione come il primo re che inizi\u00f2 la conquista della Gallia prendendo Camaracum (l'odierna Cambrai) ed espandendo il confine fino alle Somme. Questo richiese del tempo; Sidonio ci dice che i Franchi furono sorpresi da Flavio Ezio, ministro e generale dell'imperatore Valentiniano III, e sospinti indietro (probabilmente attorno al 431). Questo periodo segna l'inizio di una situazione che sarebbe durata per molti secoli: i Franchi germanici divennero i governanti di un numero crescente di entit\u00e0 gallo-romane.\nProbabilmente non tutte le trib\u00f9 seguivano univocamente le decisioni generali, per cui nel 440 circa l'esercito imperiale si scontr\u00f2, vincendo, contro alcuni Franchi presso Vicus Helena (vicino all'odierna Arras), che ebbe come conseguenza la formazione di un'enclave franca attorno a Tournai, mentre altri piccoli regni si andavano creando attorno a Treviri.\nNel 451 Ezio chiam\u00f2 a raccolta i suoi alleati germanici sul suolo romano per aiutarlo a respingere l'invasione degli Unni. I Franchi Sali\u00ec risposero alla chiamata, i Ripuari lottarono su entrambi i lati, in quanto alcuni di essi vivevano al di fuori dell'impero. A quel tempo Meroveo era re dei Franchi. Le fonti orali di Gregorio non sanno dire con certezza se Clodione fosse suo padre.\nClodoveo si imbarc\u00f2 in una campagna per consolidare i vari regni franchi in Gallia e in Renania, che incluse la sconfitta di Siagrio nel 486. Questa vittoria pose termine al controllo romano sulla regione di Parigi.\nNella Battaglia di Vouill\u00e9 (507), Clodoveo, con l'aiuto dei Burgundi, sconfisse i Visigoti del regno di Tolosa, espandendo il suo reame verso sudovest fino ai Pirenei. I Visigoti, scacciati, si trapiantarono in Spagna fondandovi il regno di Toledo.\nLa conversione di Clodoveo al Cristianesimo, dopo il suo matrimonio con la principessa cristiana burgunda Clotilde nel 493 pu\u00f2 aver aiutato a mettere in luce la sua posizione agli occhi del Papa e degli altri governanti cristiani. Essendo in grado di pregare assieme ai loro vicini cristiani, gli ex-Ariani Franchi - che erano in numero relativamente ristretto (circa duecentomila) a confronto dei romani e dei celti romanizzati che abitavano la Gallia - trovarono una pi\u00f9 facile accettazione da parte della popolazione locale, di quanto non fosse riuscito a Visigoti, Vandali e Burgundi. La loro conversione al cattolicesimo favor\u00ec anche i rapporti con il clero locale, che forn\u00ec aiuto all'amministrazione regia. I Merovingi riuscirono, quindi, a costruire quello che si rivel\u00f2 in seguito uno dei regni pi\u00f9 stabili e di successo dell'Occidente.\nLa stabilit\u00e0, comunque, non fu una caratteristica quotidiana dell'era merovingia. Mentre esisteva una certa quantit\u00e0 di violenza casuale nella tarda epoca romana, l'introduzione della pratica germanica della faida di sangue, per ottenere giustizia personale, port\u00f2 alla percezione di un'aumentata illegalit\u00e0. I commerci si interruppero e la vita civica divenne sempre pi\u00f9 difficoltosa, il che port\u00f2 ad una societ\u00e0 sempre pi\u00f9 frammentata e localizzata, basata su villaggi autosufficienti. L'alfabetizzazione, al di fuori di chiese e monasteri, in pratica scomparve.\nI merovingi, di lingua e cultura germaniche, aderirono alla pratica di dividere le proprie terre tra i propri figli, e le frequenti divisioni, riunificazioni e ri-divisioni del territorio risultavano spesso in assassinii e guerre tra le famiglie principali. Cos\u00ec, alla morte di Clodoveo, nel 511, il suo reame venne diviso tra i quattro figli, e nei due secoli seguenti il regno venne diviso tra i suoi discendenti.\nL'area dei Franchi si espanse ulteriormente sotto il figlio di Clodoveo, arrivando a coprire la gran parte della Francia odierna, ma comprendendo anche le zone ad est del fiume Reno, come l'Alemannia (l'attuale Germania sudoccidentale) e la Turingia (dal 531). La Sassonia venne invece conquistata da Carlo Magno solo secoli dopo.\nDopo una temporanea riunificazione dei regni separati, sotto Clotario I, le terre dei Franchi vennero nuovamente divise nel 561 in Neustria (a occidente), Austrasia (a oriente), Borgogna (centrata sulla valle della Saona) ed Aquitania (a sud-ovest). Il sistema della partizioni territoriali governate da sovrani diversi, conosciute nel moderno linguaggio storiografico con il termine \"Teilreiche\" o \"frazioni di regno\", divenne la regola per tutta l'et\u00e0 merovingia, con l'eccezione di occasionali momenti di riunificazione sotto un unico monarca, quale, ad esempio, quello verificatosi tra il 613 e il 639 con Clotario II e, successivamente con suo figlio Dagoberto I.\nI Carolingi.\nTra il V ed il VI secolo, l'aristocrazia divenne sempre pi\u00f9 potente. Fra il VII e l'VIII secolo, gli ultimi re merovingi (detti \"re fannulloni\") avevano ormai perduto ogni potere e, in realt\u00e0, il Paese era governato dai potenti maestri di palazzo (Maggiordomi) che avevano il comando dell'esercito e, di fatto, di tutti i territori dipendenti.\nNel 687, Pipino di Herstal, Maggiordomo di palazzo d'Austrasia, riunific\u00f2 le regioni franche, anche se la corona rest\u00f2, ufficialmente, ai re merovingi. Nel 732 Carlo Martello, figlio di Pipino di H\u00e9rstal, ferm\u00f2 la cavalcata arabo-berbera a Poitiers nel 732 ed accrebbe il potere ed il prestigio della propria famiglia. Per creare una cavalleria in grado di affrontare gli Arabi, Carlo Martello confisc\u00f2 i beni della Chiesa e li diede in beneficio ai suoi uomini pi\u00f9 fidati, che si impegnarono a combattere per lui.\nIl figlio di Carlo Martello, Pipino il Breve, si riconcili\u00f2 con il Papa, in seguito alla promessa di aiuto contro i Longobardi, che non piacevano al pontefice per le loro ambizioni di dominio su tutta l'Italia, e ottenne da lui il riconoscimento a re dei Franchi, avviando un'alleanza con la Chiesa di Roma che si vide riconosciuta la falsa Donazione di Costantino, legittimando cos\u00ec il proprio potere temporale.\nPipino era succeduto al proprio padre, Carlo Martello, come Maggiordomo di Palazzo di un regno franco riunito e riedificato, che comprendeva le parti prima indipendenti.\nPipino fu un re eletto. Anche se ci\u00f2 accadeva non di frequente, una regola generale della legge germanica era che il re si affidava al sostegno dei capi. Questi si riservavano il diritto di scegliere un nuovo capo se sentivano che quello vecchio non era in grado di condurli in battaglie in grado di generare vantaggi. Mentre nella Francia pi\u00f9 tarda, il regno divenne ereditario, i re del tardo Sacro Romano Impero non furono in grado di abolire questa tradizione e continuarono ad essere eletti fino alla fine formale dell'Impero, nel 1806.\nPipino consolid\u00f2 la sua posizione nel 754 alleandosi con il Papa Stefano II contro i Longobardi; questo sostegno papale fu cruciale nel mettere a tacere le obiezioni alla sua nuova posizione. Pipino don\u00f2 le aree riconquistate attorno a Roma al Papa, gettando le fondamenta degli Stati Papali, dei quali solo la Citt\u00e0 del Vaticano rimane oggi, e in cambio ricevette il titolo di \"patricius Romanorum\", patrizio (e protettore) dei Romani.\nAlla sua morte nel 768, il Regno venne di nuovo diviso tra i suoi figli, Carlo e Carlomanno. Carlomanno mor\u00ec nel 771, lasciando il governo a suo fratello Carlo, che sarebbe stato in seguito chiamato Carlo Magno e divenne una figura quasi mitica nella successiva storia di Francia e Germania.\nCarlo conquist\u00f2 e sconfisse i Sassoni per incorporare il loro reame nel Regno dei Franchi. Questa campagna diffuse la pratica dei governanti cristiani non-romani, di pretendere la conversione dei loro vicini con la forza delle armi; i missionari cristiani franchi, assieme ad altri dall'Irlanda e dall'Inghilterra anglo-sassone, erano entrati nelle terre sassoni fin dalla met\u00e0 dell'VIII secolo, provocando un crescente conflitto con i Sassoni, che resistevano agli sforzi dei missionari e alle parallele incursioni militari. Il principale avversario di Carlo tra i Sassoni, Vitichindo, venne battezzato nel 785, come parte degli accordi di pace, ma altri capi sassoni continuarono a combattere. Con la sua vittoria del 787 a Verden, Carlo ordin\u00f2 l'uccisione di migliaia di prigionieri sassoni pagani. Dopo molte altre sollevazioni, i Sassoni furono sconfitti definitivamente nell'804. Questo espanse il Regno dei Franchi a est verso il fiume Elba, qualcosa che l'Impero Romano aveva tentato una sola volta, fallendo, nella battaglia della foresta di Teutoburgo (9 d. C.). Allo scopo di cristianizzare pi\u00f9 efficacemente i Sassoni, Carlo fond\u00f2 diversi vescovadi, tra Brema, M\u00fcnster, Paderborn, e Osnabr\u00fcck.\nAllo stesso tempo (773-774), Carlo sconfisse i Longobardi, assumendo il titolo di \"Rex Langobardorum\" ed includendo l'Italia del nord nella sua sfera d'influenza. Egli rinnov\u00f2 la donazione al Papa promettendogli la protezione da parte dei Franchi. I baschi si ribellano e ci fu la disfatta di Roncisvalle del 778.\nNel 788, Tassilo, \"duce\" di Baviera si ribell\u00f2 contro Carlo. La ribellione venne repressa e la Baviera fu incorporata nel regno di Carlo. Questo, non solo fece bene al \"fisco\" del regno, ma ridusse drasticamente il potere e l'influenza degli Agilolfingi (la famiglia di Tassilo), un'altra delle famiglie principali tra i Franchi e i rivali potenziali. Fino al 796, Carlo continu\u00f2 a espandere il suo regno ancor pi\u00f9 a sudest, nell'Austria odierna e in parti della Croazia.\nCarlo cre\u00f2, quindi, un reame che si estendeva dai Pirenei a sud ovest (includendo l'area della Spagna settentrionale dopo il 795), sopra quasi tutta la Francia odierna (eccetto la Bretagna, che non venne mai conquistata dai Franchi) e ad est su gran parte della Germania, il Nord Italia e l'Austria.\nNella notte tra il 23 e il 24 dicembre 800, Carlo fu incoronato Imperatore da Papa Leone III a Roma, in una cerimonia che riconosceva formalmente l'Impero franco come il successore dell'Impero romano d'Occidente. L'incoronazione diede all'Impero l'appoggio della Chiesa e la legittimit\u00e0 permanente del primato carolingio sui Franchi. La posizione di Carlo Magno come Imperatore venne in seguito riconosciuta (812) dall'imperatore bizantino dell'epoca, Michele I."}
{"id": "2070045", "revid": "599013", "url": "https://it.wikipedia.org/wiki?curid=2070045", "title": "Patrick Nora", "text": "Assieme ad Humberto Honorio e ad Edgar Bertoni vanta il primato di 6 scudetti vinti in carriera.\nCarriera.\nClub.\nCentrale difensivo mancino dotato di un notevole fiuto del gol, fin dalla giovane et\u00e0 dimostra talentuoso, debuttando nei campionati professionistici brasiliani ad appena 16 anni. Due anni pi\u00f9 tardi si trasferisce al Jaragu\u00e1, mentre nel 2001 passa all'Atl\u00e2ntico Erenchim.\nArrivato in Italia, gioca la stagione 2003-04 nelle file della BNL Ciampino, mentre l'anno successivo passa al Reggio Calcio a 5 dove si trattiene per un biennio. Alcuni mesi dall'inizio della stagione 2006-07 viene acquistato dalla Luparense; nella squadra padovana si consacra come uno dei giocatori italiani pi\u00f9 affidabili in circolazione sia in ambito difensivo che in quello offensivo. Nonostante i \"lupi\" vincano due scudetti, una Coppa Italia e una Supercoppa italiana, nel finale della seconda stagione il giocatore ha alcuni screzi con il presidente Zarattini che lo convincono a rimanere in patria al termine dei Mondiali in Brasile. Contattato da Massimo Bello proprio durante la rassegna iridata, nell'agosto del 2008 il giocatore si convince ad accettare la corte della Marca Trevigiana, dove rimarr\u00e0 per cinque stagioni e mezza, vincendo una Coppa Italia, due scudetti e altrettante supercoppe italiane. A causa delle difficolt\u00e0 economiche della societ\u00e0, nel dicembre 2013 fa ritorno alla Luparense insieme a Edgar Bertoni, Ercolessi, Follador oltre ai giovani Caverzan e Morassi. Il giocatore fu fortemente voluto da Zarattini stesso, nonostante alcune resistenze dell'area tecnica. L'innesto dei giocatori \"castellani\" nello scacchiere di Fulvio Colini rilancia le quotazioni della squadra che, dopo aver chiuso la stagione regolare solamente quarta, nei play-off sbaraglia le avversarie laureandosi campione d'Italia. Lo scudetto del 2014 rappresenta sia per la societ\u00e0, sia per Nora stesso il quinto titolo, che permette a entrambi (nonch\u00e9 al capitano Humberto Honorio) di eguagliare il record di trofei vinti nel campionato italiano. Nella stagione 2015-16 il giocatore si trasferisce all'Asti con cui vince nuovamente lo scudetto, diventando temporaneamente il giocatore pi\u00f9 titolato nella storia della Serie A. Divenuto per l'ennesima volta campione d'italia, con l'Asti non iscritto al campionato 2016-17 per contrasti con la Federazione, decide a fine giugno di accasarsi al Kaos, dove ritrova il suo ex mister Julio Fern\u00e1ndez. Nell'autunno 2017 diventa un nuovo giocatore del . Il 4 gennaio 2019 torna in Italia firmando con il Maritime Augusta. \nNazionale.\nIn possesso della doppia cittadinanza in virt\u00f9 dei natali bellunesi dei propri bisnonni, gi\u00e0 nella sua prima stagione in Italia viene convocato dalla Nazionale di calcio a 5 dell'Italia. Stimato da Alessandro Nuccorini, con la maglia azzurra prende parte al Grand Prix 2006 ma non al Campionato europeo 2007 a causa di un infortunio al retto femorale della gamba destra. L'anno seguente \u00e8 tra i convocati per il Mondiale giocato in Brasile, nel quale l'Italia chiude al terzo posto; nella manifestazione Nora mette a segno 4 reti. Inizialmente utilizzato anche da Roberto Menichelli, dopo il deludente Europeo 2010 esce dal gruppo della Nazionale."}
{"id": "2070047", "revid": "329581", "url": "https://it.wikipedia.org/wiki?curid=2070047", "title": "Saba il Goto", "text": "Agiografia.\nNacque nel 334 da genitori cristiani in un villaggio nella valle del fiume Buz\u0103u, vivendo in quella che oggi \u00e8 la regione nota come Valacchia, in Romania. Il suo \"Atto di martirio\" dice che era di razza gotica e che potrebbe essere stato un cantore o un lettore della comunit\u00e0 religiosa locale.\nNel 371 un nobile goto inizi\u00f2 una repressione del Cristianesimo nella regione in cui abitava Saba. Quando i suoi agenti giunsero al villaggio, obbligarono gli abitanti a mangiare carne pagana sacrificata. Secondo la storia i non-cristiani residenti nel villaggio aiutarono i propri concittadini sostituendo la carne sacrificata con altra carne normale. Nonostante questo Saba rifiut\u00f2 di mangiarne. I concittadini lo esiliarono ma, dopo poco tempo, gli venne concesso di tornare. Quando il nobile torn\u00f2 al villaggio, chiedendo se ci fossero ancora cristiani, Saba fece un passo avanti proclamando la propria fede: \u00abNon permetto che nessuno bestemmi per conto mio. Io sono un cristiano\u00bb. I concittadini dissero che si trattava di un poveruomo senza importanza. Il nobile gli rispose dicendo: \u00abQuest'uomo non ci pu\u00f2 fare n\u00e9 bene n\u00e9 male\u00bb.\nL'anno successivo (372), Saba celebr\u00f2 la Pasqua con il sacerdote Sansalas. Alcuni resero pubblica la notizia e tre giorni dopo la Pasqua Atanarico, figlio del re goto Rotesteo, arriv\u00f2 al villaggio per arrestare Sansalas portandolo davanti alle alte autorit\u00e0. Saba venne torturato sul posto, senza nessun processo. Venne trascinato nudo su cespugli spinosi, per tutto il territorio gestito dal sacerdote, tra gli alberi, ed obbligato a mangiare cibo gi\u00e0 sacrificato agli idoli pagani. Nonostante tutto si rifiut\u00f2 di mangiarne.\nIl principe pagano Atanarico, in guerra contro l'imperatore romano Valente, condann\u00f2 Saba a morte. Al suo arrivo, scortato dai soldati, Saba continu\u00f2 a pregare il proprio dio denunciando i metodi idolatri e pagani degli avversari. Il comandante ordin\u00f2 che Saba fosse gettato nel fiume Mus\u00e6us, un affluente del Danubio, con una pietra attorno al collo e con il corpo legato ad un palo di legno.\nCulto.\nLe sue reliquie vennero conservate da san Sansala e nascoste dai cristiani finch\u00e9 non fu possibile spedirle in sicurezza presso l'impero romano. Qui vennero ricevute dal vescovo Ascolio di Tessalonica.\nBasilio di Cesarea chiese al \"Dux Scythiae\", Giunio Sorano, di spedirgli le reliquie del santo ed i sacerdoti della Dacia ubbidirono, spedendole a Cesarea in Cappadocia, nel 373 o 374, accompagnandole con una lettera, l'\"Epistola della Chiesa di Dio in Gothia alla Chiesa di Dio situata in Cappadocia e a tutte le Chiese Locali della Santa Chiesa Universale\". Questa lettera \u00e8 il pi\u00f9 antico documento scritto composto in romeno e scritto in greco, probabilmente da Bretannio.\nIn risposta Basilio invi\u00f2 due lettere indirizzate al vescovo Ascolio in cui magnific\u00f2 le virt\u00f9 di Saba definendolo \"atleta di Cristo\" e \"martire per la verit\u00e0\". \nLa ricorrenza di san Saba si festeggia nel giorno del suo martirio, il 12 aprile. La Chiesa cristiana ortodossa lo commemora come \"il santo, glorioso, e vittorioso Grande-martire Saba\" il 15 aprile."}
{"id": "2070048", "revid": "599013", "url": "https://it.wikipedia.org/wiki?curid=2070048", "title": "Gianluca Guidi (rugbista)", "text": "Biografia.\nL'intera carriera di Gianluca Guidi si svolse nel , salvo una breve parentesi di una stagione a nel 1997-98; nelle sue due ultime stagioni al Livorno da giocatore, dal 1999 al 2001, si dedic\u00f2 anche alla conduzione tecnica della squadra come giocatore-allenatore.\nIn Nazionale, Guidi esord\u00ec nel 1996 sotto la conduzione di Georges Coste, e fece parte della squadra che vinse a Grenoble la Coppa FIRA 1995-97 battendo in finale la per la prima volta nella storia del rugby internazionale italiano.\nFu anche capitano della Nazionale A e scese in campo 20 volte per l' Seven.\nPassato definitivamente ai ruoli tecnici, entr\u00f2 in Federazione; dal 2001 al 2008 segu\u00ec le selezioni nazionali U-18, U-20 e U-21 e guid\u00f2 la selezione Under-20 alla Coppa del Mondo di categoria in Galles, piazzandosi all'11\u00ba posto finale.\nNel 2006 entr\u00f2 nello staff tecnico dell'Accademia federale del Rugby \u201cIvan Francescato\u201d.\nDivenuto nel 2008 il C.T. della Nazionale A con cui partecip\u00f2 alla IRB Nations Cup, dal 2013 \u00e8 tornato all'attivit\u00e0 di club come allenatore-capo del , per poi passare, dopo due scudetti vinti consecutivamente dalla squadra bresciana, alla guida delle nel campionato di Pro12 dal 2015.\nTerminata anche tale esperienza biennale, \u00e8 di nuovo in Eccellenza dal 2017 alla guida delle a Roma.\nIn occasione della Coppa del Mondo di rugby 2019 \u00e8 commentatore tecnico delle partite del torneo trasmesso dalla Rai."}
{"id": "2070049", "revid": "767487", "url": "https://it.wikipedia.org/wiki?curid=2070049", "title": "Mario Stua", "text": "Attivo negli anni precedenti e successivi alla Seconda guerra mondiale, milit\u00f2 in Serie A con le maglie di Livorno e .\nCarriera.\nGiocatore.\nNato in Liguria ma di origine triestino, dopo due anni in I Divisione Pugliese e Serie C con il nel 1937 viene ceduto al Livorno, neopromosso in Serie A.\nDopo due annate nelle quali trova progressivamente spazio in prima squadra e terminate con la retrocessione in Serie B degli \"amaranto\", nella stagione 1939-1940 disputata fra i cadetti forma con Vinicio Viani una coppia d'attacco che va a segno 53 volte (35 Viani, capocannoniere del torneo e 18 Stua) sulle 63 complessive di squadra, e contribuisce all'immediato ritorno in Serie A della squadra.\nNei successivi tre anni in Toscana arretra progressivamente la sua posizione in campo, da seconda punta a interno-regista; il numero delle realizzazioni scende (15 in tre anni). Nel 1942-1943, in particolare, \u00e8 protagonista con 30 presenze su 30 e 8 reti della stagione che porta il Livorno a sfiorare lo scudetto, superato di un punto dal Grande Torino.\nDurante l'interruzione dei campionati per la Seconda guerra mondiale, Stua rientra in Venezia Giulia e disputa il Campionato Alta Italia 1944, nelle file dell'Ampelea di Isola d'Istria, che giunge alle semifinali interregionali dove viene superata solo dal .\nAlla fine della guerra Stua torna a Livorno per disputare, con la societ\u00e0 ribattezzata \"'Pro Livorno\", il campionato 1945-1946, qualificandosi al girone finale concluso poi al settimo posto.\nResta coi toscani per altri due campionati da titolare in Serie A, quindi nell'estate 1948 si trasferisce al , in Serie B. I lariani, col contributo di Stua in regia (va a segno inoltre 10 volte) vincono il torneo conquistando per la prima volta la promozione in Serie A con quattro giornate di anticipo, e contribuendo attivamente, con 36 presenze e 7 reti, nella stagione 1949-1950, al sesto posto finale, miglior risultato in assoluto della storia dei lariani.\nResta a Como per altre due stagioni, per poi concludere la carriera con la maglia del Cant\u00f9.\nCon 177 presenze e 29 reti in Serie A \u00e8 il detentore del record di presenze in massima serie con la maglia del Livorno.\nHa complessivamente totalizzato 221 presenze e 37 reti in Serie A nonch\u00e9 74 presenze e 28 reti in Serie B.\nAllenatore.\nTerminata la carriera da calciatore, intraprende quella di tecnico, nella stagione 1953-1954 al , ricoprendo il doppio ruolo di allenatore-giocatore. Guida anche il nel campionato 1955-1956, e l' nelle prime 12 giornate della stagione 1957-1958."}
{"id": "2070050", "revid": "125211318", "url": "https://it.wikipedia.org/wiki?curid=2070050", "title": "Marc Zermati", "text": "Biografia.\nDi religione ebraica, nacque ad Algeri.\nFond\u00f2 \"Skydog\" nel 1972, un'etichetta indipendente con sedi a Parigi e Amsterdam. Produsse lo stesso anno una bootleg di Jimi Hendrix e Jim Morrison, \"Sky High\", e nel maggio 1973 il mini-LP dei The Flamin' Groovies \"Grease\", precedendo la Stiff Records di 3 anni. Apr\u00ec un negozio nel mercato di Parigi, l'Open Market, finalizzato alla vendita di vinili di garage rock e punk rock, oltre alla stampa underground di Londra, Amsterdam e New York.\nCre\u00f2 la Bizzare Record Distribution nel 1974 a Londra con il suo amico Larry Debay. Diventato promoter nello stesso anno (The Flamin' Groovies, New York Dolls, Doctor Feelgood, Ducks Deluxe, Eddie and the Hot Rods) organizz\u00f2, tra il 1976 ed il 1977, il primo festival pub in Francia a Mont-de-Marsan.\nZermati \u00e8 morto nel giugno 2020 per una crisi cardiaca."}
{"id": "2070051", "revid": "121451415", "url": "https://it.wikipedia.org/wiki?curid=2070051", "title": "Luca da Leida", "text": "Biografia e opere.\nCrebbe artisticamente alla scuola che il padre aveva con Cornelis Engelbrechtszoon, dedicandosi prestissimo all'incisione ed alla realizzazione di stampe, acqueforti e xilografie, toccando temi sia religiosi che mitologici, ma soprattutto la vita popolare. Gi\u00e0 a 15 anni infatti realizza la sua prima opera di rilievo: una serie di incisioni su rame chiamata \"Passione rotonda\" (1509), bench\u00e9 la sua opera nota risalga addirittura all'anno prima, intitolata \"\" . Seguono, l'anno successivo (1510), altri notevoli lavori: \"La lattaia\" ed \"Ecce Homo\".\nNel 1521 incontr\u00f2 ad Anversa il celeberrimo pittore ed incisore Albrecht D\u00fcrer, che lo prese sotto la sua ala; i due influenzarono reciprocamente i propri stili e gli effetti nei lavori del van Leyden si vedono nel senso di un rafforzamento di toni e ombre.\nOltre che per le sue incisioni, Luca da Leida \u00e8 ricordato anche per la sua arte pittorica, secondo lo stile del Pieno Rinascimento fiammingo e olandese o Rinascimento nordico, apprezzabile in opere come il \"Trittico del Giudizio Universale\" (1526-1527), conservato al Stedelijk Museum di Leida) e la \"Danza davanti al vitello d'oro\" (1528). Altre importanti opere dell'artista olandese sono \"Davide e Saul\", conservato oggi presso il Koninklijk Museum voor Schone Kunsten di Anversa ed un'\"Adorazione dei Magi\" dipinta intorno al 1523.\nTra gli artisti che ha influenzato, si pu\u00f2 citare l'orafo, incisore e scultore Ludwig Krug."}
{"id": "2070060", "revid": "339392", "url": "https://it.wikipedia.org/wiki?curid=2070060", "title": "Amministrazione di sostegno", "text": ""}
{"id": "2070062", "revid": "86470396", "url": "https://it.wikipedia.org/wiki?curid=2070062", "title": "Francesco Ribezzo", "text": "Biografia.\nNato a Francavilla Fontana, consegu\u00ec la licenza liceale con diploma d'onore a Lecce, nel 1895. Si laurea a Napoli, dove ha ricoperto l'incarico di docente presso il liceo ginnasio \"Vittorio Emanuele II\". Perfeziona la sua formazione a Lipsia, dove nel 1906 frequenta i corsi dei maggiori linguisti dell'epoca. Tornato in Italia, riprende l'insegnamento nelle scuole medie superiori a Benevento, Palermo, Cagliari e Napoli.\nNel 1914 ottiene la cattedra di docente in \"Storia comparata delle lingue classiche e neolatine\" presso l'Universit\u00e0 di Napoli. Nel 1921 \u00e8 docente di glottologia presso all'Universit\u00e0 di Messina, e dal 1925, sino al 1948 insegna glottologia presso l'Universit\u00e0 di Palermo.\nSposatosi a Roma con la tedesca Maddalena Gebler, il 5 giugno 1948, mor\u00ec improvvisamente a Lecce il 29 ottobre 1952, durante lo svolgimento del II Congresso Storico Pugliese. Fu commemorato, non solo in Italia, (tra gli altri, dall'archeologo Massimo Pallottino nel 1954, e dal filologo Ettore Paratore nel 1961), ma anche da esponenti del mondo accademico di Lovanio in Belgio, San Paolo in Brasile, Parigi e Vienna.\nLe opere.\nFra le sue opere pi\u00f9 importanti:\nInoltre ha fondato e diretto dal 1916 al 1937 la \"Rivista Indo-Greco-Italica\".\nStrutture culturali.\nA Francesco Ribezzo sono stati intitolati il Museo archeologico provinciale di Brindisi ed il liceo Scientifico Statale di Francavilla Fontana."}
{"id": "2070063", "revid": "339392", "url": "https://it.wikipedia.org/wiki?curid=2070063", "title": "Teatro comunale (Modena)", "text": ""}
{"id": "2070069", "revid": "599013", "url": "https://it.wikipedia.org/wiki?curid=2070069", "title": "Y\u016bz\u014d Fujioka", "text": "Carriera.\nLa carriera di Fujioka si \u00e8 svolta prevalentemente in ambito nazionale, dove ha partecipato a molte edizioni del campionato giapponese GP 125 e 250. Nel 1995 \u00e8 nono nella classifica piloti GP 125 con 53 punti su Honda RS125R; Nel 1996 resta in GP 125 sempre su Honda RS125R, ribadendo il nono posto nella graduatoria finale con 48 punti; Nel 1997, stesso campionato, categoria e moto, migliora le prestazioni generali terminando sesto con 81 punti;\nNel 1998 invece, a parit\u00e0 di condizioni rispetto l'annata precedente, peggiora raggiungendo solo il diciannovesimo posto nella generale con soli 23 punti; Nel 1999 cambia moto passando alla E-NER 125 sempre in GP 125, migliorando i riscontri, piazzandosi secondo nella classifica piloti con 111 punti, sopravanzato di soli 17 punti dal campione nazionale Hideyuki Nakaj\u014d; Nel 2000 continua con la E-NER 125 non riuscendo ad essere incisivo come l'annata precedente, conclude quinto con 112 punti, vincendo anche la gara d'esordio; Nel 2001 \u00e8 per l'ennesima volta nella stessa categoria con la stessa motocicletta, posizionandosi quarto con 88 punti vincendo anche la sesta gara stagionale;\nNel 2002 perde il titolo nazionale GP 125 per soli 3 punti, sconfitto ancora una volta da Hideyuki Nakaj\u014d, in nove gare in calendario ottiene 8 podi complessivi e due vittorie; Nel 2003, dopo molti anni di militanza nelle piccola cilindrata, si sposta in GP 250 con una Honda RS250R, raggiungendo il nono posto nella graduatoria finale con 49 punti; Nel 2004 partecipa nuovamente alla GP 250 con la Honda RS250R, migliora i risultati nella generale, posizionandosi quarto con 62 punti;\nPer quanto riguarda le sue partecipazioni alle gare del motomondiale, ha sempre goduto di wild card per partecipare ad alcune edizioni dei gran premi svoltisi in Giappone (GP del Giappone e GP del Pacifico). Tra il motomondiale 1995 e quello del 2001 vi ha gareggiato in classe 125, in quello del 2004 ha invece corso nella classe 250. Ha sempre utilizzato motociclette Honda.\nNella gara d'esordio nel motomondiale, il GP del Giappone del 1995, riusc\u00ec a partire dalla prima fila con il quarto tempo, ma non riusc\u00ec a portare a termine la gara."}
{"id": "2070082", "revid": "928766", "url": "https://it.wikipedia.org/wiki?curid=2070082", "title": "Vesa Kallio", "text": "Carriera.\nFratello del pi\u00f9 noto Mika Kallio, ha esordito nel motomondiale nel 2003, correndo tre gare come wildcard a bordo di una Yamaha del team Raistila Racing, nella classe 250. Passato all'Aprilia del team Hungary l'anno successivo, nella classe 125, ha raccolto il suo primo punto in classifica, concludendo al 33\u00ba posto generale.\nAl di l\u00e0 delle sue partecipazione al motomondiale, ha partecipato ad alcune edizioni del campionato mondiale Supersport, guidando motociclette Yamaha, Honda e Suzuki, senza raggiungere risultati di particolare rilievo.\nContestualmente all'attivit\u00e0 di pilota professionista, nel 2003 fonda insieme al fratello Mika ed al padre Hannu il team Kallio Racing."}
{"id": "2070084", "revid": "339392", "url": "https://it.wikipedia.org/wiki?curid=2070084", "title": "Jos\u00e8 Herrera", "text": ""}
{"id": "2070085", "revid": "167080", "url": "https://it.wikipedia.org/wiki?curid=2070085", "title": "Gallii", "text": ""}
{"id": "2070096", "revid": "1305772", "url": "https://it.wikipedia.org/wiki?curid=2070096", "title": "Diascia", "text": ""}
{"id": "2070099", "revid": "2057255", "url": "https://it.wikipedia.org/wiki?curid=2070099", "title": "Lawrence Gordon (produttore cinematografico)", "text": "Biografia.\nGordon \u00e8 cresciuto a Belzoni ed ha frequentato la Tulane University in New Orleans, Louisiana. Specializzato nella produzione di film d'azione. Le sue produzioni pi\u00f9 popolari sono: \"I guerrieri della notte (film 1979) Predator\" (1987), \"Trappola di cristallo\" (1988) e \"\" (2001).\n\u00c8 stato presidente della 20th Century Fox dal 1984 al 1986."}
{"id": "2070103", "revid": "339392", "url": "https://it.wikipedia.org/wiki?curid=2070103", "title": "Amelia di Assia-Darmstadt", "text": ""}
