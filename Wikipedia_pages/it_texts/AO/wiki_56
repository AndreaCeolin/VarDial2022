{"id": "2096647", "revid": "125689264", "url": "https://it.wikipedia.org/wiki?curid=2096647", "title": "Cinque sola", "text": "L'espressione i cinque sola (della Riforma) si riferisce a cinque formule sintetiche in lingua latina, emerse durante la Riforma protestante, che riassumono, in modo espressivo e facile da rammentare, i punti fondamentali del suo pensiero teologico. Si pu\u00f2 dire che esse rappresentino il cuore stesso del protestantesimo, i criteri che ne definiscono l'identit\u00e0, le sue colonne portanti.\nInizialmente proposti in contrapposizione al pensiero ed alla prassi del cattolicesimo romano del tempo, i cinque \"sola\" della Riforma ancora sono utilizzati per riaffermare l'esclusivismo fondamentale della fede protestante rispetto a posizioni diverse del panorama religioso.\nI cinque \"sola\" della Riforma sono: \nQueste espressioni possono essere raggruppate in questo modo: \"Fondati sulla sola Scrittura, affermiamo che la giustificazione \u00e8 per sola grazia, attraverso la sola fede, a causa di Cristo soltanto, e tutto alla sola gloria di Dio\".\n\"Sola Scriptura\".\n\"Sola Scriptura\" \u00e8 la dottrina che afferma come Dio abbia rivelato autorevolmente la Sua volont\u00e0 attraverso gli scritti della Bibbia (le Sacre Scritture dell'Antico e del Nuovo Testamento) e che essa soltanto sia regola ultima della fede e della condotta del cristiano. Ispirata da Dio, l'insegnamento della Bibbia \u00e8 considerato sufficiente di per s\u00e9 stesso e sufficientemente chiaro ed accessibile a tutti nelle sue linee essenziali per portare una persona a conoscere la via della salvezza dal peccato attraverso la persona e l'opera di Cristo. \"Ogni Scrittura \u00e8 ispirata da Dio e utile a insegnare, a riprendere, a correggere, a educare alla giustizia, perch\u00e9 l'uomo di Dio sia completo e ben preparato per ogni opera buona\" (2 Timoteo 3:16-17).\nIl \"Sola Scriptura\" \u00e8 talvolta chiamato il principio formale della Riforma, dato che \u00e8 fonte e norma del principio materiale, cio\u00e8 la \"sola fide\".\n\"Sola Scriptura\" implica anche che la Bibbia \u00e8 ritenuta contenere in s\u00e9 i suoi stessi criteri interpretativi, secondo l'espressione latina: \"Scriptura interpres sui ipsius\" (la Scrittura \u00e8 interprete di se stessa). L'analisi del singolo testo biblico, cio\u00e8, non pu\u00f2 che tener conto del contesto proprio e del confronto con altri testi di riferimento. Questo \u00e8 garanzia di interpretazione autentica.\nL'aggettivo \"sola\" e il sostantivo \"Scriptura\" in latino sono espressi nel caso ablativo e non nominativo per indicare come la Bibbia sia lo strumento mediante il quale Dio rivela la sua Parola che \u00e8 Ges\u00f9 Cristo. Le Scritture trasmettono la Parola rivolta da Dio per mezzo dei profeti e per mezzo di Ges\u00f9 Cristo. Tutte le chiese evangeliche considerano perci\u00f2 le Scritture come unica fonte di rivelazione e quindi suprema autorit\u00e0 per la fede, la dottrina e la vita (sola Scriptura). In sintonia con la Riforma, esse ritengono che le proposizioni del testo biblico compreso nel suo senso semplice - racchiudano tutto ci\u00f2 che \u00e8 necessario e sufficiente alla fede e alla salvezza. Mediante il suo Spirito, Dio ha guidato profeti e apostoli dalla Parola alla Scrittura; mediante lo stesso Spirito conduce anche i credenti dalle Scritture all'ascolto della sua Parola.\nLa Riforma protestante contrappone il \"Sola Scriptura\" alle posizioni del Cattolicesimo o del Cristianesimo orientale, i quali aggiungono alle Scritture altri materiali di riferimento come l'autorit\u00e0 della tradizione, del Magistero ufficiale della chiesa, o quella degli antichi padri della chiesa e dei concili. Il \"Sola Scriptura\" si contrappone pure all'insegnamento di gruppi religiosi come, per esempio, quello dei Mormoni che alla Bibbia aggiungono il libro di Mormon come autorit\u00e0 imprescindibile, oppure ai Testimoni di Geova che affermano che la Bibbia debba interpretarsi secondo quanto stabilito univocamente dal loro gruppo dirigente, del quale affermano investitura divina e che quindi va a costituire un'aggiunta alle sole Scritture. Bench\u00e9 il Protestantesimo comprenda diverse scuole di pensiero, abbia le proprie onorate tradizioni, come pure teologi e interpreti di fiducia, nessuna di queste viene considerata assolute o indispensabili, ma sempre discutibile e da sottoposta al vaglio critico della Scrittura, che rappresenta l'unico riferimento stabile.\nNon di rado il \"Sola Scriptura\" protestante viene contestato dal Cattolicesimo e dall'Ortodossia, le quali sostenendo l'inconsistenza biblica di tale principio, che non sarebbe mai esplicitato nelle Scritture e che, secondo loro, sarebbe a sua volta diventato una dottrina umana al pari di quelle che il Protestantesimo si prefiggeva di eliminare.\nA sostegno di tale posizione vengono citati alcuni versetti estrapolati dai loro naturali contesti: \"Perci\u00f2, fratelli, state saldi e mantenete le tradizioni che avete appreso sia dalla nostra parola sia dalla nostra lettera.\" (2 Tessalonicesi 2:15) e ancora: \"E tu, figlio mio, attingi forza dalla grazia che \u00e8 in Cristo Ges\u00f9: le cose che hai udito da me davanti a molti testimoni, trasmettile a persone fidate, le quali a loro volta siano in grado di insegnare agli altri.\" (2 Timoteo 2:1-2), ignorandone altri che, invece, depongono a favore di questa posizione: \"Carissimi, avendo un gran desiderio di scrivervi della nostra comune salvezza, mi sono trovato costretto a farlo per esortarvi a combattere strenuamente per la fede, che \u00e8 stata trasmessa ai santi una volta per sempre.\" (Giuda 3), e ancora: \"Io lo dichiaro a chiunque ode le parole della profezia di questo libro: se qualcuno vi aggiunge qualcosa, Dio aggiunger\u00e0 ai suoi mali i flagelli descritti in questo libro; se qualcuno toglie qualcosa dalle parole del libro di questa profezia, Dio gli toglier\u00e0 la sua parte dell'albero della vita e della santa citt\u00e0 che sono descritti in questo libro.\" (Apocalisse 22:18-19).\n\"Sola fide\".\nCon il \"Sola Fide\" Lutero intende affermare il valore assoluto della fede per la salvezza dell'anima.\nQuesto esclude che la giustificazione ed i benefici della salvezza possano essere ricevuti attraverso le nostre opere o i meriti. Il peccato, infatti contamina l'uomo al punto che qualunque opera, per quanto buona sia, \u00e8 del tutto insufficiente ai fini della salvezza.\nLa dottrina del \"Sola fide\" \u00e8 talvolta chiamata \"la causa o principio materiale\" della Riforma, perch\u00e9 per Martin Lutero ed i riformatori era una questione centrale della fede cristiana. Lutero la chiama: \"l'articolo per il quale la chiesa si regge oppure cade\" (in latino: \"articulus stantis vel cadentis ecclesiae\").\nQuesta dottrina afferma, cos\u00ec, la totale esclusione, nella giustificazione del peccatore, di qualsiasi altra \"giustizia\" o meriti (propri o altrui) se non quelli conseguiti da Cristo soltanto. Essa \u00e8 \"iustitia aliena\", la giustizia \"di un altro\" (Cristo) accreditata al credente. Non quindi, le nostre opere o cerimonie religiose sono funzionali alla salvezza, ma solo la fede in Cristo, la nostra adesione incondizionata a Lui e la rinuncia a qualsiasi nostra pretesa o merito.\nTale principio, contestato dalle Chiese Cattolica e Ortodossa non tiene apparentemente conto della Lettera di Giacomo, violando di fatto il \"Sola Scriptura\". Essa afferma: \"A che serve, fratelli miei, se uno dice di avere fede, ma non ha le opere? Quella fede pu\u00f2 forse salvarlo? Se un fratello o una sorella sono senza vestiti e sprovvisti del cibo quotidiano e uno di voi dice loro: \u00abAndatevene in pace, riscaldatevi e saziatevi\u00bb, ma non date loro il necessario per il corpo, a che cosa serve? Cos\u00ec anche la fede: se non \u00e8 seguita dalle opere, in se stessa \u00e8 morta. Al contrario uno potrebbe dire: \u00abTu hai la fede e io ho le opere; mostrami la tua fede senza le opere, e io con le mie opere ti mostrer\u00f2 la mia fede\u00bb. Tu credi che c'\u00e8 un Dio solo? Fai bene; anche i dem\u00f2ni lo credono e tremano! Insensato, vuoi capire che la fede senza le opere non ha valore? Abramo, nostro padre, non fu forse giustificato per le sue opere, quando offr\u00ec Isacco, suo figlio, sull'altare? Vedi: la fede agiva insieme alle opere di lui, e per le opere la fede divenne perfetta. E si comp\u00ec la Scrittura che dice: Abramo credette a Dio e gli fu accreditato come giustizia, ed egli fu chiamato amico di Dio. Vedete: l'uomo \u00e8 giustificato per le opere e non soltanto per la fede. Cos\u00ec anche Raab, la prostituta, non fu forse giustificata per le opere, perch\u00e9 aveva dato ospitalit\u00e0 agli esploratori e li aveva fatti ripartire per un'altra strada? Infatti come il corpo senza lo spirito \u00e8 morto, cos\u00ec anche la fede senza le opere \u00e8 morta.\" (Giacomo 2:14-26) in realt\u00e0 la lettera di Giacomo comunica solo che le opere sono il risultato della fede, e quindi della salvezza. Con la fede ci si salva quindi, tramite le opere che la fede produce, ma le opere fatte senza fede sono senza frutto.\n\"Sola gratia\".\n\"Sola gratia\" indica la dottrina per la quale la salvezza dalle fatali conseguenze del peccato \u00e8 possibile solo mediante un sovrano atto di grazia di Dio, non qualcosa che il peccatore possa meritarsi. La salvezza, quindi, \u00e8 un dono immeritato. L'unico \"attore\" nell'opera della salvezza \u00e8 Dio. Essa non \u00e8 in alcun modo il risultato di cooperazione fra Dio e l'essere umano che ne \u00e8 coinvolto. \"Infatti \u00e8 per grazia che siete stati salvati, mediante la fede; e ci\u00f2 non viene da voi; \u00e8 il dono di Dio\" (Efesini 2:8).\nQuesta dottrina stabilisce nell'opera di salvezza il monergismo. \u00c8 Dio solo che agisce nella salvezza del peccatore. La responsabilit\u00e0 della salvezza non risiede in alcun modo nel peccatore come viene, ad esempio, presentata nel sinergismo o nel Pelagianesimo.\n\"Solus Christus\".\n\"Solus Christus\" indica la dottrina secondo la quale Ges\u00f9 Cristo \u00e8 la piena, completa e definitiva rivelazione di Dio. Egli \u00e8 l'unico Mediatore possibile fra Dio e l'essere umano, e la salvezza dalle conseguenze del peccato \u00e8 possibile solo attraverso di Lui. Questa frase talvolta \u00e8 resa nel caso ablativo,\" \"Solo Christo\"\", significando che la salvezza la si pu\u00f2 conseguire solo attraverso Cristo.\nQuesta dottrina respinge l'idea che vi possano essere altri personaggi (vivi o morti) oltre a Ges\u00f9 Cristo, attraverso i quali si possa ottenere salvezza davanti a Dio: non esistono, cio\u00e8 altre vie che portino a Dio, come Ges\u00f9 stesso ha affermato: \"Io sono la via, la verit\u00e0 e la vita; nessuno viene al Padre se non per mezzo di me\" (Giovanni 14:6) e come conferma il Nuovo Testamento: \"In nessun altro \u00e8 la salvezza; perch\u00e9 non vi \u00e8 sotto il cielo nessun altro nome che sia stato dato agli uomini, per mezzo del quale noi dobbiamo essere salvati\" (Atti 4:12). Questa dottrina, inoltre contesta diverse dottrine del Cattolicesimo, che propongono ai fedeli la mediazione di Maria o dei santi, come pure l'intercessione dei sacramenti o quella dei sacerdoti.\n\"Infatti c'\u00e8 un solo Dio e anche un solo mediatore fra Dio e gli uomini, Cristo Ges\u00f9 uomo\" (1 Timoteo 2:5).\n\"Soli Deo gloria\".\n\"Soli Deo gloria\" indica la dottrina per la quale si afferma che solo Dio \u00e8 degno di ogni gloria ed onore. Nessuno pu\u00f2 vantarsi d'alcunch\u00e9 o accampare meriti suoi propri, come se un qualsiasi bene provenisse da lui. \"...poich\u00e9 in lui sono state create tutte le cose che sono nei cieli e sulla terra, le visibili e le invisibili: troni, signorie, principati, potenze; tutte le cose sono state create per mezzo di lui e in vista di lui\" (Colossesi 1:16); \"Tu sei degno, o Signore e Dio nostro, di ricevere la gloria, l'onore e la potenza: perch\u00e9 tu hai creato tutte le cose, e per tua volont\u00e0 furono create ed esistono\" (Apocalisse 4:11).\nA Dio soltanto ed al Suo Cristo, afferma questa dottrina, deve andare la gloria per la salvezza, per la fede, e per le opere buone eventualmente compiute. \"Cos\u00ec parla il SIGNORE: \u00abIl saggio non si glori della sua saggezza, il forte non si glori della sua forza, il ricco non si glori della sua ricchezza: ma chi si gloria si glori di questo: che ha intelligenza e conosce me, che sono il SIGNORE. Io pratico la bont\u00e0, il diritto e la giustizia sulla terra, perch\u00e9 di queste cose mi compiaccio\u00bb, dice il SIGNORE\" (Geremia 9:23-24).\nIl \"Soli Deo gloria\" si contrappone cos\u00ec all'esaltazione di una qualsiasi creatura o prodotto umano, quale che sia la sua elevata condizione, che deve essere cos\u00ec considerata idolatria. Ritiene che non ci siano quindi \"santi\", \"madonne\", autorit\u00e0 religiose o civili, ideologie o realizzazioni umane che possano vantare alcunch\u00e9 di per s\u00e9 stesse, perch\u00e9 tutto ci\u00f2 che hanno e sono deriva da Dio, al quale solo va rivolto il culto, la lode, le preghiere. A nessuno \u00e8 lecito di \"essere elevato alla gloria degli altari\". Al riguardo del Cristo la Scrittura dice: \"Perci\u00f2 Dio lo ha sovranamente innalzato e gli ha dato il nome che \u00e8 al di sopra di ogni nome, affinch\u00e9 nel nome di Ges\u00f9 si pieghi ogni ginocchio nei cieli, sulla terra, e sotto terra, e ogni lingua confessi che Ges\u00f9 Cristo \u00e8 il Signore, alla gloria di Dio Padre\" (Filippesi 2:9-11)."}
{"id": "2096654", "revid": "63727", "url": "https://it.wikipedia.org/wiki?curid=2096654", "title": "Mercedes-Benz M153", "text": "La sigla Mercedes-Benz M153 (o Daimler-Benz M153) identifica un motore a scoppio prodotto tra il 1939 ed il 1943 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nQuesto motore ha affiancato ed in seguito sostituito l'unit\u00e0 motrice M143 da 2.2 litri, della quale rappresenta la naturale evoluzione. Rispetto al precedente \"M143\", infatti, il motore \"M153\" differisce in pratica per l'aumento del diametro dei cilindri, passato da 72.5 a 73.5 mm, con conseguente aumento di cilindrata da 2229 a 2289 cm\u00b3. Pressoch\u00e9 invariate le prestazioni. \u00c8 quindi un motore da 2.3 litri, le cui caratteristiche generali sono riassunte di seguito:"}
{"id": "2096661", "revid": "729019", "url": "https://it.wikipedia.org/wiki?curid=2096661", "title": "Strada statale 97 delle Murge", "text": "La strada statale 97 delle Murge \u00e8 una ex strada statale pugliese che prende il nome dall'omonima subregione, corrispondente ad un altopiano carsico di forma rettangolare sito nella Puglia centrale.\nCome molte statali pugliesi, anch'essa \u00e8 stata declassata a provinciale, assumendo la numerazione SP 230, sotto l'egida della Provincia di Bari, mentre attualmente gli \u00e8 stato attribuito dalla Provincia di Barletta-Andria-Trani SP 4. Ha inizio nel territorio di Canosa di Puglia, tramite uno svincolo che parte dalla Strada statale 98 Andriese-Coratina SP 2, ex SP 231. Da l\u00ec raggiunge dopo una dozzina di chilometri Minervino Murge (e nel tratto urbano interseca l'ex SS 170). Fino a pochi chilometri dall'abitato di Spinazzola, la provinciale 4 \u00e8 perennemente affiancata dalla linea ferroviaria Barletta-Spinazzola e dalla Strada regionale 6, aperta al traffico il 6 novembre 2009 (ad eccezione di un tratto di alcuni km nei pressi di Minervino Murge), che garantisce un pi\u00f9 rapido passaggio dal tratto collinare al casello autostradale sull'A14 di Canosa.\nLa strada poi segue parallela l'altra tratta ferroviaria Rocchetta Sant'Antonio-Gioia del Colle, \"tocca\" l'accesso per Poggiorsini e conclude la propria corsa a Gravina in Puglia."}
{"id": "2096669", "revid": "729019", "url": "https://it.wikipedia.org/wiki?curid=2096669", "title": "Strada statale 257 Apecchiese", "text": "La ex strada statale 257 Apecchiese (SS 257), ora \"strada regionale 257 Apecchiese (SR 257)\" in Umbria e \"strada provinciale 257 Apecchiese (SP 257)\" nelle Marche, \u00e8 una strada regionale e provinciale italiana di collegamento interregionale.\nPercorso.\nLa strada ha origine nel centro abitato di Citt\u00e0 di Castello, dove si distacca dal tracciato della strada statale 3 bis Tiberina. Il tracciato abbandona la val Tiberina in direzione nord-est, raggiungendo Bocca Serriola (730 m s.l.m.), valico politicamente in territorio tifernate e non lontano dal confine regionale tra Umbria e Marche.\nSuperato questo, il percorso procede fino ad Apecchio, da dove la strada segue il percorso del fiume Candigliano passando per Piobbico e terminando con l'innesto sullo storico tracciato della strada statale 3 Via Flaminia presso Acqualagna.\nIn seguito al decreto legislativo n. 112 del 1998, dal 2001, la gestione del tratto umbro \u00e8 passata dall'ANAS alla Regione Umbria che ha poi ulteriormente devoluto le competenze alla Provincia di Perugia, mantenendone comunque la titolarit\u00e0; la gestione del tratto marchigiano \u00e8 passata dall'ANAS alla Regione Marche: in realt\u00e0 su sollecitazione di quest'ultima, la strada \u00e8 passata di propriet\u00e0 alla Provincia di Pesaro e Urbino."}
{"id": "2096673", "revid": "729019", "url": "https://it.wikipedia.org/wiki?curid=2096673", "title": "Strada statale 316 dei Monti Martani", "text": "La ex strada statale 316 dei Monti Martani (SS 316), ora \"strada regionale 316 dei Monti Martani (SR 316)\", \u00e8 una strada regionale italiana umbra che prende il nome dall'omonimo massiccio montuoso che attraversa.\nPercorso.\nLa strada ha origine all'altezza dello svincolo 11 della strada statale 75 Centrale Umbra, nei pressi di Foligno. Proseguendo in direzione sud-ovest, passa per Fiamenga, attraversa il fiume Topino ed entra a Bevagna dalla quale esce verso sud, attraversando il Teverone e passando per il territorio compreso tra i centri di Montefalco e Gualdo Cattaneo. Il tracciato prosegue ancora verso sud attraversando Bastardo, popolosa frazione di Giano dell'Umbria e raggiungendo poi Massa Martana.\nIl tracciato si conclude con l'innesto della strada sulla strada statale 3 bis Tiberina nei pressi di Villa San Faustino.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Umbria che ha poi ulteriormente devoluto le competenze alla Provincia di Perugia, mantenendone comunque la titolarit\u00e0."}
{"id": "2096676", "revid": "729019", "url": "https://it.wikipedia.org/wiki?curid=2096676", "title": "Strada statale 319 Sellanese", "text": "La ex strada statale 319 Sellanese (SS 319), ora \"strada regionale 319 Sellanese (SR 319)\", \u00e8 una strada regionale italiana che si snoda in Umbria.\nPercorso.\nLa strada ha origine a Casenove, frazione montana di Foligno, distaccandosi da un tratto ormai dismesso della strada statale 77 della Val di Chienti. Il percorso prosegue in direzione sud, raggiungendo la frazione Rasiglia prima di salire verso il valico del Soglio (828\u00a0m s.l.m.). La strada continua verso la frazione di Villamagina, prima di raggiungere Sellano.\nIl tracciato, puntando sempre verso sud, entra nel comune di Cerreto di Spoleto, passando a valle del centro abitato, e terminando a Borgo Cerreto, dove si innesta nella ex strada statale 209 Valnerina.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Umbria che ha poi ulteriormente devoluto le competenze alla Provincia di Perugia, mantenendone comunque la titolarit\u00e0."}
{"id": "2096680", "revid": "1091859", "url": "https://it.wikipedia.org/wiki?curid=2096680", "title": "Midquel", "text": "Un midquel nel glossario cinematografico \u00e8 un seguito di un film, che per\u00f2 narra fatti avvenuti nel mezzo del film originale che sono stati tralasciati: nei midquel si approfondiscono meglio il carattere e i cambiamenti fisici e/o psichici dei personaggi, magari mostrando le stesse vicende dalla diversa prospettiva di altri personaggi. Un esempio di midquel \u00e8 \"Bambi 2 - Bambi e il Grande Principe della foresta\" o anche \"Tarzan 2\", nel quale si approfondisce il disagio del protagonista nei confronti delle altre scimmie. Un altro esempio di midquel \u00e8 \"Il re leone 3 - Hakuna Matata\", nel quale \u00e8 descritto il viaggio di Timon e Pumba sia prima che durante il film originale.\nDa distinguere dal midquel \u00e8 l'interquel: si colloca tra un film e il sequel strettamente correlati, come nel caso di \"\" tra \"God of War\" e \"God of War II\", ma narra vicende distinte che s'incastrano tra quelle delle due storie principali.\nUlteriore distinzione va fatta per lo \"spin-off\": narra di ulteriori vicende di altri personaggi che non erano i protagonisti dello \"story-arc\" principale, vicende non direttamente influenti sulla trama primaria ma da essa tratte o a essa ispirate."}
{"id": "2096695", "revid": "242756", "url": "https://it.wikipedia.org/wiki?curid=2096695", "title": "Industria manifatturiera", "text": ""}
{"id": "2096696", "revid": "729019", "url": "https://it.wikipedia.org/wiki?curid=2096696", "title": "IAR 80", "text": "Lo IAR 80 era un monomotore da caccia ad ala bassa prodotto dall'azienda rumena Industria Aeronautic\u0103 Rom\u00e2n\u0103 (IAR) negli anni quaranta e utilizzato dalla For\u021bele Aeriene Regale ale Rom\u00e2niei, la forza aerea del Regno di Romania, durante la seconda guerra mondiale.\nDallo IAR 80 verr\u00e0 sviluppata una variante cacciabombardiere/bombardiere in picchiata che assunse la nuova denominazione di IAR 81.\nStoria del progetto.\nAll'inizio degli anni trenta le autorit\u00e0 governative romene avevano a pi\u00f9 riprese optato per l'acquisto di velivoli stranieri per equipaggiare i reparti della FARR; in particolare per i reparti da caccia si era fatto ricorso ad aeroplani di origine polacca, acquistando dapprima il PZL P.11 e successivamente il PZL P.24 dei quali vennero realizzate apposite versioni equipaggiate con motori prodotti in Romania.\nI vertici della IAR erano tuttavia convinti di poter realizzare un velivolo dalle caratteristiche migliori rispetto al P.24: un team di progettisti, composto dai professori Ion Grosu e Ion Cosereanu e dagli ingegneri Gheorghe Zotta e Gheorghe Vollner, si dedic\u00f2 allo studio del caccia polacco proponendo un proprio progetto rivisitato, in particolare nel disegno delle ali e nell'impiego (ancora una volta) di un motore prodotto in patria, al fine di minimizzare i rischi tipici della fase progettuale ed il costo della produzione.\nIl risultato di tale progetto fu un monoplano ad ala bassa che riproponeva integralmente la parte posteriore della fusoliera del P.24 ma che presentava la parte anteriore interamente nuova, al pari delle ali; relativamente a queste ultime una delle fonti reperite indica che il loro disegno, ridotto in scala del 50%, riproducesse quello delle ali del Savoia-Marchetti S.M.79, anch'esso prodotto su licenza dalla stessa IAR.\nIl primo volo del prototipo viene variamente datato tra la fine del 1938 ed il mese di aprile successivo; sebbene il primo ordine di produzione (per 100 esemplari) risalga alla fine del 1939, ritardi accumulati nella realizzazione delle modifiche al prototipo e nell'approvvigionamento dell'armamento ritardarono le prime consegne fino ai primi mesi del 1941.\nRispetto al prototipo gli esemplari di serie vennero dotati di cupolino chiuso (interamente trasparente, con apertura a scorrimento verso il posteriore), modificati nei piani di coda e dotati di armamento potenziato: su quest'ultimo aspetto le fonti non concordano e mentre alcuni riportano solo l'incremento del calibro (da 7,62 a 7,92\u00a0mm) delle quattro mitragliatrici gi\u00e0 previste altri evidenziano anche l'introduzione di due cannoni alari. Piccole modifiche aerodinamiche interessarono anche la carenatura anteriore della fusoliera al di sotto della quale era installato il motore radiale IAR K14, versione prodotta localmente su licenza dello Gnome-Rh\u00f4ne 14K.\nAlcune modifiche di dettaglio alla fusoliera ed alle superfici di controllo e l'aggiunta di due ulteriori mitragliatrici portarono alla nascita del modello IAR 80A dal quale, poco pi\u00f9 tardi, fu sviluppata la versione per il bombardamento in picchiata, denominata IAR 81, sviluppata, in seguito, su tre diverse varianti.\nSul finire del 1941 e nei primi mesi del 1942 le autorit\u00e0 rumene, consce dei limiti di sviluppo del motore K14, vagliarono la possibilit\u00e0 di impiegare motori alternativi: i tecnici della IAR stimarono che l'impiego del motore BMW 801, lo stesso utilizzato dai Focke-Wulf Fw 190, avrebbe consentito di migliorare considerevolmente le prestazioni velocistiche, ma i tedeschi non consentirono n\u00e9 la vendita dei motori finiti n\u00e9 la licenza per la loro costruzione in Romania, per cui tale opzione rimase definitivamente sulla carta.\nAl contrario fu testato in volo un esemplare della variante IAR 80A modificato mediante l'installazione di un motore a V Junkers Jumo 211 (prodotto su licenza in Romania, montato sulla versione locale dei bombardieri Savoia-Marchetti S.M.79), ma l'esito negativo del primo volo nell'aprile del 1941, durante il quale si registrarono forti vibrazioni nella parte anteriore del velivolo, determin\u00f2 il repentino abbandono di ogni ulteriore sviluppo in tal senso.\nUna terza variante da caccia, denominata IAR 80B, era caratterizzata dall'impiego di quattro mitragliatrici calibro 7,92\u00a0mm e da due con calibro 13,2\u00a0mm, attuate elettricamente da due diversi meccanismi installati sulla leva dei comandi.\nSecondo alcune fonti furono costruiti cinquanta esemplari di una quarta variante da caccia, la IAR 80C, equipaggiata con due cannoni calibro 20\u00a0mm in luogo della coppia di mitragliatrici da 13,2\u00a0mm; questi velivoli (con numeri di produzione dal 241 al 290) vengono tuttavia individuati come IAR 81B da altra fonte.\nNel dopoguerra vide la luce un ultimo sviluppo dello IAR 80: utilizzando esemplari sopravvissuti alle ostilit\u00e0, la \"Atelierele de reparatii material volant\" (A.R.M.V.) realizz\u00f2 una versione biposto del velivolo; denominata IAR 80DC era caratterizzata dalla presenza di un secondo abitacolo nella parte anteriore della fusoliera ed era dotata di doppi comandi, per l'impiego in funzione di aereo da addestramento.\nTecnica.\nCellula.\nLo IAR 80 era un monoplano dalla struttura interamente metallica con rivestimento in duralluminio; dotato di fusoliera dalla sezione circolare, si caratterizzava per la disposizione delle ali nella parte anteriore della carlinga, tra il motore e l'abitacolo. Quest'ultimo nel prototipo era aperto e riparato solamente da un parabrezza, mentre negli esemplari di serie era chiuso al di sotto di un cupolino interamente trasparente.\nL'ala era disposta in posizione bassa con bordo d'entrata perpendicolare alla fusoliera ed estremit\u00e0 arrotondate; lungo il bordo d'uscita era dotata di superfici di controllo. Nello spessore alare trovavano alloggio l'armamento ed il carrello d'atterraggio, contraddistinto dalla carreggiata ampia e dal movimento di ritrazione verso l'interno del velivolo. Gli impennaggi erano di tipo classico, con l'equilibratore posizionato alla base della deriva. Tutte le superfici di controllo erano realizzate in metallo e rivestite in tela.\nMotore.\nLo IAR 80 era mosso da un singolo motore: nella fattispecie si trattava dello IAR 14 K, un radiale a 14 cilindri (disposti su doppia stella) raffreddati ad aria. Mentre il prototipo risulta essere stato equipaggiato con la versione K14-III C32 (accreditata di 870\u00a0hp di potenza), la prima serie produttiva di venti velivoli venne dotata della pi\u00f9 recente variante K14-III C36 da 930\u00a0hp, ma secondo altri gi\u00e0 in grado di sviluppare la potenza di 1\u00a0000\u00a0hp.\nIn epoche successive si resero disponibili, e trovarono rapidamente impiego sui velivoli nuovi di fabbrica, la versione K14-IV C32 (da 960\u00a0hp) e K 14-1000A (da 1\u00a0025\u00a0hp); il progressivo incremento della potenza disponibile mise a dura prova la struttura del velivolo che dovette essere opportunamente rinforzata.\nCome detto, vennero valutate alcune soluzioni per una diversa motorizzazione del velivolo ma nessuna di queste venne messa in produzione.\nArmamento.\nLa prima serie dello IAR 80 era equipaggiata con quattro mitragliatrici Browning FN calibro 7,92\u00a0mm; si trattava di una versione realizzata dall'azienda belga Fabrique Nationale de Herstal della mitragliatrice Browning M1919.\nL'invasione tedesca del Belgio port\u00f2 al blocco delle forniture d'armi al Regno di Romania da parte del Terzo Reich, blocco che venne rimosso solo quando la monarchia rumena ader\u00ec al patto tripartito, il 23 novembre 1940.\nDiversi esemplari delle tre varianti prodotte ebbero l'armamento integrato da altre due mitragliatrici Browning FN ma di calibro 13,2\u00a0mm mentre gli esemplari attribuiti alla versione 80C risultano equipaggiati con due cannoni Oerlikon calibro 20\u00a0mm, realizzati su licenza in loco. Questi ultimi velivoli, originariamente facenti parte di un ordine per esemplari della variante IAR 81B, mantenevano anche gli attacchi subalari per bombe o serbatoi di carburante supplementare sganciabili.\nImpiego operativo.\nA partire dal 15 aprile 1941 furono complessivamente ventuno le squadriglie rumene ad essere progressivamente equipaggiate con lo IAR 80 o con il suo derivato IAR 81.\nSecondo alcuni alla data del 22 giugno, che segn\u00f2 l'inizio dell'Operazione Barbarossa, erano solamente otto gli aerei completati ed in servizio operativo con la FARR, ma altre fonti portano a ventitr\u00e9 unit\u00e0 tale cifra; gli IAR 80 furono in ogni caso impiegati in missioni di contrasto all'aviazione nemica e di supporto all'avanzata delle truppe di terra.\nIl mese successivo, per timore di attacchi sovietici contro le raffinerie di Ploie\u0219ti, i reparti della FARR vennero schierati a difesa del territorio metropolitano senza che, per altro, si verificassero minacce concrete oppure furono destinati alla scorta di convogli nelle acque del Mar Nero. Successivamente gli IAR 80 furono trasferiti nei cieli della Bessarabia e pi\u00f9 in l\u00e0, verso Odessa, Stalingrado e Ker\u010d', fino a quando, con l'inizio dell'Operazione Urano, si ebbero i primi segnali di rovesciamento del fronte orientale.\nNei giorni successivi, in seguito all'inizio dell'Operazione Saturno, i reparti della FARR, e con essi gli IAR, operarono a supporto della \"Armeeabteilung Hollidt\" (gi\u00e0 XVII. Armeekorps, comandata dal Generaloberst Karl-Adolf Hollidt e successivamente confluita nella 6\u00aa Armata della Wehrmacht) e della 8\u00aa Armata Italiana in Russia.\nFino ad allora il numero di vittorie in combattimento era a favore del caccia romeno: le fonti riportano che il pilota ed asso Dan Vizante ottenne gran parte delle proprie trentadue vittorie proprio pilotando uno dei velivoli della IAR. Tuttavia la progressiva comparsa sulla scena bellica di aerei sovietici dalle prestazioni sempre pi\u00f9 elevate fece ben presto apparire obsoleti gli IAR 80, malgrado il costante processo di ammodernamento che port\u00f2 alla realizzazione di quattro diverse varianti.\nSul finire di dicembre del 1942, con la caduta dell'aeroporto di Tacinskaja, gran parte dei reparti della FARR fecero ritorno in Romania, tranne la \"Escadrila 43\" del \"Grupul 3\" che fu nuovamente schierata nei pressi dello Stretto di Ker\u010d', a difesa della \"Kuban-Br\u00fcckenkopf\", testa di ponte difensiva che consent\u00ec la ritirata di oltre 240\u00a0000 soldati verso la penisola di Crimea.\nNel corso del 1943 i limiti dello IAR 80 nei confronti dei velivoli sovietici divennero sempre pi\u00f9 evidenti: i caccia romeni furono cos\u00ec destinati prevalentemente alla difesa del territorio metropolitano mentre i reparti pi\u00f9 avanzati della FARR vennero progressivamente dotati dei Messerschmitt Bf 109G, forniti direttamente dalla Germania o realizzati negli impianti della IAR, a Bra\u0219ov.\nIl giorno 1\u00ba agosto di quell'anno le raffinerie di Ploie\u0219ti furono al centro dell'attenzione dei bombardieri delle United States Army Air Forces che diedero inizio all'Operazione Tidal Wave nella quale furono impegnati circa 180 Consolidated B-24 Liberator della Eight e della Ninth Air Force decollati da Bengasi. Il raid, condotto a bassa quota e privo della copertura da parte della caccia (vista la distanza dalla base di partenza, all'epoca la pi\u00f9 vicina all'obbiettivo), da un lato provoc\u00f2 danni consistenti alle installazioni petrolifere ma dall'altro caus\u00f2 la perdita o il danneggiamento di numerosi velivoli; in particolare risulta che 24 dei 53 bombardieri abbattuti siano stati reclamati da piloti al comando dei caccia della IAR.\nDopo un periodo di relativa calma gli attacchi degli alleati verso Ploie\u0219ti ripresero nell'aprile del 1944, grazie all'avanzata conseguita nel corso della campagna d'Italia che rese progressivamente disponibili basi aeree la cui distanza dalla Romania rientrava nel raggio d'azione degli aerei da caccia che potevano quindi scortare i bombardieri verso i loro bersagli. Per quanto gli IAR 80 ancora in servizio fossero all'epoca un numero sempre inferiore, progressivamente dismessi in favore dell'impiego dei Bf 109, riuscirono ancora ad aggiudicarsi diverse vittorie, comprese alcune nei confronti di caccia Lockheed P-38 Lightning inviati in missione di attacco di obiettivi nei pressi della citt\u00e0 di Pope\u0219ti-Leordeni.\nIl repentino cedimento del fronte sotto i colpi dell'avanzante Armata Rossa port\u00f2, il 23 agosto del 1944, alla resa del Regno di Romania formalizzato con la firma di un armistizio e con la successiva dichiarazione di guerra alla Germania. In questo contesto l'arma aerea romena fu costretta a riesumare i vecchi IAR 80 visto che le forniture dei Messerschmitt Bf 109G erano insufficienti e che i russi non intendevano fornire materiali al vecchio nemico. Le operazioni contro la Luftwaffe si rivelarono proibitive per i piloti degli IAR 80 soprattutto nei casi in cui il nemico era rappresentato da piloti veterani, come accadde nei primi giorni dei combattimenti nei cieli della Transilvania.\nL'impiego degli esemplari superstiti si protrasse, sotto le insegne della neocostituita For\u0163ele Aeriene ale Republicii Populare Rom\u00e2n\u0103, fino al 1949 quando ai reparti furono assegnati gli Yakovlev Yak-9 di produzione sovietica. Gli ultimi velivoli rimasti vennero tuttavia utilizzati per dare vita ad una nuova variante biposto, denominata IAR 80DC: il secondo abitacolo venne ricavato nella fusoliera, al posto di uno dei serbatoi di carburante, e gli aerei vennero utilizzati per l'addestramento dei piloti fino al 1952.\nSviluppi correlati.\nVariante da bombardamento in picchiata (per la quale in alcune fonti viene indicata la sigla BoPi, dal rumeno \"bombardment in picaj\")."}
{"id": "2096698", "revid": "167951", "url": "https://it.wikipedia.org/wiki?curid=2096698", "title": "Giovanni Cimara", "text": "Biografia.\nNato da una nobile famiglia romana e fratello del ben pi\u00f9 celebre Luigi Cimara, ebbe una non fortunata carriera di attore in giovane et\u00e0 ma riusc\u00ec, successivamente, a rifarsi ottenendo una prima scrittura in teatro dal grande Ermete Zacconi, per passare quindi alla compagnia di Dina Galli.\nFu anche molto attivo nel cinema muto dove debutt\u00f2 nel 1913 con un contratto con la casa di produzione Latium ed in seguito fu apprezzato protagonista di film prodotti dalla casa di produzione \"Pasquali Film\" e \"Edison Film\", poi dal 1918 lavor\u00f2 per la \"Ambrosio Film\" e infine, dal 1921 con la \"Silentium Film\" e \"Rodolfi Film\".\nIn quell'epoca apparve in pellicole importanti e di grande successo come \"Le primule insanguinate\" del 1914, \"Ettore Fieramosca\" del 1915, \"Passione tsigana\" e \"La contessa Arsenia\" diretti da Ernesto Maria Pasquali nel 1916. Seguirono poi \"L'amante della luna\" del 1919 (film in due episodi) e \"Canaglia dorata\" del 1921 (in tre episodi) fino a \"La vena d'oro\" del 1930, diretto da Guglielmo Zorzi.\nCon l'avvento del sonoro le sue partecipazioni a film si diradarono e negli anni trenta entr\u00f2 all'EIAR dove divenne un quotato attore radiofonico in un periodo in cui la prosa attraverso l'apparecchio radio era seguitissima. \nNel 1933 \u00e8 Lisandro in Sogno di una notte di mezza estate di William Shakespeare per la regia di Max Reinhardt con Carlo Lombardi, Cele Abba, Nerio Bernardi, Rina Morelli, Sarah Ferrati, Cesare Bettarini, Armando Migliari, Ruggero Lupi, Luigi Almirante, Giuseppe Pierozzi, Memo Benassi, Evi Maltagliati ed Eva Magni nel Giardino di Boboli e Sinibaldo nella prima assoluta di \"La rappresentazione di Santa Uliva\" nel Chiostro Grande della Basilica di Santa Croce di Firenze con la Morelli, Bettarini, Benassi, Andreina Pagnani, Lupi, Lombardi, la Ferrati, Bernardi e Migliari per la regia di Jacques Copeau.\nNel 1940 fu scritturato per interpretare se stesso nel film \"Ecco la radio!\", diretto da Giacomo Gentilomo.\nAlla radio continu\u00f2 a lavorare assiduamente anche nel dopoguerra recitando con la Compagnia del Teatro Comico Musicale di Roma diretta da Riccardo Mantoni.\nCimara divenne, dal 1946, per un certo periodo docente di recitazione alla Libera Accademia d'Arte di Torino apparendo di tanto in tanto in ruoli secondari in alcuni film degli anni quaranta e cinquanta: tra questi meritano una menzione \"Campo di maggio\", \"Catene invisibili\" e \"Lo scapolo\" di Antonio Pietrangeli del 1955 dove fu accanto ad Alberto Sordi.\nTorn\u00f2 anche, di tanto in tanto, a lavorare in teatro.\nSi spos\u00f2 due volte, la prima con l'attrice radiofonica Lina Franceschi, poi con Paola Fiorentini."}
{"id": "2096699", "revid": "339392", "url": "https://it.wikipedia.org/wiki?curid=2096699", "title": "B\u0103lgarski Voenno vozdu\u0161nye sily", "text": ""}
{"id": "2096710", "revid": "110157", "url": "https://it.wikipedia.org/wiki?curid=2096710", "title": "Piero Fantastichini", "text": "Biografia.\nDopo aver passato la prima infanzia nel cuore della Roma barocca, si trasferisce al seguito della famiglia a Fiuggi, dove il padre era al comando della locale stazione dei Carabinieri, e sino al 1961 si forma presso il collegio dei Frati Cistercensi di Casamari.\n\u00c8 in questo periodo che inizia a dipingere e a misurarsi per la prima volta con il disegno a mano libera e con la tecnica del collage. \nDal 1961 al 1967 frequenta il liceo Artistico di Frosinone dove \u00e8 allievo del Maestro Piero Guccione.\nOttenuto il diploma, dopo aver viaggiato in Europa tra il 1967 e il 1969, ed esser venuto a contatto con le realt\u00e0 artistiche contemporanee ad Amsterdam, Londra e Parigi, decide di dedicare la sua vita alla ricerca e realizzazione artistica.\nGi\u00e0 in questi anni realizza una serie di disegni e quadri ad olio caratterizzati da un'impronta personale che si evidenzia attraverso il tratto accurato e i fondi chiari, dando una prima forma ad un originale linguaggio che reinterpreta, incrociandoli, classico e barocco.\nQuesti lavori vengono esposti per la prima volta a Fiuggi e poi alla Canaletto Gallery di Londra.\nNel 1994 ha tenuto un'importante mostra personale al Palazzo Schwarzenberg di Praga dove presenta, tra l'altro, alcune sculture di grandi dimensioni, tra le quali spiccano \"Il cavallo di Piero\" e gli \"Iconi\", oltre alla maggiore produzione pittorica degli anni precedenti incluso il \"Cristo\" e \"La battaglia\".\nTrasferitosi nel sud della Francia vive prima a Bonson e poi a Nizza ove apre un atelier presso il Mus\u00e9e d'art moderne et d'art contemporain.\nIn questo periodo inizia la sperimentazione digitale che lo conduce ad esplorare nuovi territori dell'espressione artistica e della comunicazione guadagnandosi l'attenzione della critica anche non specialistica e, in particolare, di quella dell'esperto di comunicazione Derrick De Kerckhove.\nLa sua produzione pi\u00f9 recente \u00e8 orientata all'approfondimento dei rapporti tra arte e tecnologia. \nNello specifico, il lavoro di Fantastichini consiste nell'occultamento di particolari all'interno dell'opera per mezzo di Tag e RFID, intercettabili da dispositivi dotati della medesima tecnologia (cellulari, supporti bluetooth, ecc.). \nL'utilizzo dei mezzi pi\u00f9 all'avanguardia della ricerca scientifica consente all'artista di dotare il quadro in una quarta dimensione attraverso cui sviluppare le prospettive dell'interazione tra l'opera e lo spettatore. L'interlocutore ha quindi la possibilit\u00e0 di penetrare le trame del quadro alla ricerca dei segni e dei dettagli mimetizzati tra le fitte tessiture dell'opera.\n\u00c8 il fratello maggiore dell'attore Ennio Fantastichini."}
{"id": "2096719", "revid": "599013", "url": "https://it.wikipedia.org/wiki?curid=2096719", "title": "Alfonso Albert", "text": ""}
{"id": "2096720", "revid": "287204", "url": "https://it.wikipedia.org/wiki?curid=2096720", "title": "Edward Grey", "text": "Fece parte del Partito Liberale e fu un acceso difensore dell'Impero britannico; promosse l'Accordo anglo-russo del 1907 che, di fatto, diede vita alla Triplice intesa.\nGli inizi.\nStudente di scarso successo sia al Winchester College, sia al Balliol College di Oxford (riusc\u00ec ad arrivare solo al terzo anno di Giurisprudenza), fu appassionato della pesca alla trota e al salmone, hobby su cui scrisse un libro pubblicato nel 1899.\nCominci\u00f2 la sua carriera politica alla Camera dei Comuni alle elezioni generali del 1885, eletto nel collegio di Berwick-upon-Tweed nel gruppo del Partito Liberale. Fu dal 1892 al 1895 sottosegretario agli Esteri con i governi Gladstone e Rosebery, periodo nel quale difese l'intervento britannico nella Prima guerra boera.\nL'ambasciatore tedesco a Londra, Paul Metternich nel 1900, in un memoriale al Cancelliere B\u00fclow, scrisse: \u00abI migliori ministri degli Esteri per noi sarebbero nel campo conservatore Mr. Balfour, nel liberale Sir Edward Grey\u00bb.\nTuttavia, nel gennaio 1903, dopo la Seconda guerra boera e le tensioni con Berlino, Grey confess\u00f2 al poeta Henry Newbolt: \u00abSono arrivato a pensare che la Germania sia la nostra peggiore nemica e il nostro pericolo maggiore [...] Credo che la politica della Germania sia quella di usarci senza aiutarci: di tenerci isolati per farci indietreggiare\u00bb.\nMinistro in pace (1905-1914).\nNel settembre del 1905 tre esponenti del Partito Liberale del cosiddetto \u201cPatto di Relugas\u201d, dal nome del villaggio scozzese che ospitava il capanno da pesca di Grey, si accordarono per agire di concerto come fazione della Lega liberale -sostenitrice dell'Impero- per contrastare le tendenze radicali paventate, tra gli altri, dallo stesso re Edoardo VII. Oltre a Grey, appartenevano al Patto di Relugas, Herbert Henry Asquith e Richard Burdon Haldane.\nCaduto il governo Balfour il 4 dicembre 1905, Il 10 si form\u00f2 il governo del liberale Henry Campbell-Bannerman che i tre del Patto di Relugas avrebbero voluto arrendevole alle loro ambizioni. Dovettero accettare, invece, un Primo Ministro che si mosse abilmente per imporre il proprio controllo. Asquith, che mirava alla Presidenza della Camera dei Comuni, dovette accettare il Cancellierato dello Scacchiere, Haldane, che ambiva a diventare Lord Cancelliere, fu nominato ministro della Guerra, mentre Grey, dopo una difficile opera di persuasione, accett\u00f2 la carica di ministro degli Esteri.\nWhig di origine e di atteggiamento, Edward Grey talvolta fu radicale in politica interna. Sotto l'apparente ingenuit\u00e0 dell'uomo di campagna si celavano in lui una notevole complessit\u00e0 e una formidabile capacit\u00e0 casistica.\nFu favorevole all'intesa con la Francia, che giudicava non solamente un modo per risolvere le divergenze coloniali, ma un requisito fondamentale per l'equilibrio del potere in Europa.\nLa Conferenza di Algeciras (1906).\nEreditata dal suo predecessore Lansdowne, la questione marocchina aveva con la Crisi di Tangeri gi\u00e0 portato ai ferri corti Germania e Francia. Per dirimere la questione si stabil\u00ec di indire una Conferenza fra le grandi potenze in Spagna, ad Algeciras. In questa occasione Edward Grey valut\u00f2 la pur remota possibilit\u00e0 di soccorrere la Francia nel caso che la situazione fosse precipitata in un conflitto tra quest'ultima e la Germania. La conferenza si chiuse in aprile con un successo di Parigi, suggellando cos\u00ec l'amicizia anglo-francese.\nI rapporti con la Russia.\nGrey ottenne il suo maggiore successo a due anni dall'inizio del suo mandato, quando concluse l'Accordo anglo-russo. Il trattato, che stabiliva le rispettive sfere d'influenza coloniale di Gran Bretagna e Russia in Asia, completava il triangolo di accordi amichevoli fra Londra, Parigi e San Pietroburgo, dando vita di fatto alla Triplice Intesa.\nCon la crisi bosniaca e l'ultimatum della Germania alla Russia affinch\u00e9 accettasse l'annessione austriaca della Bosnia, l'intesa anglo-russa sembr\u00f2 vacillare, ma resse. Grey condann\u00f2, infatti, il comportamento arrendevole di San Pietroburgo di fronte a Berlino.\nEgli, tuttavia, mantenne un certo distacco nella questione se il Cancelliere tedesco B\u00fclow riporta nelle memorie: \u00abQuando nel 1908 la crisi bosniaca entr\u00f2 in uno stadio acuto, [...] Sir Edward Grey per parecchi giorni non fu reperibile, perch\u00e9 era alla pesca in Scozia e aveva proibito che gli si spedisse qualsiasi missiva e si era sottratto a qualsiasi visita. [...] Concedo che solo il ministro di un Paese difeso dal mare si poteva permettere una simile imperturbabilit\u00e0\u00bb.\nLa Crisi di Agadir (1911).\nLa Crisi di Agadir del 1911, durante la quale la Germania si oppose al protettorato francese sul Marocco, coinvolse per la prima volta dalla firma dell\"'Entente cordiale\" direttamente anche la Gran Bretagna. Grey autorizz\u00f2, infatti, l'allora Cancelliere dello Scacchiere David Lloyd George a pronunciare il suo famoso discorso del 21 luglio in cui rivendic\u00f2 l'impegno dell'Impero britannico a difendere anche con la guerra i propri interessi vitali.\nMa il rischio di una guerra in un momento di fermento sociale interno fu vissuto con allarme anche dai conservatori. Due comitati politici di area liberale e radicale furono incaricati di analizzare gli Affari Esteri e Grey fu criticato come un burattino nelle mani del \"Foreign Office\", visto come una cricca rigidamente ristretta e antidemocratica che portava avanti una politica di prestigio nell'interesse delle classi dirigenti.\nMa per Grey non fu troppo difficile contrastare i suoi critici di sinistra: la sua partecipazione a numerose questioni interne, il voto alle donne, le agitazioni sindacali, erano tutt'altro che reazionari.\nComunque, messo alle strette da Asquith che nel 1908 era diventato Primo Ministro, Grey il 27 novembre 1911 conferm\u00f2 alla Camera dei Comuni la libert\u00e0 d'azione di Londra: \u00abImpegni come quelli che obbligano il Parlamento a questo genere di cose [interventi al fianco di potenze straniere] sono contenuti in trattati e accordi che sono sottoposti a questa Camera [...] Da quando abbiamo assunto l'incarico non abbiamo siglato un solo articolo segreto di alcun genere\u00bb. La Gran Bretagna, cio\u00e8, non aveva alcun impegno vincolante di soccorrere la Francia nel caso che questa fosse entrata in guerra con la Germania. Inoltre, ogni decisione sarebbe stata ovviamente demandata all'intero governo.\nIl tentativo di allentare la tensione.\nDopo la crisi di Agadir ci fu un tentativo da parte della Gran Bretagna di allentare la tensione con la Germania, la quale per\u00f2 rifiut\u00f2 di concedere un rallentamento della produzione di navi da guerra.\nIl mese dopo tale approccio, nel marzo del 1912, si cerc\u00f2 di continuare le trattative virando verso un patto di non aggressione. Per gli obblighi britannici, Grey propose la formula: \u00abL'Inghilterra si impegna a non compiere nessun attacco contro la Germania senza provocazione da parte di questa e a non seguire nessun indirizzo politico aggressivo nei suoi riguardi\u00bb. Ma il governo di Berlino, presieduto dal Cancelliere Bethmann Hollweg, non si accontent\u00f2 e chiese di aggiungervi la clausola che la Gran Bretagna avrebbe mantenuto una \u201cbenevola neutralit\u00e0\u201d nel caso la Germania si fosse trovata in guerra in Europa. Ci\u00f2 voleva dire precludersi la via a qualunque aiuto alla Francia, ponendo fine all'Intesa. Inevitabilmente i negoziati arrivarono presto ad un punto morto.\nMinistro in guerra (1914-1916).\nDopo l'assassinio dell'arciduca Francesco Ferdinando, il 23 luglio 1914 l'Austria consegn\u00f2 l\"'ultimatum\" alla Serbia. Da questo momento Grey lavor\u00f2 disperatamente per evitare una conflagrazione generale. Non poteva per\u00f2 sfruttare a fondo il deterrente della minaccia inglese di intervenire perch\u00e9 doveva subordinare la posizione inglese alla condizione che la Gran Bretagna doveva essere \u201clibera da impegni\u201d.\nEgli valut\u00f2 erroneamente la Germania come una potenza che avrebbe potuto, in qualche modo, moderare la crisi. Dopo la dichiarazione di guerra dell'Austria alla Serbia, la mattina del 31 luglio comunic\u00f2 all'ambasciatore tedesco Karl Max von Lichnowsky:\n\u00abSe la Germania riuscisse a presentare una proposta ragionevole che chiarisca che con l'Austria cerca ancora di lottare per salvare la pace in Europa, [...] io l'appoggerei [...] e oserei dire che se la Russia e la Francia non l'accettassero, il governo di Sua Maest\u00e0 non avrebbe pi\u00f9 niente a che fare con le conseguenze\u00bb. Il governo britannico si sarebbe cio\u00e8 tenuto neutrale.\nLa \u201cproposta ragionevole\u201d che secondo Grey avrebbe potuto proporre Berlino era che la Germania, in caso di guerra contro la Russia, si sarebbe impegnata a non attaccare anche la Francia. Ci\u00f2 per evitare un allargamento del conflitto in occidente.\nMa, anche se l'offerta di presentare una proposta del genere fosse stata accettata dalla Germania, il tentativo sarebbe fallito comunque, poich\u00e9 l'Alleanza franco-russa, i cui termini erano sconosciuti a Grey, obbligava le due parti ad intervenire l'una in difesa dell'altra.\nLa Gran Bretagna nel conflitto.\nIl 1\u00ba agosto la Germania dichiarava guerra alla Russia e il 3 alla Francia. Lo stesso giorno, Grey si alz\u00f2 per parlare ai Comuni e ancora una volta pronunci\u00f2 un tipo di discorso che nella sua sincerit\u00e0 serv\u00ec ad unire il Parlamento. Se la Gran Bretagna si fosse tenuta fuori dalla lotta, si sarebbe trovata isolata e, un domani, faccia a faccia con una Germania vittoriosa. Londra sarebbe stata disprezzata per non aver soccorso le nazioni amiche aggredite e a quel punto \u00abNon credo che [...] ci troveremmo nella posizione di usare la nostra forza in modo decisivo per [...] impedire che l'intero Occidente dell'Europa di fronte a noi [...] cada sotto la dominazione di una sola potenza\u00bb.\nI rischi strategici di un non intervento \u2013 isolamento, mancanza di alleati\u00a0\u2013 erano maggiori di quelli di un intervento.\nIl 4 agosto la Germania invase il Belgio e la Gran Bretagna dichiar\u00f2 guerra alla Germania. Grey spieg\u00f2 il giorno dopo:\n\u00abNon ho agito in base a obblighi derivanti da un trattato o dall'onore, perch\u00e9 nessuno dei due sussisteva [...] C'erano tre interessi inglesi precipui che non potevo trascurare:\n1. Che la flotta tedesca non dominasse, a causa della nostra neutralit\u00e0, il Mare del Nord e la Manica.\n2. Che [i tedeschi] non s'impadronissero della zona nord-occidentale della Francia, di fronte alle nostre coste, e non l'occupassero.\n3. Che non violassero l'indipendenza del Belgio e in futuro occupassero Anversa in modo da minacciarci in permanenza\u00bb.\nI rapporti con la Grecia.\nMolto criticata da David Lloyd George fu la decisione di Grey di non accettare la proposta di alleanza della Grecia espressa il 19 agosto 1914 dal suo Primo Ministro Eleutherios Venizelos. Winston Churchill, allora Lord dell'Ammiragliato, era invece d'accordo con il Ministro degli Esteri:\n\u00abL'importante per noi era di non avere il piede in due staffe. Sir Edward Grey, dopo aver meditato e studiato a lungo il problema, spinse il Gabinetto a respingere l'offerta di Venizelos perch\u00e9 temeva che un'alleanza con la Grecia avrebbe significato una guerra immediata con la Turchia e fors'anche con la Bulgaria, che avrebbe esposto la nostra nuova alleata [la Grecia] a rischi molto gravi contro i quali noi non saremmo stati in grado di difenderla. Oltre a ci\u00f2, egli [...] sperava ancora che il nostro ambasciatore sul Bosforo, Sir Louis Mallet, [...] sarebbe riuscito a mantenere la Turchia fuori dal conflitto\u00bb.\nI rapporti con l'Italia.\nGi\u00e0 l'11 agosto 1914 il ministro degli Esteri italiano, il marchese di San Giuliano, sped\u00ec al suo ambasciatore a Londra, Guglielmo Imperiali, un piano di intervento dell'Italia a favore dell'Triplice intesa. Egli decise di contattare il \"Foreign Office\", quale unico interlocutore della delicatissima trattativa (l'Italia formalmente era ancora nella Triplice alleanza).\nGrey si dimostr\u00f2 disposto a discuterne, ma non prima che l'Italia comunicasse la sua decisione di uscire dalla neutralit\u00e0, il che avvenne nel marzo del 1915. La fiducia riposta da San Giuliano nei confronti di Grey fu confermata dal suo successore Sidney Sonnino e dal Presidente del Consiglio Antonio Salandra che si sentivano garantiti dal ministro inglese pi\u00f9 che dai suoi corrispettivi francese e russo.\nFormulate da parte italiana le richieste per l'entrata in guerra contro l'Austria, nel marzo del 1915, Grey non volle manifestare alcun parere prima di averne parlato con i rappresentanti dei governi alleati. Riconobbe soltanto di non aver trovato nulla di lesivo per gli interessi britannici. Il 21 marzo, dopo aver vinto le perplessit\u00e0 russe, Grey consegn\u00f2 a Imperiali un promemoria in cui si diceva che le potenze dell'Intesa erano disposte a prendere nella pi\u00f9 favorevole considerazione le proposte italiane.\nMa il negoziato fu difficile poich\u00e9 la Serbia, che aveva avuto sentore delle trattative, faceva pressione sui governi dell'Intesa affinch\u00e9 non promettessero all'Italia la Dalmazia.\nIl ministro degli Esteri russo Sergej Dmitrievi\u010d Sazonov si lament\u00f2 amaramente di Grey che concedeva tutto e sempre all'Italia, finch\u00e9 il Primo ministro Asquith non dichiar\u00f2 (promettendo pi\u00f9 di quello che avrebbe dovuto) che l'Italia doveva avere il predominio assoluto in Adriatico e lo comunic\u00f2 in modo esplicito anche al governo russo. Il 25 aprile 1915 si ebbe il testo definitivo del Patto di Londra e quasi un mese dopo l'Italia dichiar\u00f2 guerra all'Austria.\nI rapporti con gli Stati Uniti.\nNonostante la simpatia che gli Stati Uniti provavano per la Gran Bretagna, si sfiorarono in varie circostanze, nel 1915, momenti di tensione fra le due potenze. Ci\u00f2 a causa del blocco che la marina inglese impose alla Germania e quindi alla difficile situazione che si creava con le navi delle nazioni neutrali, fra cui quelle statunitensi. Churchill scrive:\n\u00abNoi avremmo potuto essere obbligati a rinunciare all'efficienza del nostro blocco pur di evitare una rottura con l'America. [...] Il minimo errore nelle trattative con l'America avrebbe potuto condurci, in quel momento, a una crisi gravissima, e gran merito deve essere attribuito a Sir Edward Grey [...] se questo periodo pot\u00e9 venir superato\u00bb.\nDopo il \"Foreign Office\" (1916-1933).\nPer i gravi dissensi con l'allora ministro della Guerra David Lloyd George, il Primo Ministro Asquith il 5 dicembre 1916 present\u00f2 le dimissioni e due giorni dopo fu nominato dal re Primo Ministro lo stesso Lloyd George. Grey si dimise e fu sostituito da Arthur Balfour.\nTerminata la guerra, Grey, fu eletto ambasciatore a Washington, carica che ricopr\u00ec dal 1919 al 1920. Si impegn\u00f2 per ottenere l'ingresso degli Stati Uniti nella Societ\u00e0 delle Nazioni di cui fu tra i pi\u00f9 accesi fautori. Sostenne ancora, malato e quasi cieco, fino al 1926, l'opposizione a Lloyd George. Si ritir\u00f2, poi, a vita privata.\nMor\u00ec il 7 settembre 1933 nel villaggio di Fallodon (Northumberland), di cui deteneva il titolo di visconte.\nGiudizi.\nDavid Lloyd George commiser\u00f2 lo stile personale di Edward Grey. Nascondendo la sua mediocrit\u00e0 dietro la gravit\u00e0 del silenzio (come scrisse nei \"War Memoirs\"), Gray si cre\u00f2 nel pubblico una fama usurpata. \u00abFino a prima del 1914 andava ancora di moda posare a taciturno, e nessuno ne trasse tanto profitto quanto Gray\u00bb \u2013 almeno finch\u00e9 non arrivarono oratori come Clemenceau, Foch, Lenin, Mussolini, Roosevelt e Hitler. \u00abGli uomini pi\u00f9 forti della storia non sono mai stati silenziosi\u00bb. Gray \u00abpossedeva a perfezione quella correttezza fraseologica e comportamentale che passa per essere (e talvolta \u00e8) diplomazia, nonch\u00e9 quella pacata facondia d\u2019ineccepibile dizione che giova a farsi annoverare fra gli statisti \u2013 almeno finch\u00e9 una crisi non giunge a mettere simili manieratezze (\"urbanities\") alla prova\u00bb. Nel 1914 la crisi giunse, e Gray \u00abcontinu\u00f2 a perseguire la sua politica confessa consistente nell\u2019attendere che l\u2019opinione pubblica decidesse al posto suo quale fosse la direzione da prendere\u00bb. \u00abSe egli avesse ammonito la Germania circa il punto su cui la Gran Bretagna avrebbe dichiarato la guerra [vale a dire l\u2019occupazione del Belgio], combattendola poi con tutte le sue forze, l\u2019esito [della crisi] sarebbe stato diverso\u00bb."}
{"id": "2096728", "revid": "198277", "url": "https://it.wikipedia.org/wiki?curid=2096728", "title": "Sibel Kekilli", "text": "Biografia.\nNasce nel Baden-W\u00fcrttemberg da una famiglia musulmana di immigrati turchi, giunti nell'allora Germania Ovest nel 1977.\nAbbandonati gli studi all'et\u00e0 di sedici anni, una volta raggiunta la maggiore et\u00e0 si trasferisce nella citt\u00e0 di Essen dove, dopo aver svolto saltuariamente diversi lavori, nei primi anni 2000 appare in vari film porno sotto lo pseudonimo di \"Dilara\"; nel 2003 Kekilli inizia a battersi pubblicamente contro l'invasivit\u00e0 dei mass media nella vita delle persone, dopo che il giornale tedesco \"Bild\" aveva reso noto il suo breve passato di attrice \"hardcore\".\nPassata definitivamente a ruoli \"mainstream\", Kekilli diventa famosa nel 2004 per l'interpretazione di Sibel G\u00fcner nella pellicola \"La sposa turca\" di Fatih Ak\u0131n. In seguito, negli anni 2010 ricopre il ruolo della concubina Shae nella serie statunitense \"Il Trono di Spade\", e la parte di Sarah Brandt nella serie tedesca \"Tatort\".\nDoppiatrici italiane.\nNelle versioni in italiano dei suoi film, Sibel Kekilli \u00e8 stata doppiata da:\nRiconoscimenti.\nFestival internazionale del cinema di Adalia"}
{"id": "2096730", "revid": "767487", "url": "https://it.wikipedia.org/wiki?curid=2096730", "title": "Luciano Rossi (cantante)", "text": "Biografia.\nFiniti gli studi, entra nel mondo musicale come autore scrivendo canzoni per altri artisti, tra cui: \"La stagione di un fiore\" interpretata da Emiliana Perina e dai Gens al \"Festival di Sanremo 1970\", \"Un rapido per Roma\" presentata da Rosanna Fratello a \"Canzonissima 1971\", \"Ritorner\u00e0\" incisa da Little Tony nel 1972 e \"Parla chiaro Teresa\", lanciata da Dino a \"Un disco per l'estate 1973\".\nInizia la carriera di cantautore nei primi anni 70: fa ascoltare il proprio repertorio agli addetti ai lavori e dopo aver ottenuto un contratto con la casa discografica Ariston, nel 1972 incide il suo primo long playing, \"Esaltarsi\", che passa pressoch\u00e9 inosservato.\nArriva poi \"Ammazzate oh!\" con cui partecipa a \"Un disco per l'estate 1974\": nonostante la canzone venga eliminata la prima serata ottiene un grande successo, anche perch\u00e9 Maurizio Costanzo la utilizza come sigla del suo variet\u00e0 radiofonico \"Quarto programma\".\nSulla scia del successo, nel 1975 pubblica il suo secondo 33 giri, \"Io\", trainato da \"Bella\", una canzone molto delicata che evidenzia le caratteristiche dello stile musicale del cantautore romano.\nNel 1976 esce l'album \"Aria pulita\", contenente brani come \"Senza parole\" e, soprattutto, \"Se mi lasci non vale\", che nell'interpretazione di Julio Iglesias vende otto milioni di copie diventando un successo internazionale.\nAltri suoi successi sono: \"Bambola\" (1977), \"La mano\" (1978), \"Pensandoci bene\" (1979) e \"Semo sempre de pi\u00f9\" (1982) quest'ultimo motivo \u00e8 considerato l'inno dei separati, fenomeno sociale emergente di quegli anni.\nNella sua carriera Luciano Rossi ha inciso oltre dieci album sostituendo di volta in volta la sua vena ironica a quella romantica, inoltre ha alternato il lavoro di cantautore a quello di autore scrivendo per altri artisti tra cui: Ornella Vanoni, i Vianella, Nicola Di Bari, Bobby Solo e Lando Fiorini.\nNel 1983 collabora con Gaio Chiocchio, realizzando la colonna sonora del film \"Questo e quello\", diretto da Sergio Corbucci e interpretato da Nino Manfredi e Renato Pozzetto, in cui l'attore castrese interpreta con successo il brano \"Che bello sta co' te\".\nNegli anni 90 diventa produttore artistico di Rita Forte per la quale scrive, tra le altre, \"Le donne sono un'altra cosa\", che diventa la sigla finale del programma televisivo \"Tappeto volante\" condotto da Luciano Rispoli su Telemontecarlo.\nNel 2000 esce l'antologia \"Il meglio\", prodotta e distribuita dall'etichetta D.V. More Record, contenente nuove versioni delle sue canzoni pi\u00f9 note oltre che alcuni inediti; in seguito ha fatto parte del cast della trasmissione \"Buona Domenica\" nelle edizioni 2002/03 e 2003/04."}
{"id": "2096736", "revid": "11266", "url": "https://it.wikipedia.org/wiki?curid=2096736", "title": "Sant'Antioco di Sulcis", "text": ""}
{"id": "2096737", "revid": "599013", "url": "https://it.wikipedia.org/wiki?curid=2096737", "title": "Dami\u00e0 Abella", "text": "Carriera.\nIl suo primo club professionistico fu il Figueres, per la quale gioc\u00f2 nella stagione 2003-2004 13 partite di campionato segnando 3 gol. Successivamente fu tesserato dal Barcellona e intregrato nella squadra \"riserve\".\nHa esordito nella Primera Divisi\u00f3n il 30 ottobre 2004 in Barcellona-Athletic Bilbao (1-1).\nNel gennaio 2006 passa in prestito al Racing Santander, con il quale segn\u00f2 il suo primo gol da professionista il 12 febbraio in Racing-Espanyol (2-0). Conclude la stagione con 3 reti.\nNel 2006 passa al Betis Siviglia firmando un contratto quinquennale ad 1 milione di \u20ac a stagione, ma la prima stagione a Siviglia la salta a causa di un serio infortunio all'anca. Esordisce quindi con il Betis il 30 settembre 2007 in Betis Siviglia-Maiorca (3-0)."}
{"id": "2096741", "revid": "712828", "url": "https://it.wikipedia.org/wiki?curid=2096741", "title": "Phos (Berserk)", "text": ""}
{"id": "2096745", "revid": "486946", "url": "https://it.wikipedia.org/wiki?curid=2096745", "title": "Girone dantesco", "text": ""}
{"id": "2096746", "revid": "486946", "url": "https://it.wikipedia.org/wiki?curid=2096746", "title": "Gironi danteschi", "text": ""}
{"id": "2096747", "revid": "120684619", "url": "https://it.wikipedia.org/wiki?curid=2096747", "title": "Pierluigi Formiconi", "text": "Carriera.\nGiocatore.\nEsord\u00ec a soli sedici anni con la S.S. Lazio Nuoto. Viene convocato dalla Nazionale italiana per gli Europei 1970 e per i Mondiali 1973. Salt\u00f2 i Giochi olimpici di , a causa di una squalifica di sei giornate infertagli in campionato.\nAllenatore.\nCominci\u00f2 la carriera di allenatore nel 1973, quando ancora giocava, imponendosi per due anni consecutivi nei campionati allievi e juniores con la S.S. Lazio Nuoto.&lt;br&gt;\nNel 1984, vinse il titolo europeo con la Nazionale juniores a Tenerife, replicando nel 1993 al Mondiale juniores a Il Cairo.&lt;br&gt;\nNel 1999, sulla panchina della A.S. Roma Pallanuoto, conquist\u00f2 lo scudetto battendo in finale il Circolo Nautico Posillipo.\nPer oltre dieci anni \u00e8 stato il commissario tecnico della Nazionale di pallanuoto femminile, con la quale ha conquistato 2 ori mondiali, 4 europei ed il titolo olimpico ad .&lt;br&gt;\nNel 2005 diventa CT della Nazionale maschile.&lt;br&gt;\nNel 2006 ritorna a Roma ad allenare la S.S. Lazio Nuoto rimanendovi sino al 2008, quando diventa allenatore dell'Associazione Sportiva Orizzonte Catania, con la quale ha recentemente conquistato la Supercoppa LEN e lo scudetto.\nNel 2012 conquista con la societ\u00e0 etnea la prima Coppa Italia."}
{"id": "2096748", "revid": "106436946", "url": "https://it.wikipedia.org/wiki?curid=2096748", "title": "Girone", "text": ""}
{"id": "2096749", "revid": "121264361", "url": "https://it.wikipedia.org/wiki?curid=2096749", "title": "Triquetra", "text": "La triquetra, (anche sinonimo di triscele, seppur la triscele sia un simbolo diverso e con significato pi\u00f9 specifico), \u00e8 un antico simbolo a tre punte, di solito tra loro interconnesse. \nNella simbologia celtica la triquetra simboleggiava l'aspetto femminile del Divino (perch\u00e9 tutto ci\u00f2 che genera la vita \u00e8 madre e non padre), raffigurato come triplice divinit\u00e0 femminile di fanciulla, madre e anziana, mentre nel nord Europa compare nelle pietre runiche.\nNelle rappresentazioni delle antiche popolazioni della Sicilia, VII-VI sec. a.C., appare come una triscele, un insieme di tre gambe unite all'anca.\nDal punto di vista della matematica pu\u00f2 considerarsi una forma geometrica riconducibile ad un intreccio costituito da due nodi: si ottiene intrecciando in modo non semplificabile un nodo a trifoglio ed una curva chiusa semplice (cerchio, o nodo banale). La forma geometrica si ottiene presentando il suddetto intreccio in una figura sostanzialmente simmetrica, invariante per rotazioni di 120 gradi. La precedente figura viene anche semplificata nella corrispondente puramente bidimensionale (eliminando le distinzioni di sovrapposizione).\nIn araldica la \"triquetra\" ha la stessa topologia del cosiddetto nodo gordiano."}
{"id": "2096756", "revid": "287204", "url": "https://it.wikipedia.org/wiki?curid=2096756", "title": "Silvio Jos\u00e9 Pereda", "text": "Silvio Jos\u00e9, il buon parassita, \u00e8 un personaggio immaginario dei fumetti creato da Paco Alc\u00e1zar e pubblicato dal 2005 sulla rivista umoristica spagnola El Jueves. Il genere del fumetto \u00e8 la critica sociale con humor nero.\nBiografia del personaggio.\nSilvio Jos\u00e9 Pereda \u00e8 un quarantenne disadattato sociale che vive in un appartamento con il padre e manifesta doti eccezionali per scansare qualsiasi lavoro. Le sue occupazioni vanno dai videogiochi, parlare malissimo di suo padre nei forum di internet, guardare la televisione e dormire. Adora divorare cibo spazzatura e in particolare le salsiccette \"Chisparritas\". Il suo migliore nonch\u00e9 unico amico, Federico, \u00e8 uno schizofrenico che porta sempre con s\u00e9 Geyperman, un giocattolino che gli fa da guida in qualsiasi situazione, anche se i suoi consigli si risolvono in genere con atti violenti, incendi o addirittura baciare Silvio Jos\u00e8. Cubero, \u00e8 il professore di Scuola Guida, sosia di Adolf Hitler, passa le sue giornate vagando nei vagoni della metropolitana e scrivendo poesie infantili con messaggi sadici. Personaggio frequente \u00e8 il dottor de la Cuadra, uno psichiatra che necessita a sua volta di un'analisi psichiatrica e il cui unico obiettivo \u00e8 quello di torturare i suoi pazienti (fra questi il padre di Silvio) per continuare a farsi pagare le visite. "}
{"id": "2096757", "revid": "767487", "url": "https://it.wikipedia.org/wiki?curid=2096757", "title": "Destruction by Definition", "text": "Destruction By Definition \u00e8 un album dei The Suicide Machines pubblicato nel 1996."}
{"id": "2096758", "revid": "1543377", "url": "https://it.wikipedia.org/wiki?curid=2096758", "title": "PP-2000", "text": "Il PP-2000 \u00e8 un'arma di difesa personale (PDW) Russa specifica per le forze speciali e per squadre di pubblica sicurezza.\nStoria e caratteristiche.\nProdotta dalla russa KBP Instrument Design Bureau (\u0424\u0413\u0423\u041f \"\u041a\u043e\u043d\u0441\u0442\u0440\u0443\u043a\u0442\u043e\u0440\u0441\u043a\u043e\u0435 \u0431\u044e\u0440\u043e \u043f\u0440\u0438\u0431\u043e\u0440\u043e\u0441\u0442\u0440\u043e\u0435\u043d\u0438\u044f\") di Tula, \u00e8 stata per la prima volta presentata al pubblico nel 2004, anche se il suo brevetto \u00e8 del 2001 ed \u00e8 stata concesso per la produzione nel 2003. Oggi \u00e8 gi\u00e0 in uso ad alcune Forze di Polizia della Federazione Russa.\nIn quanto tale, si presenta compatta e formata con il minor numero possibile di parti per una maggiore affidabilit\u00e0 e per una manutenzione semplificata. Inoltre, \u00e8 progettato per qualsiasi tipo di proiettile 9 \u00d7 19\u00a0mm FMJ, come anche per munizioni blindate di origine russa."}
{"id": "2096760", "revid": "767487", "url": "https://it.wikipedia.org/wiki?curid=2096760", "title": "Battle Hymns (The Suicide Machines)", "text": "Battle Hymns \u00e8 un album dei The Suicide Machines pubblicato nel 1998."}
{"id": "2096761", "revid": "287204", "url": "https://it.wikipedia.org/wiki?curid=2096761", "title": "Agriotherium", "text": "Agriotherium (Wagner, 1837) \u00e8 un genere estinto di orsi, vissuto dal Miocene inferiore all'inizio del Pleistocene (dai 9 milioni di anni fa ai 2 milioni). I resti si sono ritrovati in Africa, in Francia, in Italia, in America del Nord e in Cina."}
{"id": "2096763", "revid": "220636", "url": "https://it.wikipedia.org/wiki?curid=2096763", "title": "Gaenna", "text": ""}
{"id": "2096764", "revid": "72396", "url": "https://it.wikipedia.org/wiki?curid=2096764", "title": "The Suicide Machines (album)", "text": "The Suicide Machines \u00e8 un album dei The Suicide Machines pubblicato nel 2000."}
{"id": "2096771", "revid": "767487", "url": "https://it.wikipedia.org/wiki?curid=2096771", "title": "Steal This Record", "text": "Steal This Record \u00e8 un album dei The Suicide Machines pubblicato nel 2001."}
{"id": "2096772", "revid": "208109", "url": "https://it.wikipedia.org/wiki?curid=2096772", "title": "Max-Planck-Institut f\u00fcr Mathematik", "text": ""}
{"id": "2096775", "revid": "729019", "url": "https://it.wikipedia.org/wiki?curid=2096775", "title": "Rodrigo de Bastidas", "text": "Biografia.\nOriginario del quartiere di Triana a Siviglia, Bastidas era un notaio di famiglia benestante.\nDopo aver accompagnato Cristoforo Colombo nel suo secondo viaggio verso il Nuovo Mondo e Alonso de Ojeda nel suo primo viaggio, Bastidas fece richiesta alla monarchia spagnola di ricevere licenza per poter esplorare per conto proprio e a proprie spese le terre non ancora esplorate o quelle appartenenti al re del Portogallo. Il 5 giugno del 1500 la monarchia accett\u00f2 la richiesta chiedendo in cambio di ricevere un quarto dei profitti che Bastidas avrebbe ricavato dai suoi viaggi.\nNell'ottobre del 1501 salp\u00f2 da Cadice con la \"San Ant\u00f3n\" e la \"Santa Maria de Gracia\"; Juan de la Cosa e Vasco N\u00fa\u00f1ez de Balboa lo accompagnarono nel viaggio. Dopo una prima sosta nelle Isole Canarie per fare rifornimenti, navigarono verso il Sud America sino all'odierna Venezuela. Questa zona era gi\u00e0 conosciuta da de la Cosa che ebbe modo di esplorarla durante un suo viaggio del 1499. Proseguirono dirigendosi verso ovest, superarono Cabo de la Vela ed esplorarono la costa colombiana barattando nel frattempo con gli indigeni cianfrusaglie in cambio di perle e oro. Durante l'esplorazione scoprirono la foce di un fiume che nominarono Rio Magdalena, la baia di Santa Maria e quella su cui verr\u00e0 in seguito fondata la citt\u00e0 di Cartagena. Successivamente scoprirono il Golfo di Urab\u00e1 ed esplorarono l'istmo panamense verso nord (l'odierna Kuna Yala) fino al porto che battezz\u00f2 \"El Escribano\" in suo onore.\nIl pessimo stato in cui riversavano le due navi, spinsero Bastidas a decidere di dirigersi verso Hispaniola per eseguire delle riparazioni. Proprio mentre stavano giungendo all'isola, una delle due navi affond\u00f2; riuscirono a recuperare parte della merce ma gli schiavi che vi erano stati incatenati affondarono con essa.\nNel 1502 venne imprigionato a Santo Domingo su richiesta del governatore Francisco de Bobadilla (lo stesso che accus\u00f2 in precedenza Cristoforo Colombo) con le accuse di aver commerciato illegalmente con i nativi senza avere licenza. Venne successivamente rispedito in Spagna dove per\u00f2 la Corona lo prosciolse da tutte le accuse e Bastidas consegn\u00f2 ai reali un'ingente quantit\u00e0 dei tesori accumulati. I sovrani provvedettero a fornirgli una pensione annuale di 50 000 maravedis.\nNel 1525 fece ritorno in America e fond\u00f2 la citt\u00e0 di Santa Marta (attuale capitale del Dipartimento colombiano di Magdalena) situata tra Cabo de la Vela e il fiume Magdalena.\nBastidas mantenne una linea politica che proibiva ai suoi coloni di derubare o di usare la forza contro gli indigeni. Durante un viaggio all'interno della Colombia, commerci\u00f2 una grossa quantit\u00e0 di oro e alla richiesta da parte delle truppe di condividere tali ricchezze, Bastidas si rifiut\u00f2 fornendo la motivazione che il denaro serviva per mantenere le spese della colonia. Il suo diniego fece in particolar modo crescere del risentimento nel luogotenente Pedro de Villafuerte che cospir\u00f2 per ucciderlo. Durante una notte, mentre Bastidas stava dormendo, venne accoltellato cinque volte prima che i suoi uomini potessero accorrere in suo aiuto. Ancora in vita ma in condizioni gravi, Bastidas riusc\u00ec a salpare verso Santo Domingo ma a causa delle pessime condizioni meteorologiche dovette attraccare a Cuba dove mor\u00ec per le ferite riportate. Tutti gli uomini che presero parte alla cospirazione vennero alla fine catturati e impiccati.\nSuccessivamente suo figlio, l'arcivescovo Rodrigo de Bastidas, fece in modo che il suo corpo venisse seppellito nella Cattedrale Primada a Santo Domingo, assieme alla moglie."}
{"id": "2096780", "revid": "227211", "url": "https://it.wikipedia.org/wiki?curid=2096780", "title": "Costante di Nepero", "text": ""}
{"id": "2096788", "revid": "110157", "url": "https://it.wikipedia.org/wiki?curid=2096788", "title": "Basilica di San Ferdinando", "text": "La basilica di San Ferdinando (gi\u00e0 basilica di Santa Maria di Cubulteria) \u00e8 una chiesa che si trova vicino ad Alvignano, esempio di sintesi tra stilemi longobardi e stilemi bizantini.\nStoria e descrizione.\nLa costruzione della basilica, probabilmente sui resti di un tempio romano dedicato alla dea Bona, si colloca fra l'VIII e il IX secolo, in territori soggetti al Principato di Benevento. In seguito venne trasformata in una chiesa in onore del culto prima di santa Maria e poi, nel 1300, di san Ferdinando d'Aragona. Recentemente vi \u00e8 stata opera di restauro a cura della sovraintendenza dei beni culturali.\nLa basilica \u00e8 a tre navate scandite da pilastri in mattoni sormontati da archi a tutto sesto. L'interno, estremamente lineare, \u00e8 chiuso da un'abside cieco semicircolare, mentre all'esterno la facciata a salienti \u00e8 caratterizzata da un protiro e da portali e monofore a sesto acuto, tutto sempre in laterizio."}
{"id": "2096792", "revid": "1494169", "url": "https://it.wikipedia.org/wiki?curid=2096792", "title": "L'uomo che guarda", "text": ""}
{"id": "2096793", "revid": "1971044", "url": "https://it.wikipedia.org/wiki?curid=2096793", "title": "Creta (stato)", "text": "Lo Stato cretese (, in turco ottomano: ) fu istituito nel 1898, a seguito dell'intervento da parte delle grandi potenze sull'isola di Creta. Nel 1897 un'insurrezione aveva indotto l'Impero ottomano a dichiarare la guerra al Regno di Grecia, spingendo il Regno Unito, la Francia, l'Italia e la Russia ad intervenire sulla base del fatto che l'Impero ottomano non poteva pi\u00f9 mantenere il controllo.\nStoria.\nIstituzione dello Stato cretese.\nEntro marzo 1897, le grandi potenze avevano deciso di ripristinare l'ordine nell'isola che fu sottoposta ad un comitato di quattro ammiragli. Il comitato rimase in carica fino all'arrivo del principe Giorgio, figlio del re di Grecia Giorgio I, come primo alto commissario (in greco:\"\u0391\u03c1\u03bc\u03bf\u03c3\u03c4\u03ae\u03c2\") di una sorta di governatorato di Creta, il 9 dicembre 1898. Le forze turche erano state espulse nel corso del 1898 e fu istituito uno Stato autonomo di Creta, rimasto tuttavia formalmente sotto la sovranit\u00e0 ottomana. L'ordine era garantito da una forza militare internazionale.\nRivolta Therisos.\nIl 13 dicembre 1898, il principe Giorgio di Grecia era arrivato nell'isola con un incarico di tre anni come alto commissario. Il 27 aprile 1899 venne creato un \"comitato esecutivo\", di cui fece parte un giovane ateniese, Eleutherios Venizelos, come ministro della Giustizia. Tra il 1900, Venizelos e il principe entrarono in contrasto su numerose questioni di politica interna e sulla questione dell'\"Enosis\", l'unione con la Grecia.\nVenizelos si dimise nei primi mesi del 1901, e per i successivi tre anni, lui e i suoi sostenitori condussero un'aspra lotta politica contro il governo dell'alto commissario, portando ad una situazione di stallo politica e amministrativa. Nel marzo del 1905, Venizelos e suoi sostenitori, riuniti nel villaggio di Theriso, sulle colline presso Candia, costituirono un'\"Assemblea rivoluzionaria\", che chiese riforme politiche e si pronunci\u00f2 a favore dell'unione di Creta con la Grecia come un unico libero Stato costituzionale in un manifesto. La gendarmeria cretese rimase fedele al principe, ma numerosi deputati aderirono alla rivolta, e nonostante la promulgazione di una legge straordinaria il 18 luglio le forze militari non intervennero contro i ribelli.\nIl 15 agosto, l'Assemblea cretese vot\u00f2 a favore delle proposte di Venizelos, e le grandi potenze negoziarono un accordo, in base al quale il principe Giorgio si sarebbe dovuto dimettere e sarebbe dovuta essere promulgata una nuova costituzione. Nel 1906 alle elezioni il principe Giorgio ottenne la maggioranza, con 38.127 voti, contro i 33.279 di Venizelos, ma nel settembre del 1906 venne sostituito dall'ex primo ministro greco Alexandros Zaim\u012bs e lasci\u00f2 l'isola. Funzionari greci sostituirono gli italiani nella organizzazione della gendarmeria, e fu iniziato il ritiro delle truppe straniere dall'isola, lasciando Creta \"de facto\" sotto il controllo greco.\nUnione con la Grecia.\nIl 24 settembre 1908, approfittando delle agitazioni interne in Turchia, e di una vacanza di Zaimis lontano dall'isola, i deputati cretesi dichiararono l'unione con la Grecia. L'atto non venne tuttavia riconosciuto internazionalmente fino al 1913, dopo le guerre balcaniche.\nCon il trattato di Londra il sultano Mehmet V rinunci\u00f2 formalmente ai suoi diritti sull'isola. In dicembre, la bandiera greca fu innalzata sulla fortezza Firkas di Candia, alla presenza di Eleutherios Venizelos e del re di Grecia re Costantino I.\nLa minoranza islamica, inizialmente rimasta sull'isola, fu successivamente trasferita in Turchia nel quadro di uno scambio generale di popolazione concordato nel trattato di Losanna del 1923 tra la Turchia e la Grecia."}
{"id": "2096794", "revid": "3831", "url": "https://it.wikipedia.org/wiki?curid=2096794", "title": "Regno di Kongo", "text": ""}
{"id": "2096798", "revid": "183114", "url": "https://it.wikipedia.org/wiki?curid=2096798", "title": "Filippo il magnanimo", "text": ""}
{"id": "2096800", "revid": "183114", "url": "https://it.wikipedia.org/wiki?curid=2096800", "title": "Filippo il Magnanimo", "text": ""}
{"id": "2096803", "revid": "1573940", "url": "https://it.wikipedia.org/wiki?curid=2096803", "title": "Toru Iwaya", "text": "Biografia.\nNato a Koriyama, in Giappone nel 1936, ultimogenito di Iwaya Kanekichi e Kageyama Matsu, Toru Iwaya si spost\u00f2, all'et\u00e0 di 19 anni a Tokyo. Dopo essersi laureato all'Universit\u00e0 delle tecnologie e delle scienze marine (\u6771\u4eac\u6d77\u6d0b\u5927\u5b66), all'et\u00e0 di 24 anni ritorn\u00f2 a Koriyama, dove nel 1965, all'et\u00e0 di 29 anni, spos\u00f2 Keiko Sugano.\nNel 1971, all'et\u00e0 di 35 anni, si trasfer\u00ec a Parigi, considerata la capitale Europea dell'arte.\nLa ragione principale del suo spostamento era la ricerca di ispirazione artistica. Toru Iwaya, autodidatta in pittura e incisione, e voleva essere immerso in un ambiente che lo aiutasse a crescere artisticamente.\nArte.\nUno dei temi principali dei lavori di Toru Iwaya \u00e8 un forte nichilismo e una battaglia costante che ha combattuto durante la sua vita alla ricerca di risposte alle domande sull'esistenza e sul significato della vita.\nLa sua tecnica dell'acquaforte, chiamata \"tecnica scura\", \u00e8 un metodo raramente usato oggi.\nQuesta tecnica esprime la profondit\u00e0 di un mondo interiore presente al di sotto dell'immagine raffigurata sulla superficie scura.\nAl di fuori di alcune eccezioni, il suo nichilismo ha permeato la maggior parte delle sue opere, ed \u00e8 possibile notarlo come filo conduttore che ha ispirato quasi tutte le sue opere.\nUn altro tema ricorrente \u00e8 la maschera N\u014d (\u80fd), usata nella drammaturgia Giapponese a partire dal XIV secolo\nMolti dei suoi lavori sono esposti in gallerie situate in varie parti del mondo. La Biblioth\u00e8que nationale de France, il museo della citt\u00e0 di K\u014driyama, Giappone, il museo della citt\u00e0 di Fukuoka, Giappone e la New York Public Library\nIl periodo francese.\nNonostante abbia iniziato a studiare la tecnica dell'acquaforte molto tempo prima di trasferirsi in Francia, il suo periodo pi\u00f9 produttivo concise con il suo trasferimento a Parigi nel 1971.\nA causa del deterioramento delle condizioni di salute della moglie durante la sua lunga permanenza a Parigi, Toru si dedic\u00f2 con maggior impegno alla tecnica dell'acquaforte.\nDurante questo periodo incontr\u00f2 il maestro Yozo Hamaguchi, da lui considerato come un \"fratello maggiore\", una figura a lui superiore, con il quale realizz\u00f2 diverse mostre a New York.\nDurante il soggiorno parigino fu influenzato da diversi artisti, allora famosi in Europa, come Paul Klee, Odilon Redon, Marc Chagall e Joan Mir\u00f3. Questo lo possiamo notare nel suo lavoro del 2004, \"Lode a Klee e Mir\u00f3\".\nLa collezione completa dei suoi lavori \u00e8 stata pubblicata nel 1991 nel \"Catalogue Raisonn\u00e9\".\nDopo il suo ritorno in Giappone ha proseguito la sua produzione e ha iniziato ad insegnare le sue tecniche a giovani studenti che frequentano il suo atelier."}
{"id": "2096809", "revid": "104803964", "url": "https://it.wikipedia.org/wiki?curid=2096809", "title": "Cima di Cece", "text": "La Cima di Cece (2.754 ) (\"Cim\u00f2n de S\u00e9s\" in dialetto predazzano) \u00e8 una montagna del Trentino orientale. Si trova sullo spartiacque fra la val di Fiemme (bacino dell'Adige) la valle del Vanoi (bacino del Brenta), fra i comuni di Predazzo e Canal San Bovo, e rappresenta la massima elevazione della Catena porfirica del Lagorai."}
{"id": "2096814", "revid": "599013", "url": "https://it.wikipedia.org/wiki?curid=2096814", "title": "Timoteo (scultore)", "text": "Nato forse a Epidauro, ma di formazione ateniese, fu attivo tra il 380 e il 350 a.C.\nBiografia.\nLa nostra conoscenza della sua biografia \u00e8 legata alla partecipazione a due dei pi\u00f9 importanti cantieri del IV secolo a.C.: il tempio di Asclepio a Epidauro e il mausoleo di Alicarnasso ai quali collabor\u00f2 con fregi e sculture. Le scarse opere sicuramente attribuibili a Timoteo lo collocano nella corrente manieristica postfidiaca della quale mostra di aver ben assimilato il calligrafismo ed il gusto per il chiaroscuro; in particolare egli appare vicino a Callimaco presso il quale pu\u00f2 aver svolto il proprio apprendistato a seguito di una comune origine peloponnesiaca. Tra le altre opere attribuite dalle fonti troviamo una immagine di Asclepio (o un Ippolito seguendo la tradizione locale) a Trezene (Pausania, II, 32, 4) e una Artemide che si conservava a Roma nel tempio di Apollo Palatino (Plinio, \"Nat. hist.\", XXXVI, 32), portatavi da Augusto e forse riprodotta sulla \"base di Augusto\" al Museo Correale di Terranova. Vitruvio riferisce di un Ares eseguito forse in collaborazione con Leocare per l'acropoli di Alicarnasso (\"De architectura\", II, 8, 11).\nIl tempio di Asclepio a Epidauro.\nNessuna fonte letteraria menziona questa attivit\u00e0 giovanile di Timoteo, la sua partecipazione alla decorazione del tempio di Asclepio \u00e8 testimoniata soltanto dall'iscrizione con il resoconto delle spese, rinvenuta negli scavi del tempio da Panagiotes Cavvadias nel 1885 (I.G. IV2 102), dove risulta il pagamento a Timoteo come esecutore di non meglio specificati rilievi (\"typoi\") e come scultore degli acroteri per uno dei frontoni del tempio, che si ritiene pi\u00f9 frequentemente essere quello occidentale, bench\u00e9 permangano pareri non concordi. La lastra con l'iscrizione ricorda la presenza di altri tre scultori, inoltre la scarsa omogeneit\u00e0 stilistica che si riconosce tra i resti della decorazione del tempio ha condotto ad ipotizzare una collaborazione tra pari e l'assenza di una direzione stilistica unitaria. Nicholas Yalouris (e altri prima di lui) interpretando la parola \"typos\" come 'modello' o 'bozzetto' e considerando alcuni elementi che accomunerebbero i due frontoni, ha ritenuto possibile ipotizzare una partecipazione pi\u00f9 ampia di Timoteo nella progettazione della decorazione scultorea, lasciandone tuttavia l'esecuzione alle differenti mani degli scultori nominati dall'iscrizione e alle rispettive botteghe.\nGli acroteri del frontone occidentale, in marmo pentelico, sono quasi interamente conservati al Museo archeologico nazionale di Atene (nn. inv. 155-157, rispettivamente acroterio centrale, destro e sinistro). Alla mano di Timoteo viene attribuita la figura centrale, una Nike, mentre le due laterali, due fanciulle con cavallo (probabilmente due Aure), sono ritenute opere di bottega.\nIl mausoleo di Alicarnasso.\nAncor pi\u00f9 congetturali sono i tentativi di riconoscere la figura di Timoteo tra gli scultori del mausoleo di Alicarnasso (Plinio, \"Nat. hist.\", XXXVI, 30-31; Vitruvio, \"De architect.\", VII) dove doveva comparire come uno dei collaboratori pi\u00f9 anziani.\nLeda con il cigno.\nTra le attribuzioni effettuate su base esclusivamente stilistica a partire dagli acroteri di Epidauro vi \u00e8 la \"Leda con il cigno\" la cui tipologia \u00e8 conosciuta attraverso una dozzina di copie ellenistiche e romane, e che non si allontana dal generico indirizzo attico al quale Timoteo si attiene. Alcuni studiosi (Adolf Furtw\u00e4ngler, ad esempio) pur mantenendo l'attribuzione a Timoteo ritengono quest'opera una rielaborazione di una tipologia appartenente gi\u00e0 al V secolo a.C.\nIn base ai confronti stilistici con la Leda, per la complementarit\u00e0 nel trattamento del nudo e del panneggio, viene attribuito a Timoteo un originale in marmo proveniente da Epidauro e conservato al Museo archeologico nazionale di Atene, che si ritiene rappresenti Igea."}
{"id": "2096817", "revid": "287204", "url": "https://it.wikipedia.org/wiki?curid=2096817", "title": "Linea Shonan-Shinjuku", "text": ""}
{"id": "2096830", "revid": "671029", "url": "https://it.wikipedia.org/wiki?curid=2096830", "title": "Stazione di \u014csaki", "text": "La \u00e8 una stazione ferroviaria di Tokyo, si trova a Shinagawa. \u00c8 una delle stazioni in cui i convogli della Linea Yamanote iniziano e terminano il servizio.\nStoria.\nLa stazione venne inaugurata il 25 febbraio 1901 e in seguito nazionalizzata nel 1906 dalla JNR. Dopo aver prestato servizio unicamente sulla linea Yamanote per quasi un secolo, il 1\u00ba dicembre 2002 vennero inaugurati dei nuovi binari per consentire il transito della Linea Saiky\u014d, della Linea Rinkai e della Linea Sh\u014dnan-Shinjuku.\nStruttura.\nLa stazione ha quattro piattaforme che servono un totale di otto binari. I binari dall'1 al 4 sono riservati alla Linea Yamanote, mentre invece quelli dal 5 all'8 sono riservati alla Linea Saiky\u014d, alla Linea Sh\u014dnan-Shinjuku e alla Linea Rinkai."}
{"id": "2096835", "revid": "1983214", "url": "https://it.wikipedia.org/wiki?curid=2096835", "title": "Dolores Costello", "text": "Soprannominata \"Goddess of the Silent Screen\" (\"dea del cinema muto\"), aveva calcato le tavole del palcoscenico fin da bambina. Nel 1926 vinse l'edizione di quell'anno del premio \"WAMPAS Baby Stars\", un'iniziativa pubblicitaria promossa negli Stati Uniti dalla \"Western Association of Motion Picture Advertisers\", che premiava ogni anno tredici ragazze giudicate pronte ad iniziare una brillante carriera nel cinema.\nDiscendente di una famiglia di famosi attori, i Costello, Dolores si spos\u00f2 con John Barrymore anche lui appartenente a una celebre dinastia di attori teatrali. Dal loro matrimonio nacque John Drew Barrymore e l'attrice Drew Barrymore \u00e8 loro nipote.\nBiografia.\nFiglia d'arte (suo padre era il celebre attore Maurice Costello e la madre era Mae Costello (nata Mae Altschuk), anche lei famosa attrice teatrale, sorella di Helene Costello, Dolores nacque in Pennsylvania, a Pittsburgh. Insieme alla sorella Helene, fece le sue prime apparizioni cinematografiche da piccola, debuttando a soli sei anni, in un ruolo di fata nel \"A Midsummer Night's Dream\" (1909) di James Stuart Blackton e Charles Kent. Recit\u00f2 per la Vitagraph come attrice bambina fino al 1915. Molti dei suoi film di quel periodo hanno come protagonista suo padre, star del cinema muto.\nLe due sorelle Costello lavorarono anche a Broadway: il loro successo sul palcoscenico con un numero di danza a due per la rivista \"George White Scandals of 1924\" le port\u00f2 a essere messe sotto contratto dalla Warner Bros. Nel 1926, Dolores gir\u00f2 \"Il mostro del mare\", un film drammatico tratto da \"Moby Dick\": nel ruolo del capitano Achab, recitava il grande John Barrymore che, all'epoca, aveva 44 anni, ventitr\u00e9 pi\u00f9 di Dolores. Tra la giovane attrice e il grande seduttore scocc\u00f2 la scintilla: la loro relazione sfoci\u00f2, due anni dopo, nel matrimonio che peraltro, dopo la nascita di due figli, Dolores (1930) e John Drew (1932), termin\u00f2 nel 1934 con il divorzio."}
{"id": "2096838", "revid": "287204", "url": "https://it.wikipedia.org/wiki?curid=2096838", "title": "Linea Saikyo", "text": ""}
{"id": "2096842", "revid": "729019", "url": "https://it.wikipedia.org/wiki?curid=2096842", "title": "Stazione di Meguro", "text": "La \u00e8 una stazione ferroviaria di Tokyo, si trova a Shinagawa al confine con la zona Meguro, da cui prende il nome, sotto la Meguro-dori. \u00c8 servita sia dalle linee ferroviarie tradizionali che da quelle della metropolitana.\nStoria.\nLa stazione Japan Railways ha aperto il 16 marzo 1885.\nLe linee metropolitane quali la Namboku e la Mita hanno aperto il 26 settembre 2000.\nSui binari della linea Yamanote, il 28 agosto 2010, sono state installate delle porte di banchina.\nStruttura.\nStazione JR.\nLa stazione \u00e8 servita dalla linea Yamanote, con 2 binari totali serviti da una banchina centrale a isola. \nStazione metropolitana e T\u014dky\u016b.\nLa stazione concentra al suo interno in due binari i treni della linea T\u014dky\u016b Meguro e le linee metropolitane Mita e Namboku. \nSi tratta di una stazione sotterranea con due binari e una banchina centrale a isola."}
{"id": "2096847", "revid": "32372", "url": "https://it.wikipedia.org/wiki?curid=2096847", "title": "Edward Anhalt", "text": "Biografia.\nVinse il premio Oscar per il miglior soggetto nel 1951 per il film \"Bandiera gialla\" e quello per la migliore sceneggiatura non originale nel 1965 per \"Becket e il suo re\". Ebbe anche un'altra \"nomination\" all'Oscar al miglior soggetto, insieme alla moglie, nel 1953.\nFilmografia.\nTelevisione.\nSerie tv\nFilm tv"}
{"id": "2096851", "revid": "124123", "url": "https://it.wikipedia.org/wiki?curid=2096851", "title": "Istv\u00e1n Tisza", "text": "Biografia.\nCalvinista, di famiglia nobile, figlio di K\u00e1lm\u00e1n Tisza, capo del partito liberale ungherese. Eletto deputato nel 1886 e per due volte, dal 1903 al 1905 e dal 1913 al 1917, fu presidente del Consiglio.\nDurante la sua prima presidenza Tisza si batt\u00e9 contro l'ostruzionismo parlamentare dell'opposizione; i suoi duri metodi contro gli avversari politici lo resero impopolare e portarono alla sua sconfitta nelle elezioni del 1905. Nel 1912 Tisza, al tempo presidente della Camera dei Deputati, riusc\u00ec a vincere l'ostruzionismo, che aveva reso una farsa la vita parlamentare, riuscendo ad allontanare gli elementi pi\u00f9 accesi. L'odio contro di lui arriv\u00f2 a tal punto che fu oggetto di un attentato in Parlamento.\nI reali e pi\u00f9 urgenti problemi dell'Ungheria contemporanea, cio\u00e8 la questione agraria, la condizione sociale degli operai ed il problema delle nazionalit\u00e0, non vennero neppure sfiorati dal governo di Tisza. Per quanto riguarda il problema delle nazionalit\u00e0 presenti nell'impero austro-ungarico, Tisza pens\u00f2 di attuare una politica contraria ad ogni concessione alle minoranze, sperando cos\u00ec di paralizzare le forze centripete e di salvare la monarchia; si oppose ad ogni riforma elettorale, bench\u00e9 di idee liberali, ed avvers\u00f2 la concessione del suffragio universale, perch\u00e9 avrebbe avvantaggiato i sudditi non ungheresi della corona d'Ungheria.\nIn campo sociale Tisza vide nel latifondo l'elemento fondante dello Stato e progett\u00f2 un suo rafforzamento; fu anche avversario di ogni movimento socialista e consider\u00f2 l'antitesi tra capitale ed operaio come una realt\u00e0 essenziale e l'inasprimento di questo divario era dovuto esclusivamente alle agitazioni sindacali. Questo modo di agire del governo gli procurarono la dura opposizione sia dei nazionalisti che dei partiti di sinistra.\nIl periodo della sua seconda presidenza coincise con la prima guerra mondiale. Prese inizialmente ferma posizione contro la guerra, ma poi impieg\u00f2 tutte le sue forze per condurre l'Ungheria fuori dal conflitto in maniera positiva. L'opposizione di sinistra sfrutt\u00f2 la generale esasperazione per provocare la caduta di Tisza nel 1917. Negli ultimi giorni di guerra fu ritenuto, a torto, un istigatore della Prima guerra mondiale e il 31 ottobre 1918 fu assassinato da soldati ammutinati."}
{"id": "2096854", "revid": "466539", "url": "https://it.wikipedia.org/wiki?curid=2096854", "title": "Tim Holt", "text": "Biografia.\nFiglio di Jack Holt, celebre attore del cinema muto, Tim Holt ebbe ambizioni artistiche fin da ragazzo, quando all'et\u00e0 di dieci anni apparve a fianco del padre nel film \"Gli ultimi pionieri\" (1928). Fu la sua prima prova di attore, ma gi\u00e0 nel 1923, a soli quattro anni, aveva fatto una comparsata in \"Hollywood\", in un cameo che lo presentava proprio come figlio di Jack Holt. Dopo aver frequentato la Culver Military Academy, Holt studi\u00f2 recitazione ed entr\u00f2 a far parte della Westwood Theatre Guild di Hollywood. Nel 1934, all'et\u00e0 di sedici anni, firm\u00f2 un contratto a lungo termine con il produttore Walter Wanger e apparve in numerosi film western, ma anche in pellicole drammatiche come \"Amore sublime\" (1937), al fianco di Barbara Stanwyck.\nNella prima met\u00e0 degli anni quaranta prest\u00f2 servizio militare durante la seconda guerra mondiale, non prima di essere apparso in uno dei suoi ruoli pi\u00f9 celebri, quello del figlio viziato nel film \"L'orgoglio degli Amberson\" (1942), diretto da Orson Welles. Al termine del conflitto rientr\u00f2 a Hollywood e apparve nel celebre western \"Sfida infernale\" (1946) di John Ford, e in un ruolo intensamente drammatico ne \"Il tesoro della Sierra Madre\" (1948) di John Huston, quello dell'avido cercatore d'oro, che lo conferm\u00f2 interprete di grandi capacit\u00e0. Tuttavia l'attore in rare occasioni riusc\u00ec a evadere dal clich\u00e9 del repertorio western, genere nel quale si conferm\u00f2 uno degli attori pi\u00f9 popolari nel 1952, secondo un sondaggio condotto presso il pubblico.\nTim Holt si ritir\u00f2 dalle scene all'inizio degli anni settanta, dopo una prolifica carriera cinematografica, e pass\u00f2 a lavorare come capo del servizio pubblicit\u00e0 di un'emittente radiofonica. Mor\u00ec nel 1973, all'et\u00e0 di 54 anni, per tumore alle ossa. \u00c8 sepolto al Memory Lane Cemetery a Harrah, Oklahoma. Anche sua sorella, Jennifer Holt, intraprese la carriera artistica come attrice."}
{"id": "2096859", "revid": "481666", "url": "https://it.wikipedia.org/wiki?curid=2096859", "title": "Benjamin Glazer", "text": "\u00c8 stato uno dei 36 membri fondatori dell'Academy of Motion Picture Arts and Sciences (AMPAS) che nasce nel 1927, un'organizzazione per il miglioramento e la promozione mondiale del cinema. L'accademia, nel 1929, cre\u00f2 il Premio Oscar.\nVinse l'Oscar alla migliore sceneggiatura non originale nel 1929 per il film \"Settimo cielo\" e nel 1941 l'Oscar al miglior soggetto per \"Arrivederci in Francia\"."}
{"id": "2096867", "revid": "767487", "url": "https://it.wikipedia.org/wiki?curid=2096867", "title": "Gigi Stok", "text": "Biografia.\nNato a San Vitale Baganza (PR), il 4 ottobre 1920, morto a Parma, il 27 febbraio 2003. Fu un fisarmonicista, compositore e arrangiatore italiano. Fondatore dell'Orchestra di ballo liscio, \"I cadetti di Gigi Stok\", grande fisarmonicista parmense, compose e arrangi\u00f2 una colonna sonora per il cinema di Pietro Germi.\nI primi anni e la formazione.\nNato nel comune di Sala Baganza, si trasferisce piccolissimo con la famiglia nella frazione di Bianconese del comune di Fontevivo.\nI genitori e le sorelle maggiori iniziarono una nuova vita nel paese dove si erano trasferiti. Il padre Aldo, lavorava in una fornace dove fabbricavano mattoni, la moglie Maria oltre che occuparsi della casa, lavorava anch'essa alla fornace con il marito. Erano anni molto duri, l'inizio dell'era Fascista, la famiglia era molto povera e il lavoro molto carente nel periodo invernale poich\u00e9 i mattoni asciugavano solo con il sole.\nIl padre di Luigi, suonava la fisarmonica, e s'improvvisava canta storie nelle piazze della provincia di Parma, in particolare nei paesi della bassa parmense. Ai mercati della domenica, si esibiva tra la gente portandosi dietro il piccolo Luigi, che tutti chiamavano \"Gigen\", per la costituzione molto esile. Suonare per le piazze per Luigi Stocchi, fu l'inizio del suo essere fisarmonicista, per l'impegno che metteva nel cercare di attirare i passanti che ascoltavano questo dodicenne di gi\u00e0 molto bravo.\nStocchi, ormai innamorato della fisarmonica, inizi\u00f2 a studiare musica in termini professionali nel 1933, all'et\u00e0 di 13 anni, sotto l'importante guida del Maestro Marmiroli, Docente di pianoforte al Conservatorio di Parma, con il quale prese lezioni di teoria, solfeggio, armonia e fisarmonica.\nLa guerra.\nNel 1940, con lo scoppio della seconda guerra mondiale, a soli 20 anni, venne chiamato al servizio militare presso il Corpo dei Granatieri di Sardegna, ai quali rest\u00f2 molto legato affettivamente per tutta la vita. Combatt\u00e9 in Jugoslavia e vi rimase alcuni anni fino alla fine del conflitto.\nIl dopoguerra e l'ascesa.\nNel dopoguerra, Stocchi inizi\u00f2 la carriera di orchestrale presso piccole formazioni, poi cre\u00f2 in poco tempo la sua orchestra, i famosi \"Cadetti di Gigi Stok\", che in breve tempo si esib\u00ec nelle balere di Parma e provincia con grande successo. Nello stesso anno dopo una brillante audizione presso \"La voce del padrone\", l'importante casa discografica, inizi\u00f2 ad incidere per quella stessa casa. Il contratto e le moltissime incisioni che fece con \"la voce del padrone\" durarono 30 anni, e dopo aver lasciato la casa d'incisione, Stocchi continu\u00f2 ad incidere, musicassette e CD, con la 103 di Luigi Barion.\nOttimo orchestrale fu anche un solista apprezzato, in Italia ed anche all'estero, le musiche di Stocchi furono suonate dall'orchestra della BBC, in una serata a lui dedicata. Fu un ottimo compositore di musica per ballo liscio; composizioni come \"Elettrico\", \"Brioso\" e molte altre sono ancora oggi le pi\u00f9 apprezzate. Negli anni sessanta, lavor\u00f2 con il cinema assieme a Pietro Germi, per il film \"L'immorale\"; arrangi\u00f2 insieme al compositore Carlo Rustichelli, suo amico, il tema di \"Vecchi ricordi\", inserendolo nella colonna sonora del lungometraggio.\nLa casa editrice Ricordi, ha pubblicato, postumo per la sua memoria, l'album, \"Il meglio del grande liscio\" di Gigi Stok, oggi venduto in tutti i negozi di musica.\nLa morte e attivit\u00e0 postuma.\nHa sempre abitato nel comune di Fontevivo, terra che ha sempre amato, \u00e8 sempre stato unito alla sua famiglia, senza ne sfarzi e lussi, \u00e8 morto ad 82 anni, tra le braccia della moglie Maria e della figlia Vittoria, riposa in un avello della arcata di destra nel cimitero della frazione di Bianconese, ritratto con la sua amata fisarmonica.\nDal 2006, a Ponte Taro, frazione di Fontevivo, il primo week-end di giugno, presso il piazzale \"Claudio Moroni e Dino Fiorini\" del Circolo Ricreativo ARCI, si tiene il Memorial \"Gigi Stok\", concerto per fisarmoniche, in memoria del grande musicista."}
{"id": "2096869", "revid": "466539", "url": "https://it.wikipedia.org/wiki?curid=2096869", "title": "Jerry Krause", "text": "Biografia.\nInizio carriera.\nKrause, cresciuto a Chicago, gioc\u00f2 a baseball a livello di High School nel ruolo di ricevitore. La sua carriera sportiva continu\u00f2 alla Bradley University fino al ritiro a causa di un infortunio alla spalla. Dopo la laurea cominci\u00f2 a lavorare come scout NBA per la squadra dei Baltimore Bullets, guadagnando in breve tempo la fama di ottimo talent scout. Per il Draft NBA del 1967 sugger\u00ec ai Bullets la scelta di Phil Jackson, all'epoca giovane ala dall'Universit\u00e0 del Nord Dakota. I Bullets fecero un'altra scelta, ma Krause e Jackson rimasero in contatto negli anni successivi collaborando in alcune occasioni professionali. \nDopo qualche anno con i Bullets, Krause pass\u00f2 ad altre squadre NBA: Phoenix Suns, Philadelphia 76ers, Los Angeles Lakers e Chicago Bulls prima di cambiare sport e lavorare, sempre come scout, per i Chicago White Sox nella MLB di baseball. Nel 1985 torn\u00f2 nella NBA chiamato da Jerry Reinsdorf, nuovo proprietario dei Chicago Bulls, per il ruolo di General Manager con il compito di costruire intorno a Michael Jordan una squadra vincente.\nChicago Bulls.\nNel draft del 1987 Krause scelse due giocatori che diventarono colonne portanti della squadra: Scottie Pippen e Horace Grant. Questi giocatori, relativamente poco conosciuti ma che si rivelarono stelle NBA, contribuirono alla fama di scopritore di talenti di Krause e al premio di dirigente dell'anno NBA nel 1988. In realt\u00e0, altre scelte fatte da Krause portarono ai Bulls giocatori che delusero le attese, tra questi ci furono Brad Sellers, Stacey King, Mark Randall, Will Perdue e Marcus Fizer. Nel 1989 Krause licenzi\u00f2 l'allenatore Doug Collins promuovendo Phil Jackson da assistente a capo allenatore. Altre decisioni furono prese da Krause in disaccordo con Michael Jordan e altri giocatori e crearono tensioni interne alla squadra. Tra queste ci furono la cessione di Charles Oakley ai New York Knicks in cambio di Bill Cartwright nel 1988 e la scelta al draft del 1990 di Toni Kuko\u010d che arriver\u00e0 a Chicago nel 1993.\nI Bulls vinsero 3 titoli NBA consecutivi dal 1991 al 1993 prima del primo ritiro di Michael Jordan a cui segu\u00ec un grande rinnovamento nella squadra. Krause cerc\u00f2 di rimpiazzare Jordan con Pete Myers e Ron Harper ma nessuno dei due si dimostr\u00f2 all'altezza del compito. Con il rientro di Jordan, alla fine della stagione 1995, e l'inserimento di alcuni nuovi giocatori, tra cui Dennis Rodman, la stagione 1996 si concluse per i Bulls con il record di vittorie in regular season e il titolo NBA e Krause fu eletto per la seconda volta dirigente dell'anno. La vittoria del titolo NBA fu ripetuta nel 1997 e nel 1998.\nNonostante i successi, i rapporti tra Krause e Phil Jackson diventarono sempre pi\u00f9 tesi col passare del tempo. Un segno evidente fu che all'inizio della stagione 1997-98 Krause volle confermare il contratto di Jackson solo per un anno. Alla fine della stagione, l'ultima dell'era Jordan, la squadra venne smantellata. Oltre al ritiro di Jordan, altri giocatori lasciarono Chicago e Phil Jackson si ritir\u00f2 dichiarando di abbandonare la carriera di allenatore anche se dopo un anno di pausa accett\u00f2 l'offerta dei Los Angeles Lakers. Krause decise di rifondare la squadra puntando sui giovani cercando di creare una squadra di grandi atleti di talento. Tra i giocatori portati da lui a Chicago con questo scopo ci furono Jalen Rose, Jamal Crawford e Tyson Chandler. Nel 2003 per\u00f2 decide di dimettersi da general manager, ufficialmente per motivi di salute legati all'obesit\u00e0."}
{"id": "2096871", "revid": "481666", "url": "https://it.wikipedia.org/wiki?curid=2096871", "title": "Frances Marion", "text": "Corrispondente di guerra e reporter, nel dopoguerra si dedica alla scrittura, usando talvolta lo pseudonimo maschile di Frank M. Clifton. Diventa una delle pi\u00f9 conosciute sceneggiatrici cinematografiche di Hollywood insieme a June Mathis e Anita Loos.\nBiografia.\nNata Marion Benson Owens a San Francisco, Frances Marion inizi\u00f2 la sua carriera come giornalista. Scoppiata la guerra, venne inviata come corrispondente in Europa. Alla fine del conflitto, tornata negli USA, si trasfer\u00ec a Los Angeles, dove trov\u00f2 lavoro come assistente alla sceneggiatura alla \"Lois Weber Productions\", una compagnia di produzione appartenente a Lois Weber, una pioniera del cinema muto, regista, attrice e produttrice.\nPreso il nome di Frances Marion, scrisse numerosi soggetti e sceneggiature per Mary Pickford, di cui divent\u00f2 grande amica e per la quale firm\u00f2 alcuni dei suoi pi\u00f9 grandi successi, quali \"Rebecca of Sunnybrook Farm\" e \"Una povera bimba molto ricca\". Nome di punta tra gli sceneggiatori di Hollywood, Frances Marion fu la prima donna a vincere l'Oscar nel 1930, vincendone in seguito un secondo nel 1932.\nLe vengono accreditate trecento sceneggiature. \u00c8 stata anche regista e, occasionalmente, apparve come attrice in alcuni dei primi film di Mary Pickford in piccoli ruoli. Saltuariamente, fu anche produttrice.\nPer molti anni sotto contratto alla MGM, lasci\u00f2 Hollywood nel 1946 per potersi dedicare alla scrittura. Scrisse alcuni romanzi e commedie. Nel 1972, pubblic\u00f2 un libro di memorie dal titolo \"Off With Their Heads: A Serio-Comic Tale of Hollywood\". Mor\u00ec l'anno dopo a Los Angeles, a causa di un aneurisma, all'et\u00e0 di 85 anni.\nVita privata.\nFrances Marion ebbe quattro mariti. Prima di cambiare nome, spos\u00f2 Wesley de Lappe e quindi Robert Pike. Nel 1919, il terzo marito fu l'attore Fred Thomson, che lei diresse in \"The Love Light\", film interpretato anche da Mary Pickford. Thompson fu un attore di successo ma, sul set di un western, venne morso da un serpente. I medici non si resero subito conto che l'attore aveva contratto il tetano e Thompson mor\u00ec a soli 38 anni il giorno di Natale del 1928. Dopo l'inaspettata morte del terzo marito, la scrittrice si spos\u00f2 un'ultima volta nel 1930 con il regista George W. Hill. Ma il matrimonio fin\u00ec tre anni dopo con un divorzio.\nFrances Marion ha avuto due figli, Fred C. e Richard, che venne adottato. Fred, laureato a Yale, lavor\u00f2 nell'editoria, curando le pubblicazioni di George Eliot.\nFilmografia.\nFrances Marion ha scritto 170 tra soggetti, adattamenti, supervisioni e sceneggiature; ha diretto 3 film, ne ha interpretato 3 e ne ha prodotti 2. Alcuni filmati d'archivio in cui appare vengono usati in un documentario TV del 2000 dove la voce di Kathy Bates la impersona come narratrice."}
{"id": "2096873", "revid": "767487", "url": "https://it.wikipedia.org/wiki?curid=2096873", "title": "Libacao", "text": "Libacao \u00e8 una municipalit\u00e0 di Quarta classe delle Filippine, situata nella Provincia di Aklan, nella Regione del Visayas Occidentale.\nLibacao \u00e8 formata da 24 baranggay:"}
{"id": "2096874", "revid": "123825231", "url": "https://it.wikipedia.org/wiki?curid=2096874", "title": "Genetta victoriae", "text": "La genetta gigante (Genetta victoriae ) \u00e8 un carnivoro della famiglia dei viverridi diffuso in Africa centrale.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 520 e 600\u00a0mm, la lunghezza della coda tra 413 e 490\u00a0mm, la lunghezza del piede tra 98 e 102\u00a0mm e un peso fino a 3,5\u00a0kg.\nAspetto.\nLa pelliccia \u00e8 corta e densa. Il colore generale del corpo \u00e8 bianco-giallastro. Due bande divergenti nerastre si estendono dalle orecchie indietro lungo il collo, in contrasto con altre bande parallele giallastre. Le macchie sui fianchi sono numerose e ben definite. Una striscia nerastra dorsale discontinua si estende dalle spalle alla base della coda. Le parti ventrali sono chiazzate di bianco e di nero. Gli arti sono marrone scuro. La parte centrale tra i cuscinetti della pianta della mano \u00e8 ricoperta di peluria. La coda \u00e8 pi\u00f9 corta della testa e del corpo, \u00e8 folta, cilindrica e con sette anelli neri intervallati da anelli biancastri larghi circa la met\u00e0. La punta \u00e8 nera. Le femmine hanno un paio di mammelle.\nBiologia.\n\u00c8 una specie notturna.\nDistribuzione e habitat.\nQuesta specie \u00e8 diffusa nella Repubblica Democratica del Congo settentrionale e nord-orientale, tra il fiume Congo e i fiumi Oubangui e Lualaba. La sua presenza in Uganda occidentale necessita di conferme. Un individuo \u00e8 stato fotografato in un parco nazionale in Ruanda.\nStato di conservazione.\nLa IUCN Red List, considerato il vasto areale, la popolazione numerosa e la presenza in una regione con un habitat praticamente intatto, classifica \"G.victoriae\" come specie a rischio minimo (LC)."}
{"id": "2096876", "revid": "767487", "url": "https://it.wikipedia.org/wiki?curid=2096876", "title": "Madalag", "text": "Madalag \u00e8 una municipalit\u00e0 di Quarta classe delle Filippine, situata nella Provincia di Aklan, nella Regione del Visayas Occidentale.\nMadalag \u00e8 formata da 25 baranggay:"}
{"id": "2096879", "revid": "300067", "url": "https://it.wikipedia.org/wiki?curid=2096879", "title": "NBA All-Star Weekend 1989", "text": "L'NBA All-Star Weekend 1989, svoltosi a Houston, vide la vittoria finale della Western Conference sulla Eastern Conference per 143 a 134.\nKarl Malone, degli Utah Jazz, fu nominato MVP della partita. Kenny Walker, dei New York Knicks, si aggiudic\u00f2 l'NBA Slam Dunk Contest. Dale Ellis, dei Seattle SuperSonics vinse l'NBA Three-point Shootout."}
{"id": "2096880", "revid": "4711", "url": "https://it.wikipedia.org/wiki?curid=2096880", "title": "NBA All-Star Game 1989", "text": ""}
{"id": "2096883", "revid": "752025", "url": "https://it.wikipedia.org/wiki?curid=2096883", "title": "Daniele Papi", "text": "Carriera.\nL'esordio nello sport motociclistico \u00e8 avvenuto attraverso l'Associazione Motociclistica Perla del Tirreno che Papi fond\u00f2 a Viareggio nel 1972.\nNel 1979, fu nominato dalla Federazione Motociclistica Italiana Commissario Tecnico della Nazionale di Enduro fino al 1981 e Presidente del Settore Tecnico dal 1981 al 1984. La Nazionale italiana, sotto la sua guida, vinse il Titolo mondiale Enduro nel 1979 a Siegen in Germania; nel 1980 a Brioude in Francia e nel 1981 all'Isola d'Elba in Italia.\nNegli anni 1992-1993-1994 \u00e8 stato Presidente del Settore Tecnico della Federazione Motociclistica Italiana. Dopo l'esperienza vincente nell'Enduro, costitu\u00ec e dette regole e programmi alle squadre Nazionali di Motocross e Velocit\u00e0 (Team Italia), che contribuirono alla crescita e alla consacrazione di molti giovani piloti. \nNell'autunno del 1984 accett\u00f2 l'invito di Yamaha a costituire e gestire la partecipazione ufficiale alla Paris-Dakar. Nell'arco di dieci anni attraverso BYRD, una struttura con capitale italo-nipponico, sorta in Italia, di cui divenne responsabile, gest\u00ec e diresse squadre e piloti che gareggiarono vittoriosamente, nei rally africani, nei campionati mondiali di Enduro, Motocross, Velocit\u00e0 Gran Prix e Superbike.\nBYRD, oltre che un reparto corse, dove facevano capo tutti i piloti ufficiali, fu anche centro di Ricerca e Sviluppo, all'interno del quale, oltre cinquanta tecnici, tra ingegneri e meccanici provenienti da tutti i continenti, lavorarono ad importanti progetti sia sportivi che legati alla produzione.\nLa vita di questa struttura fu breve ma densa di risultati, tant'\u00e8 che ancora oggi esistono sui social, gruppi di ammiratore dei modelli creati da BYRD e condotti in gara a tutte le latitudini dai suoi piloti ufficiali.\nNel 2016 ha ideato ed organizzato la prima edizione di Queens' Cavalcade, una manifestazione internazionale itinerante, riservata soltanto a moto d'epoca e a bicilindriche moderne. \nDal 2019 ha dato vita a Square, un marchio che raccoglie numerosi esperti per la gestione di eventi legati prevalentemente ai motori. "}
{"id": "2096885", "revid": "767487", "url": "https://it.wikipedia.org/wiki?curid=2096885", "title": "Makato", "text": "Makato \u00e8 una municipalit\u00e0 di Quarta classe delle Filippine, situata nella Provincia di Aklan, nella Regione del Visayas Occidentale.\nMakato \u00e8 formata da 18 baranggay:"}
{"id": "2096894", "revid": "767487", "url": "https://it.wikipedia.org/wiki?curid=2096894", "title": "Malay (Aklan)", "text": "Malay \u00e8 una municipalit\u00e0 di Terza classe delle Filippine, situata nella Provincia di Aklan, nella Regione del Visayas Occidentale.\nMalay \u00e8 formata da 17 baranggay:"}
{"id": "2096895", "revid": "1305772", "url": "https://it.wikipedia.org/wiki?curid=2096895", "title": "Malay", "text": ""}
{"id": "2096901", "revid": "300067", "url": "https://it.wikipedia.org/wiki?curid=2096901", "title": "NBA All-Star Weekend 1990", "text": "L'NBA All-Star Weekend 1990, svoltosi a Miami, vide la vittoria finale della Eastern Conference sulla Western Conference per 130 a 113.\nMagic Johnson, dei Los Angeles Lakers, fu nominato MVP della partita. Dominique Wilkins, degli Atlanta Hawks, si aggiudic\u00f2 per la seconda volta l'NBA Slam Dunk Contest. Craig Hodges, dei Chicago Bulls vinse l'NBA Three-point Shootout."}
{"id": "2096902", "revid": "4711", "url": "https://it.wikipedia.org/wiki?curid=2096902", "title": "NBA All-Star Game 1990", "text": ""}
{"id": "2096910", "revid": "117440", "url": "https://it.wikipedia.org/wiki?curid=2096910", "title": "Busy Philipps", "text": "Carriera.\nBusy Phillips \u00e8 un'attrice attiva principalmente in ambito televisivo dove viene ricordata soprattutto per il ruolo di Kim Kelly in \"Freaks and Geeks\", di Audrey Liddell in \"Dawson's Creek\" e di Laurie Keller in \"Cougar Town\". Dal 2021 interpreta il ruolo di Summer nella serie \"Girls5eva\".\nAl cinema ha interpretato per lo pi\u00f9 ruoli di supporto in svariate commedie.\nVita privata.\n\u00c8 sposata dal 2007 con Marc Silverstein dal quale ha avuto due figlie, Birdie e Cricket. Philipps, inoltre, \u00e8 la madrina di Matilda Ledger, la figlia di Michelle Williams, amica e costar nella serie \"Dawson's Creek\", e Heath Ledger.\nDoppiatrici italiane.\nNelle versioni in lingua italiana dei suoi lavori, Busy Phillips \u00e8 stata doppiata da:"}
{"id": "2096912", "revid": "287204", "url": "https://it.wikipedia.org/wiki?curid=2096912", "title": "Fatih Akin", "text": ""}
{"id": "2096914", "revid": "281944", "url": "https://it.wikipedia.org/wiki?curid=2096914", "title": "Malinao", "text": "Il toponimo Malinao pu\u00f2 riferirsi a diverse localit\u00e0 delle Filippine:"}
{"id": "2096919", "revid": "1439131", "url": "https://it.wikipedia.org/wiki?curid=2096919", "title": "Daimler Stahlradwagen", "text": "La Daimler Stahlradwagen \u00e8 una autovettura sperimentale prodotta nel 1889 da quello che era inizialmente l'embrione della futura Daimler Motoren Gesellschaft, nata nel 1890.\nProfilo e caratteristiche.\nPremessa.\nNon \u00e8 esatto dire che la \"Stahlradwagen\" \u00e8 stata prodotta dalla Daimler-Motoren-Gesellschaft, poich\u00e9 quest'ultima sarebbe nata ufficialmente solo l'anno successivo all'esordio della vettura.&lt;br&gt;\nIn ogni caso, la \"Stahlradwagen\", cos\u00ec come la precedente Motorkutsche, sono vetture attribuite comunque alla produzione della Casa di Stoccarda. Allo stesso modo, se osserviamo il passaggio dalla prima Motorkutsche alla successiva Stahlradwagen, non sarebbe esatto neppure dire che quest'ultima \u00e8 l'erede della prima, poich\u00e9 gi\u00e0 ad una rapida e sommaria occhiata si capisce chiaramente che si tratta di due vetture diverse. Mentre la \"Motorkutsche\" potrebbe corrispondere ad un'attuale station wagon, la \"Stahlradwagen\" pare proporre il concetto di una rudimentale spider a due posti. Se tale evoluzione viene vista con una mentalit\u00e0 di tipo moderno, ci\u00f2 sarebbe un assurdo. Lo era di meno nel periodo a cavallo tra la fine degli anni ottanta e l'inizio degli anni novanta del XIX secolo, quando le Case automobilistiche si contavano sulle dita di una mano e cos\u00ec pure i modelli da esse prodotte.\nGenesi.\nLa genesi della \"Stahlradwagen\" fu sofferta nel senso che mentre Gottlieb Daimler aveva una mentalit\u00e0 di tipo conservatore e si accontentava semplicemente di motorizzare carrozze, Wilhelm Maybach proponeva invece una vettura costruita ex novo partendo da soluzioni innovative come il telaio tubolare, gi\u00e0 utilizzato da Karl Benz per la sua \"Velociped\", per una struttura pi\u00f9 compatta e leggera.\nPresentazione.\nAlla fine prevalse l'orientamento innovativo e la nuova vettura fu presentata ad uno dei primissimi Saloni della storia, quello tenutosi a Parigi nel 1889, in realt\u00e0 un'esposizione di invenzioni di vario tipo, nota come \"Exposition Universelle de Paris\", in occasione della quale venne inaugurata la Torre Eiffel. &lt;br&gt;\nLa \"Stahlradwagen\" era un concentrato di innovazioni. Prima di tutto era una due posti molto pi\u00f9 vicina alla rivale Benz Velociped, che non alla \"Motorkutsche\". Nel caso della \"Stahlradwagen\", per\u00f2, la vettura era a quattro ruote anzich\u00e9 tre. Il telaio tubolare in acciaio era costituito da tubi che fungevano anche da condotti per il passaggio del liquido di raffreddamento. Tale telaio \u00e8 stato costruito da un'azienda esterna, la \"Neckarsulmer Strickmaschinen-Fabrik\", che qualche decennio pi\u00f9 tardi divenne nota a tutti con il nome di NSU.&lt;br&gt;\nMa le innovazioni non finivano qui: al posto della trasmissione a cinghia era presente uno dei primissimi cambi ad ingranaggi dotato di quattro marce ad azionamento manuale.&lt;br&gt;\nMolto particolare ed innovativo anche il motore, un bicilindrico a V stretta di 17\u00b0, praticamente il primo motore a V automobilistico della storia. Tale motore, della cilindrata di 565 cm\u00b3 (alesaggio e corsa: 60x100 mm), erogava una potenza massima di 1.65 CV a 920 giri/min, spingendo la vettura ad una velocit\u00e0 massima di 22 km/h.&lt;br&gt;\nDal punto di vista telaistico, le due ruote anteriori erano inserite in due forcelle di tipo ciclistico e collegate tra loro dal sistema sterzante. L'avantreno e il retrotreno erano forse le parti meno moderne, visto che erano ad assale rigido senza elementi elastici di alcun tipo.\nEsiti commerciali.\nAlla sua presentazione, la \"Stahlradwagen\" riscosse un notevole successo e l'esemplare presentato trov\u00f2 subito un cliente francese e rimase quindi in Francia. Ma dopo un secondo esemplare prodotto, Gottlieb Daimler perse improvvisamente interesse per il progetto. Furono per\u00f2 realizzati altri 12 esemplari, commercializzati tra il 1892 ed il 1895, che per\u00f2 non furono commercializzati come \"Stahlradwagen\", bens\u00ec come Schroedter-Wagen. Quest'ultimo modello, non prodotto da Daimler e Maybach (che si erano autoconfinati a lavorare in un'ala dell'Hotel Hermann a causa di gravissime divergenze con altri soci), ma da Max Schroedter, da cui il nome, raccoglie quindi l'eredit\u00e0 della \"Stahlradwagen\" per la presenza dei vari contenuti innovativi.&lt;br&gt;\nL'importanza storica della \"Stahlradwagen\" sta non solo nelle sue innovazioni: il fatto di essere stata presentata a Parigi la rese anche fonte di ispirazione per alcuni intraprendenti personaggi del periodo pionieristico dell'automobile in Francia. Tra questi personaggi vi furono Armand Peugeot ed \u00c9mile Levassor, fondatori rispettivamente della Peugeot (intesa come Casa automobilistica) e della Panhard et Levassor. I due si sarebbero inoltre avvalsi del bicilindrico a V montato sulla \"Stahlradwagen\" (Levassor ne acquis\u00ec i diritti di produzione, mentre Armand Peugeot ne comper\u00f2 diverse quantit\u00e0 da Levassor stesso, nel corso degli anni, per montarli sulle sue vetture) e trassero spunto dal telaio della vettura tedesca per realizzare anch'essi delle vetture leggere."}
{"id": "2096922", "revid": "63727", "url": "https://it.wikipedia.org/wiki?curid=2096922", "title": "Panhard et Levassor", "text": ""}
{"id": "2096925", "revid": "124921948", "url": "https://it.wikipedia.org/wiki?curid=2096925", "title": "Liya Kebede", "text": "Secondo la rivista \"Forbes\", nel 2008 la Kebede \u00e8 la quindicesima modella pi\u00f9 pagata al mondo, ed \u00e8 una delle modelle africane a comparire nel circuito della moda internazionale.\nCarriera.\nIl punto di svolta nella sua carriera avviene quando Tom Ford le chiese un contratto esclusivo per le sfilate della casa di moda fiorentina Gucci autunno/inverno 2000. Kebede fu una delle finaliste del concorso per supermodelle \"Miss Mondo\" ed in seguito \u00e8 diventata una delle modelle pi\u00f9 richieste, sfilando sulle passerelle di New York, Milano, Londra e Parigi.. La popolarit\u00e0 della Kebede nell'industria della moda \u00e8 maggiormente aumentata quando \u00e8 apparsa nella copertina di maggio 2002 di \"Vogue\" francese che le dedica l'intero numero.\nLa modella \u00e8 apparsa anche sulle copertine italiane, giapponesi, americane, francesi e spagnole di \"Vogue\", \"V\", \"Flair\", \"i-D\" e \"Time\". Nel 2002 e nel 2003 sfila al Victoria's Secret Fashion Show. Liya Kebede ha anche avuto alcuni ruoli cinematografici nei film \"The Good Shepherd - L'ombra del potere\" e \"Lord of War\".. Nel 2013 compare nel Calendario Pirelli ed \u00e8 una dei volti della campagna di Roberto Cavalli autunno/inverno 2013-2014 Nell'ottobre 2017 viene scelta come testimonial del profumo \"Eternity\" di Calvin Klein, accanto all'attore Jake Gyllenhaal.\nVita privata.\nNel 2000 ha sposato il proprio manager, il connazionale Kassy Kebede, dal quale ha avuto due figli: Suhul nel 2001 e Raee nel 2005. I due si sono separati nel 2013, divorziando ufficialmente nel 2015.\nDoppiatrici italiane.\nNelle versioni in italiano dei suoi film, Liya Kebede \u00e8 stata doppiata da:"}
{"id": "2096926", "revid": "1543377", "url": "https://it.wikipedia.org/wiki?curid=2096926", "title": "Cape Dorset", "text": "Cape Dorset (Inuktitut: Kinngait; \u146d\u1675\u1403\u1466) \u00e8 un insediamento Inuit situato nell'Isola di Dorset, presso la punta meridionale dell'Isola di Baffin, nella Regione di Qikiqtaaluk del Nunavut, in Canada. Il nome tradizionale Inuktitut significa \"alte montagne\".\nPopolazione e territorio.\nSecondo i dati del censimento del 2016, la popolazione era di 1.441 abitanti con un incremento rispetto al 2006 del 14,2%. La zona \u00e8 raggiungibile grazie al Cape Dorset Airport.\nArte.\nFin dagli anni cinquanta, Cape Dorset \u00e8 stata definita la \"Capitale Inuit dell'arte\", grazie ai suoi noti centri di disegno, pittura e scultura. Ancora oggi la pittura e la scultura sono fonti importanti di guadagno per la popolazione. Ogni anno i \"Kinngait Studios\" organizzano una mostra con i dipinti provenienti da Cape Dorset, e con il 22% della popolazione impegnato uin questo settore, \u00e8 anche il centro del Canada pi\u00f9 artistico di tutti.\nNegli anni fra il 1959 e il 1974, a Cape Dorset sono state dipinte circa 48.000 tele. I pi\u00f9 noti artisti di Cape Dorset sono Pudlo Pudlat e Kenojuak Ashevak. Alcuni lavori di Ashevak sono apparsi su francobolli e monete canadesi. Anche lo scrittore e fotografo Inuit Peter Pitseolak sha trascorso gran parte della propria vita a Cape Dorset."}
{"id": "2096927", "revid": "767487", "url": "https://it.wikipedia.org/wiki?curid=2096927", "title": "Malinao (Aklan)", "text": "Malinao \u00e8 una municipalit\u00e0 di Quarta classe delle Filippine, situata nella Provincia di Aklan, nella Regione del Visayas Occidentale.\nMalinao \u00e8 formata da 23 baranggay:"}
{"id": "2096931", "revid": "767487", "url": "https://it.wikipedia.org/wiki?curid=2096931", "title": "Massimo Mangano", "text": "Ha allenato nella Serie A italiana per un ventennio, sedendo sulle panchine di Serie A1 di Mestre, Fabriano, Treviso e Forl\u00ec.\n\u00c8 considerato il simbolo dello sviluppo del basket professionistico a Scafati e al momento della sua morte era tra i primi dieci allenatori per numero di partite da allenatore in Serie A, 619.\nCarriera.\nArriv\u00f2 a Milano nel 1971 e ottenne in breve tempo un incarico come giornalista per i \"Giganti del basket\". Inizi\u00f2 ad allenare in Serie B e a collaborare con \"La Gazzetta dello Sport\", arrivando anche ad autointervistarsi usando uno pseudonimo. Ottiene il suo primo incarico da capoallenatore dalla Pintinox Brescia, nella Serie A2\u00a01975-76. All'esordio, tuttavia, retrocede in Serie B.\nNella stagione 1977-78 guida la Superga Alessandria (del patr\u00f2n Celada) alla promozione in A2, poi la squadra si fonder\u00e0 con la Vidal e si trasferir\u00e0 a Mestre.\nQuindi ritorna in A2 nel 1978-79, con la Superga Mestre. Rimane quattro anni in Veneto, conquistando due promozioni nella massima serie, una retrocessione e una salvezza. Partecipa anche alla Coppa Kora\u0107, in cui esce ai quarti di finale.\nNegli anni ottanta \u00e8 direttore editoriale del mensile \"Giganti del basket\".\nDopo una parentesi alla Pallalcesto Amatori Udine (coadiuvato dal giovane Ettore Messina) e la salvezza in A1 con l'Honky Fabriano, conduce la Pallacanestro Treviso alla promozione nella massima serie. A stagione in corso, nel 1985-86 viene esonerato.\nSi fermano a met\u00e0 stagione anche la sua esperienza a Porto San Giorgio e il suo ritorno a Mestre. Dal 1989-90 al 1993-94 allena il Fabriano Basket, con cui conquista un'altra promozione in A1. Rimane poi un altro biennio in A2, con l'Jcoplastic Battipaglia.\nLa sua ultima esperienza in Serie A1 \u00e8 della stagione 1996-97, quando gestisce fino a novembre la Montana Forl\u00ec. Dal dicembre 1997 all'ottobre 1998 \u00e8 sulla panchina della Sicc Jesi, mentre tra gennaio e marzo 1998 gestisce la Dinamo Sassari.\nIl 29 novembre 1999 subentra a Tony Trullo sulla panchina dell'Ovito Scafati. Riesce a far qualificare la societ\u00e0 campana per i play-off, ma il giorno prima della gara-2 delle semifinali lo coglie un ictus. Ricoverato all'ospedale Fatebenefratelli di Napoli, \u00e8 rimasto in coma fino alla morte, avvenuta il 5 maggio 2000. Il funerale, a cui erano presenti Valerio Bianchini, Cesare Pancotto, Gianni Corsolini e Vittorio Smiroldo, si \u00e8 tenuto alla chiesa di Santa Maria delle Vergini di Scafati il 7 maggio.\nA lui \u00e8 dedicato il PalaMangano, palazzetto dello sport di Scafati e in suo onore \u00e8 stato disputato un memorial il 20-21 settembre 2000 a Bagheria, vinto dalla De Vizia Avellino su ADR Roma, Cestistica Barcellona e Virtus Ragusa. Il 3 novembre 2013 gli \u00e8 stato dedicato il Palazzetto dello Sport ex Palauditore di Palermo."}
{"id": "2096933", "revid": "1702319", "url": "https://it.wikipedia.org/wiki?curid=2096933", "title": "Chiesa di Santa Maria Nascente", "text": ""}
{"id": "2096942", "revid": "110157", "url": "https://it.wikipedia.org/wiki?curid=2096942", "title": "M\u00e1t\u00e9telke", "text": "M\u00e1t\u00e9telke \u00e8 un comune dell'Ungheria di 617 abitanti (dati 2005). \u00c8 situato nella provincia di B\u00e1cs-Kiskun."}
{"id": "2096946", "revid": "767487", "url": "https://it.wikipedia.org/wiki?curid=2096946", "title": "M\u00e9lyk\u00fat", "text": "M\u00e9lyk\u00fat \u00e8 un comune dell'Ungheria di 5.775 abitanti (dati 2005). \u00c8 situato nella provincia di B\u00e1cs-Kiskun."}
{"id": "2096947", "revid": "2059119", "url": "https://it.wikipedia.org/wiki?curid=2096947", "title": "Minivite", "text": "La minivite o miniscrew \u00e8 uno strumento medico di tipo chirurgico utilizzato solitamente per l'ancoraggio scheletrico in ortodonzia, allo scopo di creare un'ancora ossea e poter spostare semplicemente i denti nel sito desiderato.\nStruttura e composizione.\nSi tratta di una versione semplificata del comune impianto dentale, di dimensioni minori e composto di un unico elemento, e per questo talvolta viene anche chiamato mini impianto, anche se questo termine viene pi\u00f9 comunemente adoperato per gli impianti di ridotte dimensioni usati come supporti per protesi mobili, di forma comunque molto simile. Come per gli impianti, anche nel caso delle miniviti il materiale pi\u00f9 utilizzato \u00e8 il titanio puro o in lega, a volte trattato sulla superficie endossea allo scopo di ottenere una microritenzione con effetto osteoinduttivo, anche se l'osteointegrazione che si ottiene pu\u00f2 risultare un evento parzialmente sfavorevole, rendendo pi\u00f9 difficoltosa l'operazione di disinserzione a fine trattamento. Le miniviti ortodontiche sono disponibili in dimensioni variabili e presentano buone caratteristiche meccaniche anche con diametri minimi.\nTecnica operatoria ed utilizzo.\nCome nel caso degli impianti, l'inserimento delle miniviti nelle sedi ossee deve essere preceduta da un'attenta pianificazione preliminare, allo scopo di valutare l'anatomia della zona di intervento. Un'indagine radiografica \u00e8 ovviamente necessaria, ed in alcuni casi l'uso delle nuove tecnologie di ricostruzione tridimensionale pu\u00f2 risultare particolarmente utile. L'intervento di inserimento avviene in anestesia locale, ed a seconda del tipo di vite pu\u00f2 richiedere o meno l'uso di una fresa pilota per guidare l'inserimento nella sede dell'osso. Sono state proposte anche tecniche di inserimento guidate da mascherine preparate su immagini radiografiche tridimensionali, tecnica usata per gli impianti dentali. Terminata l'operazione di inserimento, si pu\u00f2 decidere di caricare immediatamente la parte affiorante con la trazione elastica, o aspettare una parziale guarigione dei tessuti, anche se studi effettuati non sembrano dimostrare grandi differenze nei risultati.\nA seconda del sito inserito e dalla combinazione di diversi accessori \u00e8 possibile effettuare diversi spostamenti, anche di tipo complesso: intrusione-estrusione, tipping, medializzazione-distalizzazione, vestibolarizzazione-lingualizzazione di un dente o di un gruppo di denti. L'uso delle miniviti in ortodonzia risulta chiaramente vantaggioso, rispetto ai sistemi alternativi di ancoraggio, poich\u00e9 a differenza dell'ancoraggio dentale non si corrono rischi di spostamenti indesiderati degli stessi, ed a differenza dei sistemi come la trazione extra-orale, non si richiede una stretta collaborazione da parte del paziente. L'operazione di disinserzione a fine trattamento \u00e8 solitamente molto semplice tramite lo strumento di inserimento, e nel 90% dei casi non richiede neppure anestesia locale. La guarigione avviene per seconda intenzione. Solitamente i casi ortodontici trattati mediante ausilio di miniviti presentano una buona stabilit\u00e0 a lungo termine.\nPrognosi.\nEsattamente come per l'impianto, esistono rischi legati all'operazione di inserimento, legate alla possibilit\u00e0 di ledere le radici di altri denti o strutture limitrofe. Il problema pi\u00f9 frequente \u00e8 per\u00f2 la perdita di stabilit\u00e0 in fase iniziale o durante il trattamento. Sono stati riportati tassi di fallimento dovuti a questo problema variabili tra l'11 ed il 30%. Si tratta quasi sempre di cedimenti che si manifestano in fase precoce, dovuti probabilmente ad errori nella tecnica di posizionamento. Studi effettuati hanno infatti collegato la perdita di stabilit\u00e0 precoce delle miniviti al livello di esperienza dell'operatore. Anche la presenza di un adeguato spessore di osso corticale nel sito di inserimento sembra essere elemento significativo per limitare questo rischio.\nUn'altra complicazione \u00e8 il processo infiammatorio che pu\u00f2 instaurarsi nel tempo intorno al minimpianto nel caso di carente igiene orale (perimplantite). L'uso di adeguati mezzi di mantenimento igienico \u00e8 ovviamente indispensabile per la prevenzione del problema."}
{"id": "2096949", "revid": "22475", "url": "https://it.wikipedia.org/wiki?curid=2096949", "title": "Il professor Layton e il paese dei misteri", "text": " \u00e8 un videogioco rompicapo punta e clicca della serie \"Professor Layton\" che include 145 puzzle totali da risolvere. Il gioco, sviluppato dalla Level-5 per il Nintendo DS, \u00e8 il primo capitolo della saga. A differenza dei giochi successivi, questo \u00e8 l'unico gioco della serie ad avere il doppiaggio esclusivamente in giapponese e in inglese. L'8 luglio 2018 viene rilasciata in Giappone una versione HD per Android e iOS, con alcuni elementi nuovi non presenti nella versione per Nintendo DS. Il 25 settembre dello stesso anno quest'ultima viene rilasciata anche per il resto del mondo.\nTrama.\nIl gioco si apre con il Professor Hershel Layton in viaggio per il villaggio di Saint-Myst\u00e8re (presumibilmente in Francia), insieme al suo giovane assistente Luke Triton. Il professore ha ricevuto una lettera dalla Baronessa del paese, Lady Dahlia, vedova del defunto Barone Reinhold. Il barone ha dichiarato nel suo testamento che chi riuscir\u00e0 a risolvere il mistero della Mela d'Oro erediter\u00e0 tutta la sua fortuna. Molte persone hanno tentato ci\u00f2, ma tutte hanno fallito. Una volta entrati nel villaggio, Layton e Luke notano due stranezze: la prima, \u00e8 il fatto che tutti nel villaggio adorano enigmi e rompicapi, e la seconda \u00e8 il fatto che una grande torre si innalza nel fondo della citt\u00e0 e nessuno pu\u00f2 raggiungerla. A detta dei locali, ogni notte nel villaggio la torre provoca strani rumori, che spaventano tutti gli abitanti; vi sono anche voci su un uomo anziano che la notte rapisce la persone per portarle nella torre, persone che poi ricompaiono dopo poco tempo, senza memoria e pi\u00f9 arzilli di prima.\nLuke e Layton raggiungono villa Reinhold, dove incontrano Lady Dahlia e altri diversi membri della famiglia, tra cui Simon, Gordon e il maggiordomo Matthew. Proprio nel momento dei saluti tra Layton e Dahlia, un forte rumore spaventa Claudia, la gatta della Baronessa, cos\u00ec Layton e Luke vengono pregati dalla stessa di ritrovarla in giro per il villaggio. Nel frattempo uno strano uomo raggiunge il villaggio, tramando alle spalle del Professore, e Franco, l'operatore del ponte levatoio, unico ingresso al villaggio spiega che la manovella del ponte \u00e8 stata rubata.\nRitrovata Claudia, Luke e Layton tornano a Villa Reinhold, e scoprono un fatto scioccante: Simon \u00e8 stato assassinato. Il caso \u00e8 gi\u00e0 sotto inchiesta da parte dell'ispettore Chelmey, un detective di Scotland Yard di ottima fama. Chelmey inizialmente sospetta che gli assassini siano Luke e Layton, ma comunque li lascia andare, per\u00f2 chiede loro di non intromettersi nel caso. Nonostante ci\u00f2, Matthew rivela a Layton e Luke che vicino al corpo del defunto Simon ha trovato una strana ruota dentata.\nLa sera, Layton e Luke continuano le indagini sulla Mela d'Oro, e scoprono che Ramon, uno dei servi di Lady Dahlia, \u00e8 stato rapito. Mentre perlustrano il villaggio, notano e inseguono uno strano uomo che porta con s\u00e9 un sacco dal quale fuoriesce il corpo di Ramon. I due purtroppo non riescono ad acciuffare lo strano uomo, ma riescono a trovare per strada un'altra ruota dentata. I due tornano allora a Villa Reinhold per avvertire dell'accaduto Lady Dahlia, ma giunti sul posto rimangono stupiti nel vedere Ramon al lavoro nella villa come se nulla fosse accaduto. Il mattino seguente, Layton e Luke continuano le indagini cominciando a recuperare informazioni dal diario del Barone e scoprendo ulteriori notizie su sua figlia, la piccola Flora e sulla sua precedente moglie, Viola di cui il Barone non \u00e8 mai riuscito a superare la dipartita. Secondo il diario di Reinhold, il suo pi\u00f9 grande segreto si trova nelle mani di un suo caro amico e dopo diverse peripezie, Layton e Luke finalmente scoprono di chi si tratta, Archibald, un anziano signore a cui il barone aveva lasciato un fazzoletto con una crocetta.\nI due continuano le indagini provando ad avvicinarsi alla Torre il cui accesso \u00e8 per\u00f2 bloccato da un muro; avvertiti da una strana ragazza, giungono nel parco divertimenti della citt\u00e0 che era stato costruito per Flora. L\u00ec un oscuro personaggio, che si aggira tra gli alberi del parco, manomette la ruota panoramica che inizia a inseguire Luke e Layton; i due se la cavano senza conseguenze e scoprono un passaggio segreto portato alla luce proprio dalla ruota panoramica, situato vicino al lago del parco. All'interno del passaggio segreto, Luke e Layton trovano una strana chiave, simile alla forma della torre. Solo in questo momento Layton si fa un'idea di ci\u00f2 che sta succedendo nel paese. Tornati quindi a villa Reinhold, Layton rivela che l'ispettore Chelmey, il quale stava tentando di incastrarlo con false accuse, in verit\u00e0 \u00e8 un impostore; si tratta infatti di colui che diventer\u00e0 una storica Nemesi del professore, Don Pablo, travestito da ispettore Chelmey. Lo stesso Don Pablo aveva manomesso la ruota panoramica, tentando di eliminare Layton, per trovare per primo la Mela d'Oro. Layton e Luke tentano di catturarlo, ma lui riesce a scappare dalla finestra.\nLayton e Luke, grazie alla chiave segreta, riescono ad aprire il muro che blocca l'accesso alla torre (la posizione della serratura combaciava con quella dalla crocetta sul fazzoletto). All'interno della torre fanno la conoscenza del rapitore di Ramon, un anziano uomo di nome Bruno. Da Bruno, Layton e Luke apprendono la verit\u00e0 riguardo al paese di Saint-Myst\u00e8re: tutti i suoi abitanti sono in realt\u00e0 dei robot, creati dallo stesso Bruno e dal Barone Reinhold per proteggere la Mela d'Oro. Da ci\u00f2 si deduce anche il motivo della loro ossessione per gli enigmi. Ram\u00f2n e tutti gli altri abitanti scomparsi quindi, erano stati catturati al solo fine di una riparazione; lo stesso vale per Simon, che quindi non \u00e8 stato assassinato, ma aveva solo smesso di funzionare; Don Pablo ha finto l'omicidio di Simon per intrufolarsi nel villaggio travestito da ispettore Chelmey e poter cercare la Mela d'Oro. Dopo aver risolto il mistero di Saint-Myst\u00e8re, i due iniziano a scalare la torre e con loro piacevole sorpresa, in cima ad essa, trovano una graziosa casetta, all'interno della quale vive la misteriosa ragazza di prima, che \u00e8 proprio la figlia del Barone, Flora Reinhold. Lei \u00e8 in realt\u00e0 la Mela d'Oro, il \"tesoro\" che i robot di Saint-Myst\u00e8re stanno proteggendo.\nDon Pablo ricompare fuori dalla torre, e con una macchina volante tenta di demolirla. Luke riesce a fuggire gi\u00f9 per le scale, mentre Layton e Flora devono improvvisare un aliante e lanciarsi dalla finestra per salvarsi mentre la torre crolla. La macchina volante di Don Pablo viene poi colpita da un'ala dell'aliante e va a schiantarsi sulle montagne. Una volta tornati a terra, la torre crolla definitivamente e Layton e Flora sono tramortiti al suolo. L\u00ec vicino, tutti gli abitanti Robot di Saint-Myst\u00e8re si radunano in cerchio per vedere da vicino la figlia del Barone Reinhold. Proprio in quel momento Flora si alza dal suolo e, ridendo, abbraccia Layton, che nota cos\u00ec un tatuaggio a forma di mela sul collo della ragazza.\nA questo punto Layton capisce che esiste anche un vero tesoro, una vera \"Mela d'Oro\", oltre Flora. Cos\u00ec i tre tornano a villa Reinhold dove Luke, premendo un piccolo interruttore a forma di mela situato sul ritratto di Flora, apre un nascondiglio segreto che porta in una stanza piena d'oro. All'interno, la voce registrata del Barone Reinhold spiega che se vorranno potranno prendere tutto il tesoro all'interno della stanza, ma se cos\u00ec faranno, tutti i robot di Saint-Myst\u00e8re smetteranno di funzionare. Flora decide allora di lasciare il denaro all'interno della stanza e fare s\u00ec che i Robot restino vivi e, in questo modo, ringraziarli per la loro protezione e il loro affetto in tutti questi anni. Il gioco termina con Luke e Layton che lasciano commossi Saint-Myst\u00e8re, portandosi dietro Flora che vivr\u00e0 con il professore, senza che egli riveli al mondo la sua vera identit\u00e0. Nell'immagine dopo i titoli di coda si vedono Layton e Luke salire a bordo del Molentary Express per la loro prossima avventura.\nModalit\u00e0 di gioco.\nIl videogame \u00e8 un'avventura punta e clicca, con il giocatore che controlla i movimenti del professor Layton e del suo giovane assistente Luke in giro per il villaggio di Saint-Myst\u00e8re, con lo scopo di trovare la \"mela d'oro\" e risolvere gli altri misteri che sorgono durante la loro ricerca. Saint-Myst\u00e8re \u00e8 divisa in sezioni, in cui il giocatore pu\u00f2 muoversi, anche se alcune di esse sono inaccessibili fino a quando non si raggiunge una parte avanzata della storia oppure il giocatore risolve un certo numero puzzle. Il giocatore pu\u00f2 parlare con i vari personaggi o interagire con gli oggetti sullo schermo semplicemente toccandoli: in molti casi, infatti, alcuni puzzle sono nascosti e spetta al giocatore scovarli. Progredendo con la storia, se il giocatore non ha risolto alcuni di questi puzzle nascosti, pu\u00f2 riprovarci andando nella Bottega di Nonna Enigmina, dove vengono raccolti gli enigmi che non hanno pi\u00f9 un posto dove stare.\nI puzzle variano tra rompicapi, enigmi di logica, di matematica e cos\u00ec via: la loro difficolt\u00e0 \u00e8 misurata in \"Picarati\", e si ha un tempo illimitato per risolverli. Ogni puzzle ha a disposizione tre suggerimenti, ma il giocatore deve spendere una \"moneta aiuto\" per ciascuno. Le monete suggerimento sono limitate: all'inizio sono dieci, mentre le altre son nascoste nel villaggio. Quando il giocatore si sente di avere la risposta, la inserisce tramite touchscreen oppure la seleziona tra quelle disponibili: Se \u00e8 corretta, i picarati verranno aggiunti al suo punteggio totale, e talvolta si verr\u00e0 ricompensati con un oggetto; se \u00e8 sbagliata, si pu\u00f2 ripetere all'infinito il puzzle anche se, dopo le prime due volte che si sbaglia, il valore del puzzle si riduce di circa il dieci per cento ogni volta. In alternativa, un giocatore pu\u00f2 chiudere un puzzle senza alcuna penalit\u00e0 e provare con un altro, anche se alcuni puzzle sono obbligatori per progredire con la storia. Una volta che un puzzle \u00e8 stato completato, infine, il giocatore pu\u00f2 riprovarlo in qualsiasi momento tramite il menu del gioco.\nPersonaggi.\nProfessor Hershel Layton: Archeologo stimato, bravissimo schermidore (pratica la scherma nel tempo libero), noto e abilissimo nella risoluzione di casi e misteri che gli vengono posti. Uomo dallo stile inappuntabile e di calma serafica affronta i problemi con una prontezza di spirito e lucidit\u00e0 fuori dal comune. Caratteristica identificante \u00e8 il suo cilindro, calzato in ogni occasione. Le sue frasi tipiche sono: \u201cOgni enigma ha una soluzione\u201d e \u201cUn vero gentiluomo risolve ogni enigma\u201d.\nLuke Triton: L'assistente del professor Layton che lo segue nelle sue ricerche. \u00c8 fermamente intenzionato a ripercorrere i passi del suo maestro, ma ha ancora molto da imparare per essere considerato un esperto di rompicapi. Ha un \"feeling\" speciale con gli animali.\nLady Dahlia: La vedova del barone Reinhold e autrice della lettera di invito al professor Layton presso Saint-Myst\u00e8re, per risolvere l'enigma legato al testamento del defunto marito. Sebbene l'aspetto altero, si mormora che abbia anche un lato umano.\nDon Pablo: Si auto definisce il nemico numero uno di Layton. Si sa poco di lui, ma una cosa \u00e8 fondata, ama la musica.\nIspettore Chelmey: Ispettore di Scotland Yard. Ama i plum cake della moglie Ameli\u00e9.\nFlora Reinhold: \u00c8 la figlia del barone Augustus Reinhold e di Lady Viola, figliastra di Lady Dahlia.\nBruno: Personaggio misterioso.Sar\u00e0 lui a spiegare il mistero che affligge la citt\u00e0.\nBarone Augustus Reinhold: padre di Flora;\nViola Reinhold: moglie del barone Reinhold, muore prematuramente, segnando profondamente Flora.\nExtra.\nAll'interno del gioco, sono presenti contenuti extra, sbloccabili durante la modalit\u00e0 avventura.\nMusiche.\nAll'interno di questa sezione \u00e8 possibile riascoltare tutte le canzoni presenti nel gioco. I temi presenti nel gioco sono:\n01. Il Professor Layton\n02. Comincia l'avventura\n03. Saint-Myst\u00e8re\n04. In giro per il paese\n05. Enigmi\n06. Il barone Reinhold\n07. Il mistero s'infittisce\n08. Indagine nelle fogne\n09. Le ombre della sera\n10. La taverna di Croc\u00e0nt\n11. Inseguimento notturno\n12. La ragazza misteriosa\n13. Il vecchio luna park\n14. Don Pablo il grande\n15. Il villaggio si risveglia\n16. La torre spaventosa\n17. Addio, Saint-Myst\u00e8re\n18. Partenza\n19. Tema finale\nProfili.\nAll'interno di questa sezione \u00e8 possibile esaminare i profili di tutti i personaggi trovati durante l'avventura (primari e secondari), scoprendo informazioni e curiosit\u00e0, non accennate durante il gioco.\nArte.\nAll'interno di questa sezione \u00e8 possibile esaminare disegni e immagini trovati durante l'avventura, con informazioni dettagliate sulla storia dell'immagine.\nVoci.\nAll'interno di questa sezione \u00e8 possibile riascoltare alcune clip sonore di Luke e Layton.\nFilmati.\nAll'interno di questa sezione \u00e8 possibile rivivere l'avventura, riguardando i filmati tratti dal gioco.\nTop Secret.\nIn questa ultima sezione, inserendo il codice trovato ne \"Il professor Layton e lo scrigno di Pandora\", si otterranno contenuti speciali, con disegni e bozze di Layton e Luke, creati dagli sviluppatori.\nSviluppatori.\nIl gioco \u00e8 stato sviluppato dal presidente di Level-5, e dall'Amministratore delegato (CEO) Akihiro Hino.\nSequel e Prequel.\nFilm.\n prodotto da Masakazu Kubo, meglio noto per la produzione nel film d'animazione \"Pok\u00e9mon il film - Mewtwo colpisce ancora\", \u00e8 uscito il 19 dicembre 2009. La storia narra dell'incontro del professor Layton con la cantante lirica Janice.\nPremi vinti.\nIl gioco \u00e8 stato nominato \"migliore avventura grafica\" e \"videogioco dell'anno \u2013 Nintendo DS\" agli Italian Videogame Awards 2009."}
{"id": "2096950", "revid": "767487", "url": "https://it.wikipedia.org/wiki?curid=2096950", "title": "Miske", "text": "Miske \u00e8 un comune dell'Ungheria di 1.869 abitanti (dati 2005). \u00c8 situato nella provincia di B\u00e1cs-Kiskun."}
{"id": "2096954", "revid": "92723", "url": "https://it.wikipedia.org/wiki?curid=2096954", "title": "Chiesa di Santa Maria Nascente (Edolo)", "text": "La chiesa di Santa Maria Nascente \u00e8 la parrocchiale di Edolo, in provincia e diocesi di Brescia; fa parte della zona pastorale dell'Alta Val Camonica.\nStoria e descrizione.\nUna tra le pievi storiche della Valle, \u00e8 di origini antiche, sebbene la sua struttura attuale si debba a dei rifacimenti effettuati tra il 1635 e il 1652. Il campanile fu eretto tra il 1754 e il 1757.\nDurante il medioevo aveva il monopolio sui battezzati dell'alta Val Camonica. Primato che inizi\u00f2 a perdere quando anche Vezza d'Oglio ottenne la pieve nel 1194.\nIn passato era probabilmente intitolata all'assunzione di Maria."}
{"id": "2096959", "revid": "110157", "url": "https://it.wikipedia.org/wiki?curid=2096959", "title": "M\u00f3ricg\u00e1t", "text": "M\u00f3ricg\u00e1t \u00e8 un comune dell'Ungheria di 554 abitanti (dati 2005). \u00c8 situato nella provincia di B\u00e1cs-Kiskun."}
{"id": "2096961", "revid": "633073", "url": "https://it.wikipedia.org/wiki?curid=2096961", "title": "Prionodontinae", "text": ""}
{"id": "2096964", "revid": "110157", "url": "https://it.wikipedia.org/wiki?curid=2096964", "title": "Nagybaracska", "text": "Nagybaracska \u00e8 un comune dell'Ungheria di 2.473 abitanti (dati 2005). \u00c8 situato nella provincia di B\u00e1cs-Kiskun."}
{"id": "2096965", "revid": "339392", "url": "https://it.wikipedia.org/wiki?curid=2096965", "title": "Sacro Romano Impero germanico", "text": ""}
{"id": "2096968", "revid": "123635536", "url": "https://it.wikipedia.org/wiki?curid=2096968", "title": "Giuseppe Giammarinaro", "text": "Biografia.\nCarpentiere e imprenditore dell'edilizia. Aderisce alla Democrazia Cristiana trapanese diventando rappresentante dei giovani democristiani. Vicino agli esattori di Salemi Ignazio e Antonino Salvo, risultati legati a Cosa Nostra, viene nominato prima presidente dell'ospedale della sua citt\u00e0 e nel 1985 presidente del comitato di gestione dell'Unit\u00e0 sanitaria locale numero 4 di Mazara del Vallo, comprendente anche i comuni di Salemi e Castelvetrano.\nLa politica.\n\u00c8 stato esponente della corrente andreottiana della DC nella Provincia di Trapani tra gli anni '80 e '90.\nNel 1991 si candida per un seggio all'Assemblea Regionale Siciliana al numero 4 della lista. \u00c8 il primo eletto, ottenne il 46% di voti della lista, superando i tre deputati regionali uscenti.\nRecordmen nella circoscrizione della Provincia di Trapani \u00e8 stato cos\u00ec eletto deputato regionale nelle file della DC riportando, infatti, 50.264 voti su 109.261 di lista. Lo stesso Giulio Andreotti, allora presidente del Consiglio, venne a comiziare a Trapani per sostenere la sua candidatura.\nRaggiunto da un mandato di arresto nel 1994, viene sospeso dalla carica di Deputato regionale ai sensi della legge n. 55 del 1990 (e successive modifiche ed integrazioni) il 21 gennaio 1995 e, quindi, viene sostituito da Danila Amabile.\nProcedimenti giudiziari.\nNel 1994 viene colpito da due mandati di cattura uno per concorso esterno in associazione mafiosa e uno per corruzione e concussione: il primo spiccato dalla Direzione Distrettuale Antimafia di Palermo, l'altro dalla Procura della Repubblica di Marsala. Sfuggito alla cattura, resta latitante in Croazia e si costituisce dopo quasi due anni, alla frontiera italo-slovena.\nPer i reati di corruzione, concussione, associazione per delinquere e abuso d'ufficio, riconosce la colpevolezza e patteggia la pena di un anno e 10 mesi, risarcendo l'AUsl di Mazara del Vallo con la somma di 200 milioni di lire.\nIl processo per associazione esterna alla mafia si concluse con l'assoluzione, in quanto non fu dimostrata dal Tribunale di Palermo la sua colpevolezza.\nNel 2000, fu lo stesso Pubblico Ministero Antonio Ingroia a chiederne l'assoluzione dai capi di imputazione non essendo stata acquisita nel processo la prova circostanziata in ordine a condotte specifiche di favoritismo poste in essere dall'imputato verso Cosa nostra.\nPer il magistrato \u00abquesto processo rappresenta emblematicamente la distanza della verit\u00e0 processuale dalla realt\u00e0 delle cose, a causa della modifica costituzionale del cosiddetto giusto processo\u00bb di cui all'articolo 111.\nIn particolare, il Giammarinaro era stato accusato da alcuni collaboratori di giustizia e da un testimone-imputato di reato connesso che, al pari di altri due \"pentiti\", si avvalse della facolt\u00e0, prevista dalla nuova legge, di non rispondere poi innanzi al giudice per confermare quanto, invece, aveva dichiarato in precedenza.\nViene per\u00f2 sottoposto alla misura di prevenzione di quattro anni di sorveglianza speciale, con l'obbligo di soggiorno nel comune di Salemi perch\u00e9\u201a indiziato di appartenere alla organizzazione criminosa.\nIl 17 maggio 2011 la sezione anticrimine della Questura di Trapani e la Guardia di Finanza gli sequestra un patrimonio di 35 milioni di euro\nIl ritorno in politica.\nNell'aprile 2001 aderisce a Democrazia Europea. Tenta di candidarsi alle elezioni politiche senza riuscire a farlo, consentendo comunque all'elezione dell'unico senatore di Democrazia Europea il Senatore Giuseppe Ruvolo di Ribera.\nDue mesi dopo, si avvicina alle posizioni del candidato a presidente della Regione Siciliana Salvatore Cuffaro e aderisce alla lista Biancofiore dove si candida alle elezioni regionali sfiorando l'elezione con oltre 9\u00a0000 voti in provincia di Trapani. Aderisce poi all'UDC.\nNel 2008, torna sulla scena politica sponsorizzando la candidatura all'Assemblea Regionale Siciliana, risultata poi vincente, del medico Pio Lo Giudice con l'UDC..\nNello stesso anno, propone a sindaco di Salemi il critico d'arte Vittorio Sgarbi con il sostegno della Democrazia Cristiana del sottosegretario Giuseppe Pizza e del deputato Alberto Alessi, dell'UDC e di una lista civica. Nel 2010 Lo Giudice rompe con Giammarinaro e passa al gruppo misto.\nIl mensile \"I Love Sicilia\", nello stilare nel 2010 una classifica tra le 100 personalit\u00e0 pi\u00f9 potenti della Sicilia, ha posizionato Giuseppe Giammarinaro al 70\u00ba posto.\nNel 2011 Giammarinaro segue Saverio Romano nel PID.\nIl 22 febbraio 2018 viene prima arrestato dai Carabinieri di Salemi poi scarcerato dal Tribunale di Marsala. Il Giudice ha ritenuto l\u2019illegittimit\u00e0 dell\u2019arresto in relazione ad uno dei due addebiti mossi nei confronti dell\u2019ex deputato regionale, e cio\u00e8 quello di non avere con s\u00e9 la carta precettiva, ragion per cui la misura non \u00e8 stata convalidata. Quanto al secondo addebito, la violazione della prescrizione che gli vieta di accompagnarsi con pregiudicati, il Giudice ha ritenuto la mancanza indizi per ritenere sussistente l\u2019infrazione contestata.."}
{"id": "2096970", "revid": "767487", "url": "https://it.wikipedia.org/wiki?curid=2096970", "title": "Paradoxurus zeylonensis", "text": "La civetta delle palme dorata (Paradoxurus zeylonensis) \u00e8 un mammifero carnivoro appartenente alla famiglia dei Viverridae.\nCaratteristiche.\nLa piccola civetta (lunghezza 51\u00a0cm, a cui si aggiungono 46\u00a0cm di coda, 3\u00a0kg circa di peso) vive nello Sri Lanka, si ciba di lucertole, rospi, frutta e insetti."}
{"id": "2096974", "revid": "253269", "url": "https://it.wikipedia.org/wiki?curid=2096974", "title": "Seton I. Miller", "text": "Vinse l'Oscar alla migliore sceneggiatura non originale nel 1942 per il film \"L'inafferrabile signor Jordan\". Precedentemente aveva ottenuto una candidatura nella stessa categoria per il film \"Codice penale\" (1930)."}
{"id": "2096975", "revid": "731511", "url": "https://it.wikipedia.org/wiki?curid=2096975", "title": "Carmine Galante", "text": "Fu un mafioso italo-americano, inizialmente capo della fazione calabrese e poi reggente della famiglia Bonanno di New York dal 1974 al 1979, anno in cui fu assassinato. Noto anche come \"Lilo\", soprannome affibbiatogli dai suoi compagni malavitosi dovuto alla sua abitudine di portare sempre in bocca un sigaro.\nBiografia.\nGalante nasce nel 1910 a New York, nell'East Harlem, da genitori emigrati nel 1906 da Castellammare del Golfo, dove il padre Vincenzo fu un pescatore. Fin da ragazzino mostra il suo carattere irascibile, tanto da venire inviato in riformatorio all'et\u00e0 di dieci anni. Si inserisce nel mondo della criminalit\u00e0 organizzata nell'era del proibizionismo; prima ancora di compiere vent'anni diventa gi\u00e0 un associato alla mafia di New York. Nel 1930, mentre tenta di dirottare un camion, viene sorpreso dall'ufficiale di polizia Meenahan. Ne scaturisce una sparatoria in cui Galante ferisce sia il poliziotto sia una bambina di 6 anni: entrambi sopravviveranno, ma Galante verr\u00e0 condannato a 12 anni e 6 mesi di reclusione.\nCarriera nella mafia.\nUscito dal carcere nel 1939, negli anni quaranta commette alcuni omicidi su ordine di Vito Genovese. Si sospetta che fu proprio Galante nel 1943 ad uccidere a New York Carlo Tresca, l'editore italiano anarchico esiliato da Benito Mussolini. Genovese, che durante la Seconda guerra mondiale si trovava in Italia, con l'eliminazione di Tresca, fermo oppositore del dittatore, voleva attirare i favori di Mussolini.\nGrazie alle connessioni dei suoi parenti castellammaresi, negli anni '40 viene reclutato dalla famiglia Bonanno, il cui boss era appunto Joe Bonanno, originario anch'egli di Castellamare del Golfo. \"Lilo\" diviene ben presto guardaspalle e uomo di fiducia del boss; la sua scalata all'interno della gerarchia della famiglia \u00e8 impressionante, viene prima eletto capodecina, poi, intorno ai quarant'anni, diviene consigliere della famiglia, diventando di fatto il braccio destro di Joe Bonanno.\nGalante diventa il principale emissario della mafia in Europa per il traffico di stupefacenti. Nell'agosto 1957 partecipa assieme a Bonanno ad un importante summit tra capi mafia siciliani e americani che si svolge al Grand Hotel delle Palme di Palermo. La questione da discutere in questo vertice \u00e8 il traffico di eroina, da sempre un tab\u00f9 nella tradizione della mafia. Sono stati sollevati molti dubbi sulla effettiva esistenza di questa riunione mafiosa. Ci\u00f2 che pare comunque certo \u00e8 che Bonanno e Galante abbiano ricevuto nell'albergo boss di altissimo calibro tra i quali Lucky Luciano, Gaetano Badalamenti, Giuseppe Genco Russo, Salvatore e Angelo La Barbera e Tommaso Buscetta. L'FBI ritiene che questo meeting abbia sancito il primato della famiglia Bonanno nel traffico dell'eroina rispetto alle altre quattro famiglie di New York.\nIncriminazioni e processi.\nGalante nel 1960 viene arrestato e incriminato dagli agenti dell'antinarcotici di Aslinger in quanto ritenuto a capo di una banda che importava grandi quantitativi di stupefacenti dal Canada. Il processo a suo carico fu interrotto per\u00f2 a causa di un incidente che colp\u00ec il capo dei giurati, che venne aggredito da ignoti, riportando la frattura della spina dorsale. Si ritiene che il mandante fosse proprio \"Lilo\", anche se non fu mai provato. Nel 1962 si svolse il secondo processo contro Galante. Anche stavolta non mancarono intimidazioni in aula nei confronti della giuria da parte dei coimputati di Galante, tredici soldati della famiglia Bonanno. Il giudice una mattina trov\u00f2 il proprio cane decapitato, un chiaro avvertimento da parte della mafia, ma il processo si concluse comunque decretando la colpevolezza di Galante, accusato di narcotraffico.\nIncarcerazione e psicologia.\nGli psichiatri del carcere diagnosticarono a Carmine Galante una personalit\u00e0 psicopatica. Galante non tollerava di essere contraddetto, si considerava e si comportava da vero duro, tanto che Ralph Salerno, poliziotto veterano di New York, disse: \"Il modo di fissare di Galante era minaccioso a tal punto che la gente si faceva piccola sulla sedia\". In carcere \"Lilo\" aveva un discreto numero di uomini della famiglia Bonanno a lui fedeli, si sentiva protetto ed era temuto dagli altri detenuti.\nUn episodio avvenuto in galera pu\u00f2 dare un'idea della personalit\u00e0 di Galante: durante l'ora in cui era concesso ai carcerati di usare il telefono, Galante salta l'intera fila e, davanti ad alcuni dei pi\u00f9 pericolosi criminali di colore della prigione, strappa di mano il telefono al ragazzo afroamericano che stava chiamando in quel momento, insultandolo con epiteti razzisti. Nessuno os\u00f2 rispondergli. Mentre si trovava in carcere Galante gi\u00e0 progettava la sua scalata al potere, raccontando ai suoi uomini di come, non appena in libert\u00e0, avrebbe preso il controllo non solo della famiglia Bonanno, ma sarebbe anche diventato il \"Capo di tutti i Capi\" delle cinque famiglie di New York, facendosi beffe di Carlo Gambino, allora boss della famiglia Gambino, il pi\u00f9 potente clan mafioso d'America.\nPresa del potere.\nGalante usc\u00ec di prigione nel 1974 con la chiara intenzione di diventare il boss della famiglia Bonanno. Il capo allora era Philip Rastelli, che non aveva alcuna intenzione di farsi da parte, ma una condanna per estorsione lo fece finire in carcere, sgombrando cos\u00ec il campo per Galante. \"Lilo\" finse di essersi ripulito e apr\u00ec una lavanderia a Little Italy, ma in realt\u00e0 prese il potere nella famiglia e cominci\u00f2 a reclutare giovani mafiosi dalla Sicilia, da Castellammare del Golfo. Questi italiani, denominati \"\"Zip\" o \"Zero\" in italiano\", divennero i pi\u00f9 stretti collaboratori di Galante e si occupavano della sua sicurezza. I due membri di spicco tra questi siciliani erano Cesare Bonventre e Baldo Amato. Galante si fidava ciecamente di loro, li riteneva non \"americanizzati\" e quindi pi\u00f9 fedeli al codice d'onore della mafia siciliana. Intanto cominci\u00f2 a monopolizzare il commercio dell'eroina dalla Sicilia agli USA, inimicandosi cos\u00ec le altre famiglie di New York, con cui non aveva intenzione di spartire i proventi del narcotraffico.\nMorte.\nLa Commissione di New York non tollerava il comportamento di \"Lilo\" e cos\u00ec, quando Philip Rastelli, usurpato illegittimamente del potere, invi\u00f2 dal carcere la proposta di eliminarlo, tutte le famiglie si trovarono d'accordo; anche lo stesso Joe Bonanno, ormai ritirato, approv\u00f2 l'omicidio del suo ex consigliere. Il 12 luglio 1979 Galante si rec\u00f2 a pranzo nel ristorante italo-americano \"Joe and Mary\" di Brooklyn, sulla Knickerbocker Avenue, una trattoria tipica siciliana gestita da Giuseppe Turano, un cugino di \"Lilo\". Un patio privato era stato apparecchiato per Carmine Galante e Angelo Presinzano, un soldato della famiglia. Presinzano abbandon\u00f2 presto il pasto, mentre fecero la loro comparsa al ristorante gli \"Zero\" Cesare Bonventre e Baldo Amato, accompagnati da un fedelissimo soldato e socio di \"Lilo\", Leonardo Coppola. Dopo aver consumato un'insalata di pesce accompagnata da vino, Galante si accese il sigaro, in attesa del dolce. Fu in quel momento, alle 14.45, che entrarono nel locale tre uomini mascherati e armati, che si diressero verso il patio e, spalleggiati dagli stessi \"Zero\" Cesare Bonventre e Baldo Amato, fecero fuoco contro Galante, Coppola e Turano, uccidendoli all'istante.\n\"Lilo\", colpito ad un occhio da un colpo di doppietta sparato a bruciapelo, venne scaraventato all'indietro, cadendo sulla schiena, morto, con ancora il sigaro stretto tra i denti. Si scoprir\u00e0 in seguito che anche i tre uomini mascherati erano membri della famiglia Bonanno: si trattava di Anthony Indelicato, Dominick Trinchera e Dominick Napolitano. I tre furono arruolati da Alphonse Indelicato, uno dei capidecina dei Bonanno e padre di uno dei tre sicari. Anche se secondo fonti non confermate, ad attendere Galante al ristorante era stato mandato Richard Kuklinski, il tristemente famoso killer della mafia che non essendo italiano non apparteneva ad alcuna famiglia, i suoi servigi erano sempre richiesti dalle diverse famiglie per l'affidabilit\u00e0 e fedelt\u00e0 dimostrate nell'esecuzione dei suoi servigi a pagamento. Sarebbe infatti stato lui a fare esplodere i primi colpi contro Galante, spalleggiato subito dai killer col viso coperto entrati nel locale. Per l'esecuzione di Galante non avrebbe percepito alcun compenso, ritenendolo un favore personale alla famiglia Gambino ed al suo amico Roy DeMeo, un affiliato alla stessa famiglia, in seguito ucciso dal medesimo Richard Kuklinski. Ma secondo la maggior parte degli esperti, e delle autorit\u00e0 di polizia, il coinvolgimento di Kuklinski sarebbe un'invenzione dello stesso killer."}
{"id": "2096976", "revid": "729019", "url": "https://it.wikipedia.org/wiki?curid=2096976", "title": "Linea Rinkai", "text": "La , gestita dalla societ\u00e0 privata , \u00e8 una linea ferroviaria giapponese a scartamento ridotto a carattere metropolitano che unisce da est a ovest l'area portuale di Tokyo passando per l'area di Odaiba.\nStoria.\nLa costruzione della linea cominci\u00f2 nel 1992, con la parte finale ad est della linea usata dai trasporti merci Keiy\u014d (abbandonata nel 1983). Il primo tratto della linea tra la Stazione di Shin-Kiba e Tokyo Teleport apr\u00ec i battenti il 30 marzo 1996 sotto il nome . Il nome venne cambiato in Linea Rinkai il 1\u00ba settembre 2000. L'estensione verso l'isola di Tenn\u014dzu apr\u00ec il 31 marzo 2001 e l'ultima sezione fu inaugurato il 1\u00ba dicembre 2002 arrivando fino alla stazione di \u014csaki e permettendo l'inizio dei servizi diretti con la Linea Saikyo della JR East.\nSebbene la linea corra per 10 dei suoi 12\u00a0km sotto il suolo, arrivando a toccare una profondit\u00e0 di 40 metri nella zona sotto il porto di Tokyo (Solo il segmento tra Shinonome e Shin-Kiba avviene in superficie), non viene considerata come metropolitana.\nIl progetto sfor\u00f2 nettamente il budget previsto per la realizzazione, con un costo finale di 440 miliardi di \u00a5. Nel 2005 la linea veniva utilizzata da una media di 140.000 passeggeri al giorno e nel 2006 la societ\u00e0 che la gestisce ebbe il suo primo attivo. In base ai dati del 2010 l'utilizzazione giornaliera della ferrovia \u00e8 arrivata alle 200.000 persone.\nServizi.\nLa maggior parte dei treni, una volta arrivati alla stazione di \u014csaki proseguono per \u014cmiya attraverso la linea Saiky\u014d. Tutte le stazioni si trovano a Tokyo.\nSulla linea i treni vengono classificati come locali, rapidi e rapidi pendolari, ma all'interno della tratta di competenza di TWR fermano a tutte le stazioni, in quanto il servizio si diversifica sulla linea Saikyo."}
{"id": "2096977", "revid": "119982", "url": "https://it.wikipedia.org/wiki?curid=2096977", "title": "Tokyo Waterfront Area Rapid Transit", "text": ""}
{"id": "2096978", "revid": "119982", "url": "https://it.wikipedia.org/wiki?curid=2096978", "title": "Tokyo Waterfront Area Rapid Transit, Inc.", "text": ""}
{"id": "2096983", "revid": "3831", "url": "https://it.wikipedia.org/wiki?curid=2096983", "title": "Mime (mitologia)", "text": ""}
{"id": "2096987", "revid": "2063435", "url": "https://it.wikipedia.org/wiki?curid=2096987", "title": "Gavin O'Connor (regista)", "text": "Biografia.\nNato a Long Island, nello Stato di New York, frequenta l'Universit\u00e0 della Pennsylvania, dove inizia a scrivere le sue prime sceneggiature e si interessa a tutti gli aspetti della realizzazione di un film. Inizia scrivendo la sceneggiatura del cortometraggio \"The Bet\", esordio alla regia di Ted Demme, e tre anni pi\u00f9 tardi debutta alla regia con il lungometraggio \"Comfortably Num\", da lui stesso prodotto e co-sceneggiato. Nel 1997 scrive, produce ed interpreta la commedia teatrale off-Broadway \"Rumblings of a Romance Renaissance\".\nNel 1999 scrive una sceneggiatura basandosi sui ricordi d'infanzia dell'ex moglie Angela Shelton e realizza il suo secondo lungometraggio, \"In cerca d'amore\", con protagonista Janet McTeer. Mostrato in vari festival, il film si \u00e8 guadagnato svariati premi, tra cui un Independent Spirit Awards 2000 per la miglior performance di debutto di Kimberly Brown, un National Board of Review Awards 1999 e un Golden Globe 2000 come miglior attrice a Janet McTeer e una candidatura per la McTeer anche all'Oscar come miglior attrice protagonista.\nDopo aver recitato nel film del 2001 \"Prigione di vetro\", assieme al fratello gemello Gregory fonda la Final Cut Features, il cui intendo \u00e8 aiutare finanziariamente giovani registi indipendenti. Dopo alcuni progetti indipendenti, nel 2004 dirige per la Walt Disney Pictures \"Miracle\", film incentrato sulla squadra di hockey su ghiaccio che vinse la medaglia d'oro alle Olimpiadi invernali del 1980, sconfiggendo la favorita squadra sovietica ed entrando nella storia dello sport come il miracolo sul ghiaccio.\nNel 2008 dirige Edward Norton e Colin Farrell in \"Pride and Glory - Il prezzo dell'onore\", film la cui sceneggiatura \u00e8 stata scritta da O'Connor assieme al fratello Gregory nel 1999, rendendo omaggio al padre, che era stato un detective della polizia di New York. Il progetto fu portato avanti per molti anni, tra ritardi e sospensioni in seguito agli attentati dell'11 settembre 2001, che resero poco opportuno, in quel periodo, affrontare il tema della corruzione nel corpo della polizia.\nNel 2011 \u00e8 uscito nelle sale \"Warrior\", interpretato da Joel Edgerton, Tom Hardy e Nick Nolte. Il film \u00e8 ispirato alla storia personale di O'Connor, in quanto lui e suo fratello Greg dovettero dividersi da giovani a causa della separazione dei genitori, esattamente come i due protagonisti del film. Nel settembre 2017, la Warner Bros. lo sceglie come regista e sceneggiatore del sequel di \"Suicide Squad\" (primo film scritto e diretto da David Ayer), le cui riprese iniziano ad ottobre 2018. Successivamente viene reso noto che alla regia di Suicide Squad ci sar\u00e0 James Gunn e non pi\u00f9 O'Connor. "}
{"id": "2096989", "revid": "986213", "url": "https://it.wikipedia.org/wiki?curid=2096989", "title": "Dmitrij Aleksandrovi\u010d Romanov", "text": "Biografia.\nInfanzia.\nSua madre era la granduchessa Xenia (1875-1960), figlia dello zar Alessandro III e suo padre era il granduca \"Sandro\", cugino di primo grado del padre della moglie: Dmitrij era quindi pronipote di Nicola I di Russia per parte di padre e pro-pronipote dello stesso per parte di madre, oltre ad avere per nonno Alessandro III e per zio Nicola II, particolarmente legato alla sorella ed al cognato.\nRivoluzione bolscevica.\nQuando l'imperatore Nicola II abdic\u00f2 in seguito alla Rivoluzione di Febbraio nel 1917, l'Imperatrice vedova si ritir\u00f2 in Crimea con moltissimi parenti, fra cui la figlia Xenia, il genero ed i loro figli: nel 1918 molti di loro furono incarcerati vicino a Jalta, ma un mese dopo vennero liberati dalle truppe tedesche in seguito alla firma del Trattato di Brest-Litovsk e nel 1919 i Romanov vennero salvati da un quasi sicuro massacro da parte dei bolscevichi poich\u00e9 riuscirono ad imbarcarsi su una nave da guerra britannica, la \"HMS Marlborough\", mandata all'uopo da re Giorgio V., che li port\u00f2 a Malta dove rimasero per circa nove mesi.\nEsilio e matrimoni.\nTrasferitosi a Parigi come gran parte dei suoi parenti, il 25 ottobre 1931 spos\u00f2 la contessa Marina Sergeievna Goleni\u0161\u010deva-Kutuzova (20 novembre 1912-1969), figlia del conte Sergej Aleksandrovi\u010d Goleni\u0161\u010dev-Kutuzov, da cui ebbe una figlia, la principessa Nadejda Romanova (4 luglio 1939 - 17 settembre 2002), che sposata con Anthony Allen, ebbe tre figli, Penelope, Marina ed Alexandra; divorziata, si rispos\u00f2 con William Corridoio Clark. Il principe Dmitrij divorzi\u00f2 dalla moglie nel 1947 e si rispos\u00f2 il 20 ottobre 1954 con Margaret Sheila MacKellar Chisholm (9 settembre 1898 - 13 ottobre 1969), da cui non ebbe figli.\nUltimi tempi e morte.\nA seguito della creazione dell'Associazione della Famiglia Romanov nel 1979, il principe Dmitrij venne scelto come primo presidente, carica che detenne fino alla morte l'anno successivo."}
{"id": "2096991", "revid": "729019", "url": "https://it.wikipedia.org/wiki?curid=2096991", "title": "Gran Premio di Francia 1973", "text": "Il Gran Premio di Francia 1973, LIX \"Grand Prix de France\" e ottava gara del campionato di Formula 1 del 1973, si \u00e8 svolto il 1\u00ba luglio sul Circuito Paul Ricard ed \u00e8 stato vinto da Ronnie Peterson su Lotus-Ford Cosworth; per il vincitore si tratt\u00f2 della prima vittoria in Formula 1.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2096992", "revid": "1566286", "url": "https://it.wikipedia.org/wiki?curid=2096992", "title": "Julius J. Epstein", "text": "Vinse nel 1944, insieme al fratello Philip, l'Oscar alla migliore sceneggiatura non originale per il film \"Casablanca\"."}
{"id": "2096996", "revid": "1573940", "url": "https://it.wikipedia.org/wiki?curid=2096996", "title": "Paradoxurus jerdoni", "text": "La civetta delle palme bruna (Paradoxurus jerdoni ) \u00e8 un carnivoro della famiglia dei Viverridi diffusa in India meridionale.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 430 e 620\u00a0mm, la lunghezza della coda tra 380 e 530\u00a0mm e un peso fino a 4,3\u00a0g.\nAspetto.\nIl corpo \u00e8 uniformemente marrone scuro, con dei riflessi grigio-argentati lungo i fianchi, la testa, la coda e gli arti pi\u00f9 scuri e con le spalle giallo-brunastre. I peli del collo e della gola sono diretti in avanti. Il muso \u00e8 uniformemente colorato, talvolta con una indefinita traccia di una maschera grigiastra, pi\u00f9 evidente nella sottospecie \"P.j.caniscus\". Le vibrisse variano dal marrone al nerastro. La coda \u00e8 lunga circa quanto la testa e il corpo, \u00e8 uniformemente marrone con l'estremit\u00e0 spesso bianca.\nBiologia.\nComportamento.\n\u00c8 una specie prevalentemente notturna ed arboricola.\nAlimentazione.\nSi nutre principalmente di frutta. Sono state registrate circa 40 specie di frutti di alberi della foresta pluviale e di alcune specie di Liane nella sua dieta. Inoltre caccia anche uccelli, roditori ed insetti.\nDistribuzione e habitat.\nQuesta specie \u00e8 diffusa nell'India meridionale.\nVive nelle foreste di sempreverdi ed occasionalmente in piantagioni di caff\u00e8 fino a 1.000 metri di altitudine.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato che la popolazione \u00e8 abbondante all'interno dell'Areale tuttavia frammentato, classifica \"P.jerdoni\" come specie a rischio minimo (LC)."}
{"id": "2096999", "revid": "486946", "url": "https://it.wikipedia.org/wiki?curid=2096999", "title": "Grande raccordo anulare", "text": ""}
{"id": "2097001", "revid": "729019", "url": "https://it.wikipedia.org/wiki?curid=2097001", "title": "Francis Lombardi", "text": "Biografia.\nIl periodo aeronautico.\nAncora giovanissimo fu combattente nella prima guerra mondiale. Venne assegnato al battaglione aviatori dove svolgeva funzioni tecniche iniziando ad appassionarsi al volo. Riusc\u00ec a frequentare la scuola di pilotaggio e ottenne il brevetto di pilota nell'ottobre del 1917. Assegnato alla 77\u00aa Squadriglia Aeroplani da Caccia vol\u00f2 con gli SPAD S.VII con i quali ottenne 8 vittorie aeree riconosciute che gli valsero il conferimento di tre medaglie d'argento al valor militare entrando nel novero degli assi dell'aviazione italiana.\nFinita la guerra segu\u00ec Gabriele D'Annunzio nella sua avventura fiumana, tragicamente risoltasi nel \"Natale di sangue\" del 1920.\nL'attivit\u00e0 politica.\nDopo la delusione dell'impresa di Fiume, Lombardi si ritir\u00f2 dalla vita politica, ma vide con favore l'ascesa fascista al potere, il golpe squadrista a Fiume del 3 marzo 1922, e la conclusione di quella vicenda con la firma del trattato di Roma del 1924.\nPer la sua fama di asso dell'aviazione, continuamente ingrandita da nuove imprese, Lombardi fu spesso celebrato dalla propaganda del regime come esempio di coraggio e capacit\u00e0. Da questo stereotipo di eroe fascista, pur mantenendosi su posizioni \"critiche\" di tipo dannunziano, il pilota genovese non pot\u00e9 e, pi\u00f9 probabilmente, non volle prendere le distanze, fino ad impegnarsi personalmente nel partito, quando venne nominato da Achille Starace, nel 1939, membro del direttorio della Federazione provinciale dei fasci.\nCon l'instaurazione della Repubblica di Sal\u00f2 le cose mutarono rapidamente. Nell'autunno del 1943 fu tra i fondatori del \"Comitato interpartitico vercellese per la lotta contro i tedeschi e i fascisti\", la cui nascita ebbe luogo proprio negli stabilimenti dell'AVIA e, successivamente, fu tra i membri del CLN vercellese, quale rappresentante degli industriali.\nIl dopoguerra.\nDeluso dagli esiti dell'impresa di Fiume, Lombardi si ritir\u00f2 dall'attivit\u00e0 politica e, nei primi anni venti, fond\u00f2 a Vercelli il primo aerocentro da turismo, anche partecipando a varie gare di volo.\nIl 12 febbraio 1930, a bordo del piccolo aereo da turismo Fiat-Ansaldo A.S.1 I-AANH, part\u00ec da Roma per la Somalia, ove giunse il 18 febbraio dopo sei scali e 65 ore di volo, coprendo una distanza di 8.060 chilometri. Gli ultimi 2.700\u00a0km furono compiuti nella tratta Tobruk-Mogadiscio, senza scalo, in 22 ore e 45 minuti. Nello stesso anno, Lombardi partecip\u00f2 al tour del continente africano, con i piloti Franco Mazzotti Biancinelli e Mario Rasini, oltre al motorista Marino Battaglia, che vide impegnati tre aerei Fiat-Ansaldo A.S.2 partiti da Roma il 28 ottobre e ritornati nella capitale italiana, il 9 gennaio 1931, dopo aver volato nei cieli africani per 27.600 chilometri.\nNel 1934, in occasione del 65\u00ba genetliaco del Re, comp\u00ec il primo volo Roma-Mogadiscio, inaugurando i collegamenti aerei fra l'Italia e l'Africa Orientale.\nPer tale impresa furono emessi alcuni francobolli celebrativi.\nNello stesso anno Lombardi, con un altri tre uomini di equipaggio, tent\u00f2 con un SM 71, una trasvolata atlantica per inaugurare un servizio postale diretto Roma - Buenos Aires, ma il tentativo non ebbe fortuna ed il volo fu bloccato da un incidente nei pressi di Natal sulla costa brasiliana.\nNel 1938, circa vent'anni dopo la fine del primo conflitto mondiale, fond\u00f2 l'AVIA, Anonima Vercellese Industria Aeronautica, un'azienda aeronautica attiva anche durante la seconda guerra mondiale e dalla quale uscirono alcuni modelli di aeroplani, tra cui l'L.3, un aereo biposto utilizzato come mezzo per la formazione di allievi nei corsi di pilotaggio sia in ambito civile che militare, nei reparti da addestramento della Regia Aeronautica.\nAlla fine del conflitto nella mente di Lombardi si stava delineando il progetto di conversione al settore automobilistico. Cedette quindi i diritti di produzione dell'FL.3 alla Meteor S.p.A, ora Iniziative Industriali Italiane Spa, che ne continu\u00f2 lo sviluppo e la produzione in diverse varianti fino agli anni cinquanta.\nRaid aereo Vercelli-Tokyo 13 luglio 1930.\nLa trasvolata nacque per caso. Una sera dei primi di maggio del 1930 il gen. Umberto Savoja, responsabile del comporto Aviazione della Fiat, telefona a Lombardi, che poche settimane prima aveva avuto l\u2019onore della copertina della Domenica del Corriere illustrata da Achille Beltrame per il volo record Roma Mogadiscio \u2013 caratterizzato da un balzo in una sola tappa di ben 2400\u00a0km \u2013 gli propone un giro di propaganda nelle capitali europee del nuovo velivolo della casa torinese,l' AS.1\nIl monoplano qualche settimana prima sottoposto a forti sollecitazioni da un pilota militare, aveva perso in volo le ali.\n\u201cCaro Francis \u2013 ribad\u00ec con forza il gen. Savoja \u2013 il senatore desidera che lei dimostri invece che il prodotto \u00e8 buono. Abbiamo bisogno di un effetto pubblicitario in positivo!\u201d.\nLa risposta del pilota vercellese non si fece attendere. Ma fu una sorta di rilancio. \u201cSi, sono d\u2019accordo per\u00f2 amerei tentare una grande impresa battere ad esempio il record del collegamento pi\u00f9 veloce tra Europa occidentale e Giappone, detenuto da un polacco\u201d.\nL'intesa fu presto raggiunta e Francis Lombardi con il fido Capannini part\u00ec da Vercelli il 13 luglio ed in nove giorni e sei ore raggiunse Tokyo, anticipando di oltre quaranta anni la rotta transiberiana inaugurata dall\u2019Alitalia nel 1973. In origine il piano di volo prevedeva sette giorni, ma Lombardi fu costretto a perdere due giornate, una a Vienna \u2013 vento impossibile\u00a0\u2013 ed una seconda a Seul per la pista d'erba ridotta ad un acquitrino per un tifone. Tuttavia il raid centr\u00f2 una serie di record come la miglior media giornaliera in voli a tappe per aerei da turismo: 1221\u00a0km.\nA Tokyo i festeggiamenti durarono a lungo: Lombardi e Capannini per l\u2019intero soggiorno furono trattati come autentiche celebrit\u00e0: interviste, conferenze, premiazioni, riconoscimenti ufficiali. Fu un evento che fece epoca.\nL'impresa del pioniere vercellese ebbe vasta eco sui giornali italiani che dedicarono le prime pagine e su quelli giapponesi.\nGli ultimi anni.\nNel 1976, Francis Lombardi ricevette una medaglia d'oro per il suo contributo in campo aeronautico, non solo relativamente alle sue imprese belliche, ma anche dal punto di vista costruttivo durante l'attivit\u00e0 della AVIA.\nFrancis Lombardi mor\u00ec all'et\u00e0 di 86 anni a Vercelli l'8 marzo 1983.\nIn sua memoria gli \u00e8 stato dedicato un Istituto Professionale di Stato per l'Industria e l'Artigianato (IPSIA) nella citt\u00e0 di Vercelli."}
{"id": "2097007", "revid": "287204", "url": "https://it.wikipedia.org/wiki?curid=2097007", "title": "Paracynictis selousi", "text": "La mangusta di Selous (Paracynictis selousi) vive in Africa meridionale, la si ritrova negli stati di: Angola, Zambia, Malawi, Namibia parte settentrionale, Botswana, Zimbabwe, Mozambico e Sudafrica zona orientale.\nCaratteristiche.\nLa mangusta di Selous \u00e8 dotata di lunghi artigli, il suo habitat naturale sono le boscaglie, il suo colore grigio. Caratteristica del sesso femminile sono il numero anormale di mammelle (6 per questa specie). Si nutre di insetti, rane, lucertole, piccoli roditori e uccelli."}
{"id": "2097017", "revid": "339392", "url": "https://it.wikipedia.org/wiki?curid=2097017", "title": "Guerriglieri Iracheni", "text": ""}
{"id": "2097018", "revid": "2093951", "url": "https://it.wikipedia.org/wiki?curid=2097018", "title": "Marina Karella", "text": "Biografia.\nFiglia di Theodoros Karella, industriale, morto nel 1981, e di sua moglie Elly Chalikiopoulos, nipote paterna di Demetrios N. Karellas, industriale, morto nel 1993, e di sua moglie Anastasia Manos e nipote materna di Luis Chalikiopoulos e di sua moglie Maria Papaleos, Marina nasce in una distinta famiglia greca.\nAllieva di Panayotis Tetsis, Yannis Tsarouchis e Oskar Kokoschka, inaugura la sua prima mostra personale a Milano nel 1971, seguita da altre esposizioni in Europa ed in America. Ha elaborato i costumi e le scenografie per numerosi rappresentazioni teatrali e cinematografiche.\nAlcuni suoi lavori fanno parte delle collezioni permanenti del Centro Georges Pompidou, del Museo Vorres d'Atene e del Museo Thyssen-Bornemisza.\nL'arte di Marina Karella \u00e8 inquadrabile in un espressionismo astratto e carico di significati simbolici.\nMatrimonio.\nIl 7 febbraio 1965 Marina Karella ha sposato al Palazzo Reale d'Atene il principe Michele di Grecia e di Danimarca, dal quale ha avuto due figlie, Alessandra ed Olga.\nIn ossequio alle norme dinastiche, non essendo la famiglia di Marina di rango regale, il matrimonio fu dichiarato morganatico, con la conseguente esclusione della discendenza dalla linea di successione. Ciononostante, il Re di Grecia, che presenzi\u00f2 alla cerimonia nuziale a palazzo reale, concesse all'eventuale discendenza di Michele di Grecia il titolo principesco."}
{"id": "2097023", "revid": "287204", "url": "https://it.wikipedia.org/wiki?curid=2097023", "title": "Pensiero stupendo/Bello", "text": "Pensiero stupendo/Bello \u00e8 il 24\u00b0 singolo di Patty Pravo, prodotto da Antonio Coggio, pubblicato dalla casa discografica RCA Italiana nel gennaio 1978.\nIl singolo raggiunse le zone alte della hit-parade nelle prime settimane del 1978 ed entrambi i brani che vi appartengono furono inclusi nell'album \"Miss Italia\".\nPensiero stupendo.\n\"Pensiero stupendo\" \u00e8 un brano musicale scritto da Ivano Fossati e Oscar Prudente.\nIl pezzo nacque nel 1974 per mano di Oscar Prudente, che ne scrisse sia la musica che il testo, intitolandolo \"Formule magiche\". Il pezzo venne provinato da Gianni Morandi nel corso delle registrazioni dell'LP \"Mondo di frutta candita\" (pubblicato nel 1975 e interamente scritto da Prudente), ma non se ne fece nulla.\nIn un'intervista per il programma \"Pop! Viaggio dentro una canzone\", Prudente racconta di aver successivamente commissionato un altro testo a Ivano Fossati su richiesta dell'allora discografico CGD Alfredo Cerruti, che era in cerca di una hit per Loredana Bert\u00e8. Fossati scrisse dunque una storia sensuale e trasgressiva, in linea col personaggio allora in piena ascesa della Bert\u00e8, la quale per\u00f2 non ne apprezz\u00f2 i contenuti e rifiut\u00f2 di inciderla, optando per un altro pezzo scritto dal duo Fossati-Prudente e cio\u00e8 \"Per effetto del tempo\", incluso nell'LP \"Normale o super\" (1976).\nIn un'intervista al settimanale \"L'Espresso\", Fossati raccont\u00f2 che la canzone fu poi proposta per il lancio in Italia di una cantante francese, Jeanne Mas, gi\u00e0 popolare in patria e per la quale era prevista la partecipazione all'edizione 1978 del Cantagiro.\nMa Ennio Melis, direttore generale della RCA a cui fu fatta ascoltare \"Pensiero stupendo\", pens\u00f2 immediatamente che la canzone fosse perfetta per Patty Pravo. Venne chiamata la cantante, che al momento era senza alcun contratto discografico dopo la rottura con la Ricordi, e nell'autunno del 1977 il brano venne inciso, per poi uscire su 45 giri nel gennaio 1978.\nLa Pravo registr\u00f2 pi\u00f9 volte il brano in studio, ma alla fine - dopo una \"session\" durata circa un paio d'ore - fu convinta dal produttore Antonio Coggio a lasciare il primo \"take\", giudicato gi\u00e0 perfetto per l'incisione su disco. Del pezzo esiste una versione con raddoppio vocale rimasta inedita. Questa \u00e8 possibile ascoltarla nei due passaggi televisivi (il pezzo era presentato in playback) registrati prima della pubblicazione del 45 giri. I due programmi sono: \"Sim Salabim speciale Natale\", trasmesso il 25 dicembre 1977 e condotto dal mago Silvan, e \"Festa d'Inverno - Disconeve 78\", ideato da Vittorio Salvetti e registrato ad Asiago, in onda il 22 gennaio 1978. In entrambi i passaggi televisivi Patty Pravo si esibisce con i capelli rossi, evento piuttosto inconsueto.\nDel 45 giri si possono trovare quattro tirature differenti, facilmente identificabili per il cambio di data, da gennaio ad aprile, riportato in copertina. In tutte le copie promozionali (etichetta bianca), e nelle primissime copie commerciali stampate in gennaio (etichetta azzurra) il brano \u00e8 accreditato al solo Fossati. La foto di copertina \u00e8 tratta da un concerto dell'estate 1977.\nLa Pravo, in un'intervista a met\u00e0 anni 80, disse di essersi subito invaghita del brano perch\u00e9 le ricordava una notte trasgressiva passata al Piper Club nei primi anni 60, con Nat e Nick del gruppo beat BlackJack.\nSi tratt\u00f2 dell'ennesimo exploit discografico per la cantante veneziana: il singolo entr\u00f2 in classifica alla decima posizione l'11 marzo del 1978, ed oscill\u00f2 tra le prime cinque posizioni per oltre due mesi, raggiungendo la vetta per due settimane in aprile. Alla fine dell'anno, \"Pensiero stupendo\" risult\u00f2 essere il nono singolo pi\u00f9 venduto del 1978.\nCover ed altre versioni.\nNegli anni successivi sono state incise numerose cover del brano. Una delle pi\u00f9 celebri \u00e8 quella interpretata da Dolcenera che, dopo essere stata presentata dal vivo durante il reality show \"Music Farm\", \u00e8 stata registrata in studio con il solo accompagnamento del pianoforte ed inclusa nel suo secondo album, \"Un mondo perfetto\", pubblicato nel 2005. La stessa versione \u00e8 stata poi utilizzata per uno spot televisivo dell'autovettura Hyundai i30, trasmesso nel marzo 2012. Una nuova versione, cantata dal vivo insieme a Loredana Bert\u00e8 durante il Mard\u00ec Gras svoltosi a Torre del Lago nell'agosto 2005, \u00e8 stata invece inserita nel DVD incluso nell'edizione speciale di \"Un mondo perfetto\", uscito nel novembre 2005.\nUn'altra cover tra le pi\u00f9 note \u00e8 quella interpretata dai La Crus nel 2001, cantata con la stessa Patty Pravo e con Manuel Agnelli, leader degli Afterhours, e inclusa nel disco \"Crocevia\". Da questa versione \u00e8 stato tratto anche un videoclip diretto dal regista Davide Marengo.\nFra le altre cover si elencano qui quelle di Alessandro MOP in \"Valentina\"; Beppe Dettori in \"D'oppio\"; Lamiss in \"Profumo di pioggia\"; Paola Atzeni e Marco Bianchi in \"Intrecci\"; ed altre ancora.\nL'omonimo brano interpretato da Anna Tatangelo, che \u00e8 una dedica alla cantante Maria Dal Rovere, non aveva a che fare con quello di Patty Pravo.\nLa stessa Patty Pravo ha pi\u00f9 volte ripreso il brano: nel 1997 ha infatti registrato \"Pensiero stupendo '97\", e ne ha registrato un duetto con il gruppo milanese La Crus nel 2001 per l'album \"Crocevia\".\nNel 2007 il brano \u00e8 stato utilizzato per la colonna sonora della campagna pubblicitaria televisiva della Breil con protagonista Charlize Theron, motivo per cui \"Pensiero stupendo\" \u00e8 comparso per molte settimane tra i brani pi\u00f9 scaricati sull'iTunes Store, conquistando il suo primo disco di platino per le oltre 15.000 copie digitali vendute.\nUna cover di \"Pensiero Stupendo\" compare anche all'interno dell'EP Mi Senti della cantante irlandese R\u00f3is\u00edn Murphy, uscito nel maggio del 2014 e contenente il rifacimento di alcuni brani classici del repertorio italiano.\nBello.\n\"Bello\" \u00e8 una versione italiana, molto alterata, del brano \"Love (goes to) building on fire\" dei Talking Heads del 1977, scritto da David Byrne e tradotto in italiano dall'autore Maurizio Monti.\nIl brano fu inserito nell'album \"Miss Italia\"."}
{"id": "2097025", "revid": "92920", "url": "https://it.wikipedia.org/wiki?curid=2097025", "title": "Influenza di Kierkegaard su Nietzsche", "text": "L'influenza di Kierkegaard su Nietzsche \u00e8 il complesso di aspetti della filosofia di Nietzsche in qualche modo riconducibili all'opera di Kierkegaard; \u00e8 un argomento parzialmente controverso, ed apparentemente in contraddizione con taluni riscontri biografici, storici e di fatto.\nMolti ricercatori sembrano infatti credere che Friedrich Nietzsche (1844\u20131900) conoscesse poco del suo collega e contemporaneo S\u00f8ren Kierkegaard (1813\u20131855). Georg Brandes, filosofo danese, scrisse nel 1888 a Nietzsche, invitandolo ad approfondire le opere di Kierkegaard, cosa che Nietzsche si dichiar\u00f2 propenso a fare. \nVerosimilmente, tuttavia, il maestro di R\u00f6cken non pot\u00e9 mantener fede a tale impegno a causa del famoso collasso mentale, che nel 1889 determin\u00f2 il definitivo tramonto del suo astro dal firmamento speculativo.\nNondimeno, la ricerca pi\u00f9 recente suggerisce che Nietzsche \"fosse\" indirettamente entrato in contatto con le opere di Kierkegaard, per il tramite di scritti di altri autori che ne esponevano/commentavano il pensiero. \nIndipendentemente dalle esortazioni di Brandes, fra le innumerevoli opere possedute e lette da Nietzsche va sicuramente annoverata una copia di \"Christliche Ethik\" (1873) di Hans Lassen Martensen, in cui questi citava con abbondanza ed illustrava le tesi individualistiche del pensatore di Copenaghen in fatto di etica e religione.\nNietzsche aveva anche letto \"Psychologie in Umrissen auf Grundlage der Erfahrung\" (ed. 1887) di Harald H\u00f8ffding che del pari spiegava e criticava la psicologia di Kierkegaard. \nThomas Brobjer sostiene che una delle opere di Nietzsche su Kierkegaard stia in \"Morgenr\u00f6the\" (\"Aurora\"), che fu parzialmente scritto a mo' di replica al lavoro di Martensen. In uno dei passaggi, Nietzsche scrisse:\n\u00abQuesti moralisti, d'altro canto, che, sulle orme di Socrate, offrono all'individuo una moralit\u00e0 di autocontrollo e temperanza quale mezzo a suo vantaggio, come la sua personale chiave alla felicit\u00e0, sono le eccezioni.\u00bb\n Secondo Brojber, Kierkegaard \u00e8 uno di \"questi moralisti\".\nSia Kierkegaard sia Nietzsche, considerati antesignani dell'esistenzialismo (o esistenzialisti essi stessi), criticavano le strutture razionali, idealistiche e sistematiche della filosofia, scrivendo piuttosto sull'importanza dell'individuo e sull'importanza dell'auto-affermazione di valori e credenze propri dell'individuo. Entrambi i filosofi scrivevano in un modo pressoch\u00e9 esente da sistematicit\u00e0, e con uno stile letterario simile. Attaccavano quello che ai loro occhi era il pernicioso effetto del cesaropapismo sulla popolazione. Tanto Nietzsche quanto Kierkegaard condannavano le chiese cristiane per aver traviato il Cristianesimo ed aver smarrito la coerenza con i valori propugnati da Ges\u00f9. Tuttavia, differivano nelle loro rispettive vedute sulla possibilit\u00e0 che la religione possa continuare a svolgere un ruolo importante nella vita dell'individuo. Kierkegaard riteneva che la fede cristiana fosse un'esperienza molto pi\u00f9 individualistica e personale, pregna di timore e gioia, di quanto sia concesso dal comodo abbraccio sociale generato dall\"'establishment\" ufficiale ecclesiastico, laddove per Nietzsche i cristiani si attaccavano al cristianesimo (che il pensatore tedesco vedeva come religione decadente) per supplire alle loro personali debolezze (si veda, sul punto, il concetto di \"ressentiment).\"\nPunti di confronto.\nTra il XX secolo e quello corrente, vi sono stati sempre pi\u00f9 studi comparativi su Kierkegaard e Nietzsche. In questa indagine si sono distinti soprattutto Georg Brandes, Karl Jaspers, Jean-Paul Sartre, e Karl L\u00f6with.\nJ. Kellenberger, nella sua opera, \"Kierkegaard and Nietzsche\", identific\u00f2 alcuni aspetti salienti di confronto:"}
{"id": "2097027", "revid": "287204", "url": "https://it.wikipedia.org/wiki?curid=2097027", "title": "Rhynchogale melleri", "text": "La mangusta di Meller (Rhynchogale melleri) vive in Africa meridionale dalla Repubblica Democratica del Congo alla Tanzania, a sud fino al Sudafrica.\nCaratteristiche.\nVivono nelle aree particolarmente umide coperte da prati erbosi, di colore bruno tendente al grigio. Caratteristica \u00e8 la presenza di pelo che copre i piedi posteriori. La mangusta di Meller si nutre di frutta, termiti e piccoli vertebrati (come topi o lucertole)."}
{"id": "2097033", "revid": "767487", "url": "https://it.wikipedia.org/wiki?curid=2097033", "title": "Coppa di Francia 2005-2006", "text": "La Coppa di Francia 2005-2006 \u00e8 stata l'ottantanovesima edizione della Coppa di Francia. Le finaliste della competizione sono state Paris Saint-Germain e Olympique de Marseille, con la vittoria della settima coppa per i parigini."}
{"id": "2097043", "revid": "92723", "url": "https://it.wikipedia.org/wiki?curid=2097043", "title": "Aslanbek Soltanovi\u010d Bulacev", "text": "Il 22 ottobre 2008 \u00e8 stato nominato Primo Ministro della Repubblica dell'Ossezia del Sud da parte del Parlamento osseto."}
{"id": "2097045", "revid": "339392", "url": "https://it.wikipedia.org/wiki?curid=2097045", "title": "Soren Kierkegaard e Friedrich Nietzsche", "text": ""}
{"id": "2097054", "revid": "671029", "url": "https://it.wikipedia.org/wiki?curid=2097054", "title": "Coppa di Francia 2006-2007", "text": "La Coppa di Francia 2006-2007 \u00e8 stata la novantesima edizione della Coppa di Francia. Le finaliste della competizione sono state Sochaux e Olympique de Marseille, con la vittoria della seconda coppa per la squadra della Franca Contea."}
{"id": "2097057", "revid": "1375062", "url": "https://it.wikipedia.org/wiki?curid=2097057", "title": "Mirounga leonina", "text": "L'elefante marino del Sud (\"Mirounga leonina\", Linnaeus 1758) \u00e8 un mammifero carnivoro appartenente alla famiglia dei Phocidae. Allo stato attuale delle conoscenze, \u00e8 il pi\u00f9 grande rappresentante mai esistito della superfamiglia dei pinnipedi.\nDescrizione.\nQuesto pinnipede deve il proprio nome, in parte alla considerevole mole, ma soprattutto alla presenza negli individui maschi di una sacca nasale dilatabile, che ricorda una sorta di corta e tozza proboscide, in realt\u00e0 essa serve come cassa di risonanza per i profondi ruggiti dei maschi nel periodo riproduttivo.\nLa specie \u00e8 caratterizzata da un notevole dimorfismo sessuale, con le femmine molto pi\u00f9 piccole e leggere rispetto ai maschi, i quali possono arrivare a misurare anche 6,5 metri, con un peso che pu\u00f2 superare le 4 tonnellate; il colore del pelo varia da una tonalit\u00e0 di grigio chiaro a marrone chiaro. Le femmine misurano invece circa 2,8 metri di lunghezza e pesano mediamente circa 900\u00a0kg.\nDistribuzione.\nDiffuso nelle acque dell'Antartide e nelle zone meridionali dell'oceano Pacifico, Indiano e Atlantico. Inoltre si riscontra anche negli arcipelaghi di Juan Fern\u00e1ndez, Bouvet, Tristan de Cunha, Crozet, Kerguelen, Heard, Macquarie, Chatam e Nassau.\nRiproduzione.\nSul finire dell'inverno australe, i maschi raggiungono le coste sabbiose di alcune isole subantartiche, dove iniziano a battagliare per \ndelimitare i propri territori, nei quali potranno disporre di harem di 20-30 femmine. I maschi sono territoriali e collerici, difendono strenuamente il proprio harem, sia con intimidazioni acustiche, consistenti in ruggiti amplificati dalle grosse sacche nasali, sia combattendo fra di loro sferrandosi pesanti colpi con il capo e azzannandosi. In questo modo si definiscono chiare gerarchie nella colonia, con un maschio dominante disposto al centro, mentre i maschi subordinati aspettano ai margini; il leader per esercitare il proprio dominio, \u00e8 costretto a non mangiare anche per 90 giorni, infatti se si allontanasse perderebbe il proprio posto e vanificherebbe gli sforzi compiuti. Le femmine digiunano per circa 30 giorni, i cuccioli venuti alla luce vengono svezzati nel giro di un mese, dopo di che saranno in grado di procacciarsi da soli il cibo.\nLe femmine danno alla luce un solo figlio per volta, dopo una gestazione di circa un anno. I maschi raggiungono l'et\u00e0 adulta verso i 5 anni di et\u00e0, mentre le femmine maturano gi\u00e0 a 2 anni."}
{"id": "2097060", "revid": "729019", "url": "https://it.wikipedia.org/wiki?curid=2097060", "title": "Coppa Europa di sci alpino 1998", "text": "La Coppa Europa di sci alpino 1998 fu la 27\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 l'8 dicembre 1997 a Valloire, in Francia, e si concluse il 13 marzo 1998 a Bardonecchia, in Italia; furono disputate 33 gare (7 discese libere, 5 supergiganti, 10 slalom giganti, 11 slalom speciali), in 15 diverse localit\u00e0. L'austriaco Benjamin Raich si aggiudic\u00f2 sia la classifica generale, sia quelle di slalom gigante e di slalom speciale; i suoi connazionali Norbert Holzknecht e Christoph Gruber vinsero rispettivamente quella di discesa libera e quella di supergigante. L'austriaco Stephan Eberharter era il detentore uscente della Coppa generale.\nLa stagione femminile inizi\u00f2 il 7 dicembre 1997 a Piancavallo, in Italia, e si concluse il 13 marzo 1998 a Bardonecchia, ancora in Italia; furono disputate 31 gare (6 discese libere, 6 supergiganti, 9 slalom giganti, 10 slalom speciali), in 13 diverse localit\u00e0. L'austriaca Marianna Salchinger si aggiudic\u00f2 sia la classifica generale, sia quella di discesa libera; la sua connazionale Tanja Schneider vinse quella di supergigante, la svedese Anja P\u00e4rson quella di slalom gigante e la finlandese Henna Raita quella di slalom speciale. La Salchinger era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale"}
{"id": "2097064", "revid": "30610", "url": "https://it.wikipedia.org/wiki?curid=2097064", "title": "Leggings", "text": "I leggings (termine inglese) sono un tipo di indumento aderente, indossato sulle gambe dalle donne e dagli uomini, arrivando a coprire di solito fino al polpaccio. Possono essere usati come calze senza piedi, pantaloni o indumento sportivo, e in base alla composizione dei tessuti possono essere estivi e di conseguenza pi\u00f9 leggeri o invernali e saranno dunque pi\u00f9 pesanti. Spesso sono detti anche pantacollant (meno comunemente pantacalze), ma non sarebbero proprio sinonimi, in quanto i pantacollant sono generalmente di seta o nylon e sono pi\u00f9 trasparenti, quindi non adatti a essere indossati senza una maglia lunga che copra le zone intime..\nNon hanno niente a che vedere con i gambali (due capi separati, indossati uno per gamba) n\u00e9 con i collant (cuciti al piede).\nI leggings non sono assimilabili alla biancheria intima n\u00e9 tantomeno alle calze (come invece accade per calze e collant), ma si tratta di un indumento meno elegante e usato come pantalone.\nOrigine.\nFino alla seconda guerra mondiale erano indossati come protezione sotto i pantaloni, dai soldati in guerra.\nFuseaux.\nNegli anni '50 del XX secolo, lo stilista Emilio Pucci riscopre questo elemento e crea un pantalone affusolato che chiama \"fuseaux\" (da \"fuso\" per la forma che regala alla figura femminile), nel 1960 Pucci lancia i pantaloni \"Viva\" dotati di uno speciale passante elastico che rimane sotto la pianta del piede mantenendo tesa la stoffa.\nCon l'avvento delle fibre elasticizzate, il modello con passante elastico sotto la pianta del piede (detto anche \"staffa\") si diffuse in ambito sportivo soprattutto nello sci, nella danza e nella ginnastica.\nModa.\n\u00c8 solo negli anni settanta che nascono i \"leggings\" come li conosciamo ora, ispirati ai pantaloni \"Capri\" proposti da Pucci ma presentati in una variante aderente e senza piede, su invenzione della stilista Patricia Field.\nSulle passerelle iniziarono a comparire altri tipi di leggings, come quelli della stilista inglese Liza Bruce che nel 1987 lanci\u00f2 la moda anni novanta dei pantaloncini da ciclista per il guardaroba femminile, e dei fuseaux fluorescenti.\nTramontati nel corso degli anni novanta, la casa Max Mara present\u00f2 nel 2006 una collezione di miniabiti abbinati a tacchi alti e leggings neri. Da l\u00ec in poi tutte le case di moda e vari designer li hanno inseriti nelle collezioni, variandone la decorazione: jeans, tinta unita, righe o fiori, black &amp; white, animalier maculati o zebrati, liquid in lattice aderentissimi, glitter con paillettes o colori fluo.\nNegli ultimi anni i leggings sono entrati a far parte della moda maschile, infatti grazie alla loro comodit\u00e0 e versatilit\u00e0 un pubblico maschile sempre pi\u00f9 numeroso sceglie di indossarli anche per via dei benefici.\nComposizione.\nSolitamente sono realizzati in elastam, o in filati misti di nylon e cotone o poliestere, ma esistono anche modelli realizzati in lana o seta.\nNegli ultimi anni ne sono stati prodotti di diversi modelli anche con tessuti particolari che risultano molto lucidi, simili a quelli in lattice.\nDifferenza tra collant e leggings.\nNonostante il nome gergale \"pantacalze\" possa far pensare al nome \"pantyhose\" dato ai collant, collant e leggings sono due cose completamente diverse e di diversa tipologia. "}
{"id": "2097067", "revid": "2232129", "url": "https://it.wikipedia.org/wiki?curid=2097067", "title": "Tragulidae", "text": "I Tragulidi (Tragulidae ) sono una delle dieci famiglie che compongono l'ordine degli Artiodattili. Questi piccoli ungulati sono gli unici membri viventi dell'infraordine Tragulina: ne esistono 10 specie suddivise in tre generi, ma in passato ne sono vissute molte altre, conosciute solamente a partire dai resti fossili. Tutte le specie sono diffuse nelle foreste dell'Asia meridionale e sud-orientale, a eccezione di una che vive nelle foreste pluviali dell'Africa centrale e occidentale. Vivono da soli o in coppia e si nutrono quasi esclusivamente di materia vegetale. A seconda delle specie, i Tragulidi asiatici pesano tra i 700 g e gli 8 kg; le specie pi\u00f9 piccole di questa famiglia sono anche i pi\u00f9 piccoli ungulati del mondo. La specie africana, lo iemosco acquatico, \u00e8 parecchio pi\u00f9 grande, pesando 7-16 kg.\nEtimologia.\nIl termine \"Tragulus\" \u00e8 di origine greca e significa \u00abpiccola capra\u00bb; \u00e8 da ricordare, per l'appunto, che anche il nome di origine francese \"chevrotain\", con cui i traguli sono noti in inglese, significa la stessa cosa.\nSolo la specie africana, per\u00f2, viene sempre chiamata \"chevrotain\". Le specie asiatiche, infatti, presso gli anglosassoni, vengono indicate invariabilmente sia come \"chevrotain\" che come \"mouse-deer\" (\u00abcervi-topo\u00bb), sebbene alcuni autori recenti preferiscano utilizzare il termine \"chevrotain\" per le specie del genere \"Moschiola\" e \"mouse-deer\" per quelle del genere \"Tragulus\". Di conseguenza, tutte le specie con la regione dorsale macchiata o striata sono note come \"chevrotain\" e tutte quelle di colorazione uniforme come \"mouse-deer\".\nIl nome telugu con cui viene indicato il tragulo macchiato indiano \u00e8 \"Jarini Pandi\", che letteralmente vuol dire \u00abcervo-maiale\u00bb; in konkani, invece, la stessa specie \u00e8 detta \"Barinka\".\nIn singalese il tragulo viene chiamato \"meeminna\", \u00abcervo-topo\u00bb. Questo stesso termine \u00e8 divenuto il nome scientifico di una delle specie presenti nello Sri Lanka, il \"Moschiola meminna\", appunto.\nTassonomia.\nOriginariamente, all'interno della famiglia dei Tragulidi venivano riconosciute solamente quattro specie viventi. Nel 2004, sono state riconosciute specie a s\u00e9 stanti due sottospecie di \"Tragulus napu\", \"T. nigricans\" e \"T. versicolor\", e due di \"T. javanicus\", \"T. kanchil\" e \"T. williamsoni\". Nel 2005, lo stesso trattamento \u00e8 stato riservato a due sottospecie di \"Moschiola meminna\", \"M. indica\" e \"M. kathygre\". Dopo questi cambiamenti, il numero totale di specie \u00e8 stato portato a 10:\nBiologia.\nI Tragulidi erano ampiamente diffusi e numerosi tra l'Oligocene (34 milioni di anni fa) e tutto il Miocene (circa 5 milioni di anni fa), ma durante tutto questo periodo di tempo sono rimasti quasi invariati e nell'aspetto ricordano quindi i ruminanti pi\u00f9 primitivi. Hanno uno stomaco con quattro camere, all'interno delle quali vengono fatte fermentare le sostanze vegetali, ma la terza camera \u00e8 poco sviluppata. Sebbene quasi tutte le specie si nutrano esclusivamente di materia vegetale, lo iemosco acquatico cattura occasionalmente anche insetti e granchi e si nutre di carogne, sia di animali terrestri che di pesci. Cos\u00ec come altri ruminanti, i Tragulidi sono privi degli incisivi superiori e partoriscono solo un unico piccolo.\nPer altri aspetti, comunque, ricordano gli Artiodattili non ruminanti, come i Suidi. Tutte le specie sono prive di corna, ma sia maschi che femmine sono muniti di canini allungati. Questi sono particolarmente prominenti nei maschi, dove sporgono da ambo i lati della mandibola, e vengono impiegati nei combattimenti. Hanno zampe corte e sottili che, pur non consentendo una grande agilit\u00e0, conferiscono ai traguli un basso profilo che permette loro di spostarsi velocemente attraverso il fitto fogliame del loro ambiente. Tra le altre caratteristiche dei Tragulidi proprie anche dei Suidi, ricordiamo la presenza di quattro dita per ogni piede, l'assenza di ghiandole odorifere facciali, premolari con corone affilate e comportamento sessuale e copula simili a quelli dei maiali.\nI Tragulidi vivono da soli o in coppia. I piccoli sono svezzati a tre mesi di et\u00e0 e raggiungono la maturit\u00e0 sessuale tra i cinque e i dieci mesi, a seconda della specie. Le cure parentali sono relativamente limitate. Sebbene siano privi delle ghiandole odorifere presenti in quasi tutti gli altri ruminanti, nei Tragulidi \u00e8 presente una ghiandola sul mento grazie al cui secreto comunicano con i propri simili e; lo iemosco acquatico, inoltre, possiede delle ghiandole anali e prepuziali impiegate per marcare il territorio. Il loro territorio \u00e8 relativamente piccolo, dell'ordine di 13-24 ettari, ma di solito i vicini preferiscono ignorarsi a vicenda, piuttosto che mostrare un atteggiamento aggressivo.\nAlcune specie mostrano una straordinaria affinit\u00e0 con l'acqua, rimanendo spesso immerse per lunghi periodi allo scopo di eludere predatori o altri intrusi, e ci\u00f2 ha spinto alcuni a ipotizzare che i Cetacei si siano evoluti proprio a partire da creature amanti dell'acqua simili a piccoli cervi."}
{"id": "2097073", "revid": "1372005", "url": "https://it.wikipedia.org/wiki?curid=2097073", "title": "Nora Gregor", "text": "Biografia.\nNacque a Gorizia (che all'epoca faceva parte dell'impero austro-ungarico) da genitori austriaci. Il 2 dicembre 1937 si spos\u00f2 con il politico Ernst R\u00fcdiger Starhemberg che divent\u00f2 il suo secondo marito. Nel 1938 emigr\u00f2 in Francia attraverso la Svizzera. Durante la seconda guerra mondiale si spost\u00f2 in Argentina e in Cile. Dal principe Starhemberg ebbe un figlio, l'attore e scrittore Heinrich Starhemberg (1934 \u2013 1997), noto con il nome d'arte di Henry Gregor. Mor\u00ec in seguito a una crisi cardiaca a Vi\u00f1a del Mar (Santiago del Cile).\nCarriera.\nNora Gregor recit\u00f2 come attrice cinematografica a partire dagli anni venti. Lavor\u00f2 brevemente a Hollywood durante il primo periodo del cinema sonoro, apparendo nelle versioni in lingua straniera (non inglese) di film come \"The Trial of Mary Dugan\" e \"His Glorious Night\". Il suo ruolo pi\u00f9 famoso sugli schermi fu quello di Christine ne \"La regola del gioco\" un film di Jean Renoir del 1939. La sua ultima apparizione fu per \"La fruta mordida\", un film cileno del 1945."}
{"id": "2097081", "revid": "92723", "url": "https://it.wikipedia.org/wiki?curid=2097081", "title": "Identit\u00e0 segreta", "text": "Identit\u00e0 segreta \u00e8 un'espressione usata nella narrativa quando un personaggio conduce due o pi\u00f9 esistenze separate. Ha quindi un'identit\u00e0 \"vera\", con la famiglia, il lavoro e simili, e una seconda identit\u00e0 che pu\u00f2 essere nota a nessuno o pochi; in alcuni casi pu\u00f2 essere ignota anche a lui.\nAlcuni esempi possono essere le spie come nei film \"True Lies\" o \"\", i supereroi dei fumetti, o nell'ultimo caso persone la cui identit\u00e0 segreta appartiene almeno in parte ad un'altra personalit\u00e0, come il Dr. Jekyll e Mr. Hyde o nella serie TV \"My Own Worst Enemy\". \nL'uso di un'identit\u00e0 segreta ha di solito le seguenti motivazioni:\nNella narrativa o nei fumetti i personaggi sono soliti indossare maschere o costumi, per proteggere la loro vera identit\u00e0. L'uso dell'identit\u00e0 segreta risale all'inizio del XX secolo con i personaggi come La primula rossa, Il ranger solitario e Zorro. Successivamente nei fumetti, con l'avvento dei supereroi, l'uso dell'identit\u00e0 segreta \u00e8 diventato sempre pi\u00f9 comune."}
{"id": "2097082", "revid": "339392", "url": "https://it.wikipedia.org/wiki?curid=2097082", "title": "Trapianto di organi", "text": ""}
{"id": "2097085", "revid": "1305772", "url": "https://it.wikipedia.org/wiki?curid=2097085", "title": "Tuareg (disambigua)", "text": "I Tuareg sono una popolazione africana.\nIl termine pu\u00f2 inoltre riferirsi a:"}
{"id": "2097088", "revid": "124808", "url": "https://it.wikipedia.org/wiki?curid=2097088", "title": "Il ranger solitario", "text": ""}
{"id": "2097091", "revid": "56818", "url": "https://it.wikipedia.org/wiki?curid=2097091", "title": "Migono\u00e8", "text": ""}
{"id": "2097105", "revid": "1444886", "url": "https://it.wikipedia.org/wiki?curid=2097105", "title": "Settore scientifico-disciplinare", "text": "I settori scientifico-disciplinari (s.s.d.) sono una distinzione disciplinare utilizzata nell'Universit\u00e0 in Italia per organizzare l'istruzione superiore.\nStoria.\nAnche se un raggruppamento per aree tematiche esisteva gi\u00e0 dal 1973, i settori vennero introdotti dalla legge 19 novembre 1990, n. 341. I s.s.d. attuali (febbraio 2022) sono stabiliti dal decreto ministeriale 30 ottobre 2015, n. 855, con specifico riferimento all'art. 15 della legge 30 dicembre 2010, n. 240, \"recante norme in materia di organizzazione delle Universit\u00e0, di personale accademico e reclutamento\". Sono in vigore dal 20 novembre 2015, data di pubblicazione sulla Gazzetta Ufficiale della Repubblica Italiana, n. 271.\nClassificazione.\nI settori scientifico-disciplinari sono 370, corrispondenti a 190 settori concorsuali (s.c.), 88 macrosettori concorsuali (m.c.) e 14 aree. Ogni docente delle universit\u00e0 italiane afferisce a un singolo settore.\nI 370 s.s.d. costituiscono 28 raggruppamenti disciplinari (r.d.), ciascuno dei quali \u00e8 in genere contenuto in una sola area, come risulta nella tab. 2. I due s.s.d. del raggruppamento M-EDF appartengono a entrambe le aree 06 e 11 (v. nota alla tab. 1). Tre s.s.d. del raggruppamento ING-IND (i nn. 28, 29 e 30) sono collocati nell'area 08; gli altri nell'area 09.\nTra le 14 aree, 13 contengono pi\u00f9 macrosettori concorsuali (da 2 a 12) e una (04) ne comprende uno solo (04/A\u00a0\u2013 Geoscienze).\nTra gli 88 macrosettori concorsuali, 51 contengono pi\u00f9 settori concorsuali (da 2 a 6). Ciascuno degli altri 37 ne contiene uno solo: in questo caso, le rispettive denominazioni coincidono (23) o presentano leggere variazioni (14).\nUn macrosettore concorsuale (10/N\u00a0\u2013 Culture dell\u2019Oriente e dell\u2019Africa) contiene 2 s.c. numerati in modo anomalo: 10/N1 (che incorpora i s.c. 10/N1 e 10/N2 previsti in precedenza) e 10/N3.\nTra i 190 settori concorsuali, 99 contengono pi\u00f9 settori scientifico-disciplinari (perlopi\u00f9 da 2 a 5; 7 per il 09/A1; 8 per il 10/A1 e per il 10N/3; 15 per il 10/N1). Ciascuno degli altri 91 ne contiene uno solo: in questo caso, le rispettive denominazioni coincidono (82) o presentano leggere variazioni (9).\nIn 8 casi la denominazione dell\u2019unico s.s.d. contenuto nell\u2019unico s.c. di un macrosettore concorsuale \u00e8 identica: 01/B, 05/C, 05/D, 05/F, 07/F, 07/I, 12/A e 12/F. In 2 casi la denominazione varia leggermente sia tra m.c. e s.c. sia tra s.c. e s.s.d.: 05/G e 07/A.\nTra i settori concorsuali, 11 contengono s.s.d. appartenenti a 2 raggruppamenti disciplinari: 08/A2 (ICAR e ING-IND); 09/E4 e 09/G2 (ING-INF e ING-IND) 10/A1 e 10/D4 (L-ANT e L-FIL-LET); 10/D2, 10/E1, 10/G1 e 10/M1 (L-FIL-LET e L-LIN); 11/C2 (M-FIL e M-STO); 11/D2 (M-PED e M-EDF).\nTra i settori scientifico-disciplinari, i 2 del r.d. M-EDF appartengono sia al s.c. 06/N2 sia al s.c. 11/D2 in 2 aree distinte; 3 s.s.d. (FIS/03, FIS/04 e CHIM/12) appartengono ciascuno a 2 diversi s.c. all\u2019interno dello stesso m.c.; 3 s.s.d. (FIS/01, L-FIL-LET/01 e IUS/09) appartengono ciascuno a 2 s.c. distinti all\u2019interno di 2 diversi m.c. nella stessa area.\nLa tab. 3 offre il quadro completo di riferimento. I quattro allegati del D.M. 855/2015 contengono l'elenco dei macrosettori concorsuali, dei settori concorsuali e dei corrispondenti s.s.d. (all. A), le declaratorie dei settori concorsuali (all. B), le regole di corrispondenza tra i macrosettori concorsuali e i settori concorsuali (all. C) e la denominazione in inglese dei s.s.d. (all. D)."}
{"id": "2097109", "revid": "119711906", "url": "https://it.wikipedia.org/wiki?curid=2097109", "title": "Crociera Vianello", "text": "Crociera Vianello \u00e8 un film televisivo italiano del 2008, diretto da Maurizio Simonetti, ricordato per essere stata l'ultima interpretazione di Sandra Mondaini e Raimondo Vianello.\nProduzione.\n\"Crociera Vianello\" \u00e8 una sorta di spin-off della sit-com \"Casa Vianello\", con la quale ha in comune la coppia di protagonisti nonch\u00e9 la casa di produzione, Grundy Italia e RTI.\nIl film \u00e8 stato realizzato con la collaborazione della Film Commission Torino Piemonte.\nLe riprese sono state effettuate a bordo della nave da crociera MSC Orchestra a Genova e a Torino.\nLe musiche sono state realizzate dal maestro Claudio Mattone.\nTrama.\nEstate 2008. I coniugi Vianello, in occasione del loro 46\u00ba anniversario di matrimonio, si imbarcano sulla nave MSC Orchestra per intraprendere una crociera identica a quella fatta dodici anni prima, nell'estate del 1996.\nL\u00ec, Raimondo conosce Angela, una donna che aveva partecipato anche alla crociera del 1996. Angela ora \u00e8 insieme ad un vivace ragazzino di 11 anni, suo figlio Pietro (Marc Tainon). Durante la prima crociera, Angela aveva avuto delle relazioni con ben tre uomini; nove mesi dopo nacque Pietro, e la donna lo ha cresciuto da sola, senza sapere chi fosse il padre. Ora, per\u00f2, Pietro sente la mancanza di una figura paterna, e per questo Angela desidera scoprire chi \u00e8 il padre, per informarlo e farlo conoscere al figlio. Per raggiungere il suo obiettivo, Angela chiede aiuto a Raimondo. Quest'ultimo accetta di aiutarla, ma l'indagine si rivela tutt'altro che facile.\nIntanto, Sandra nota questi continui spostamenti di Raimondo ad ogni tappa del viaggio, e dunque lo segue insieme alla massaggiatrice Nicoletta. Emerge in questo frangente il fatto che Raimondo cerca di rendere possibili dei test del DNA per stabilire la paternit\u00e0. Per via della sua gelosia, Sandra arriva a credere che proprio Raimondo sia il padre di Pietro, anche perch\u00e9 i test, alla fine, non portano al responso sperato. \nAlla fine, Angela riesce con grande fatica a ricordare che le sue relazioni, con tutta probabilit\u00e0 non erano state tre, ma quattro. Il quarto uomo in questione si rivela cos\u00ec quello giusto: madre e padre finiscono per sposarsi in una bella cerimonia, tra i continui battibecchi tra Sandra e Raimondo.\nMessa in onda.\nIl film \u00e8 stato trasmesso in prima visione sabato 13 dicembre 2008 in prima serata su Canale 5 ed ha ottenuto - secondo i dati Auditel - questi risultati:\nDue anni dopo \u00e8 stato poi riproposto su Rete 4 nel pomeriggio del 15 aprile come omaggio a Raimondo Vianello - scomparso quella mattina - e in seconda serata il 21 settembre per ricordare Sandra Mondaini, venuta a mancare quel giorno a cinque mesi di distanza dal marito: sono poi seguite svariate repliche sia sulla stessa rete che su Mediaset Extra."}
{"id": "2097110", "revid": "599013", "url": "https://it.wikipedia.org/wiki?curid=2097110", "title": "Gaetano Berardi", "text": "Biografia.\n\u00c8 nato in Svizzera da padre italiano, originario di Mesoraca (KR), e da madre svizzera. Ha vissuto nel Canton Ticino, a Magliaso, fino all'et\u00e0 di 15 anni.\nCaratteristiche tecniche.\n\u00c8 un terzino destro agile e veloce, bravo nelle diagonali e in fase di anticipo e di chiusura\nCarriera.\nClub.\nLe Giovanili e il Brescia.\nCresciuto nelle giovanili del Malcantone Agno prima e del Lugano poi, nell'estate del 2005 si trasferisce in Italia a Brescia per giocare con la squadra locale. Dopo 2 stagioni disputate nella squadra Primavera delle \"Rondinelle\", Gaetano il 30 giugno 2007 esordisce in Serie B nella partita -Brescia 1-3. La stagione successiva fa parte in pianta stabile della Prima Squadra ma il mister Serse Cosmi lo schiera soltanto in 9 partite di Campionato e 1 di Coppa Italia.\nDalla stagione seguente viene utilizzato con pi\u00f9 frequenza infatti gioca 26 partite della Serie B 2008-2009 e 2 di Coppa Italia. Nella stagione 2009-2010 il mister Iachini lo sceglie come terzino destro titolare della squadra che otterr\u00e0 il 13 giugno 2010 la promozione in Serie A. Il 12 settembre 2010 fa il suo esordio in Serie A, nella partita Brescia- 3-2. Gaetano verr\u00e0 schierato in campo in altre 26 occasioni dimostrandosi all'altezza della massima serie italiana anche se la stagione si concluder\u00e0 malamente per i lombardi a causa della retrocessione in Serie B.\nSampdoria.\nLa stagione seguente Gaetano continua ad essere impiegato negli undici titolari delle \"Rondinelle\" fino a che il 3 gennaio 2012 l'ex mister Iachini lo chiama alla . Fa il suo esordio in blucerchiato il 14 gennaio, nella partita vinta 2-1 in trasferta contro il , offrendo una buona prestazione. La stagione si concluder\u00e0 con la promozione dei \"blucerchiati\" in Serie A, anche se Gaetano non sar\u00e0 uno dei pi\u00f9 importanti artefici della vittoria a causa della forte concorrenza subita da parte di Andrea Rispoli.\nNella stagione successiva, nelle idee della societ\u00e0 dovrebbe partire come riserva di Lorenzo De Silvestri, ma Gaetano si conquista, sin dalla prima giornata di campionato, il posto da titolare come terzino destro, che conserva fino alla diciannovesima giornata durante la quale si fa espellere in modo ingenuo al 31' della gara Juventus-Samp 1-2. Conclude la sua seconda stagione in blucerchiato con 21 presenze in campionato.\nL'anno seguente non riesce ad imporsi e colleziona solamente 5 presenze in campionato.\nLeeds United.\nIl 18 luglio 2014 la Sampdoria comunica di aver ceduto a titolo definitivo al Leeds United i diritti sportivi del calciatore.\nNazionale.\nGaetano vanta 30 presenze nella nazionali giovanili della Svizzera, di cui 20 nell'Under-21. \u00c8 stato convocato per la prima volta nella Nazionale Svizzera Under-21 per la partita del 19 novembre 2008 contro la Grecia finita 1-1. Dall'11 giugno 2011 al 25 giugno prende parte con l'Under-21 elvetica all'Europeo di categoria che ha visto gli svizzeri arrivare secondi alle spalle della Spagna.\nDopo aver accumulato 18 presenze con la maglia dell'Under-21, il 10 agosto 2011 esordisce nelle file della Nazionale maggiore in occasione dell'amichevole contro il Liechtenstein.\nStatistiche.\nPresenze e reti nei club.\n\"Statistiche aggiornate al 18 maggio 2021.\""}
{"id": "2097111", "revid": "1494169", "url": "https://it.wikipedia.org/wiki?curid=2097111", "title": "Antagonista (disambigua)", "text": ""}
{"id": "2097113", "revid": "235834", "url": "https://it.wikipedia.org/wiki?curid=2097113", "title": "Trasfusione di sangue", "text": ""}
{"id": "2097121", "revid": "661526", "url": "https://it.wikipedia.org/wiki?curid=2097121", "title": "Gasoline", "text": "Gasoline (benzina in lingua inglese) pu\u00f2 riferirsi a:"}
{"id": "2097135", "revid": "1573940", "url": "https://it.wikipedia.org/wiki?curid=2097135", "title": "Presbytini", "text": "I Presbytini sono una trib\u00f9 di primati appartenenti alla famiglia dei Cercopitecidi (Cercopithecidae).\nDescrizione.\nSono primati di medie dimensioni dal peso variabile dai dei relativamente piccoli presbiti del genere \"Presbytis\" ai delle specie pi\u00f9 grandi, il cui peso si aggira intorno ai , ad esempio nella nasica (\"Nasalis larvatus\") e nei rinopitechi (\"Rhinopithecus\"). Vivono principalmente sugli alberi e sono dotati di zampe per lo pi\u00f9 lunghe e di una lunga coda che li facilitano nello spostamento da una cima all'altra degli alberi, che spesso avviene saltando. Presso la maggior parte delle cosiddette \u00abscimmie dal naso strano\u00bb (cui fanno parte i generi \"Pygathrix\", \"Rhinopithecus\", \"Nasalis\" e \"Simias\") si riscontra un dimorfismo sessuale particolarmente pronunciato per quanto riguarda le dimensioni corporee. Fanno eccezione i langur duca (\"Pygathrix\"), nei quali maschi e femmine hanno pi\u00f9 o meno dimensioni simili. Nei presbiti del genere \"Trachypithecus\" il dimorfismo sessuale \u00e8 evidente, mentre in quelli del genere \"Presbytis\" \u00e8 generalmente poco sviluppato.\nCos\u00ec come il loro \"sister group\" africano, i colobi (Colobini), i Presbytini si sono adattati a una dieta a base di foglie e altre sostanze vegetali. Il loro muso \u00e8 relativamente corto. La mandibola \u00e8 molto alta e i rami mandibolari si sono fortemente sviluppati per aumentare la pressione masticatoria quando questi animali si cibano di foglie. Lo stomaco \u00e8 grande, multicamerato e popolato di batteri che scompongono la cellulosa.\nTassonomia e distribuzione.\nIn questo gruppo sono compresi sette generi con quasi 60 specie:\nI primi tre generi vengono raggruppati nella sottotrib\u00f9 Presbytina, i cui membri sono noti colloquialmente come langur; gli ultimi quattro generi vengono talvolta indicati in inglese come \"odd-nosed-monkeys\" a causa della struttura in alcuni casi particolare del naso."}
{"id": "2097136", "revid": "1124164", "url": "https://it.wikipedia.org/wiki?curid=2097136", "title": "Pizzo dei Tre Confini", "text": "Il Pizzo dei Tre Confini \u00e8 una montagna delle Alpi alta 2824\u00a0m s.l.m. \u00c8 situato in alta val Seriana, sul lato sud della conca del Lago del Barbellino.\nAccessi.\nPer raggiungerlo dalla via pi\u00f9 breve si parte da Valbondione, in provincia di Bergamo, si prende il sentiero per il rifugio Cur\u00f2, quindi si costeggia il lago del Barbellino fino alla prima cascata sulla destra, dove si prende il Sentiero Naturalistico Antonio Cur\u00f2 che sale a ovest della cascata fino all'imbocco della Valle della Cerviera.\nUna volta saliti per il sentiero che costeggia a ovest la prima cascata si prosegue lungo il sentiero che segue l'avvallamento e sale su per la Valle della Cerviera fino a un secondo salto da superare ma sulla sinistra. A questo punto, seguendo il sentiero di destra si va ai Laghi della Cerviera, mentre proseguendo per il sentiero Cur\u00f2 si giunge, dopo un'altra ripida salita, al bivio per il Pizzo Recastello. Qui si prosegue in direzione del Passo di Bondione. Arrivati al passo, anzich\u00e9 scendere in direzione del Rifugio Nani Tagliaferri si sale lungo il sentiero sotto cresta che, dopo un dislivello di 200 metri, conduce alla vetta.\nLa vetta si pu\u00f2 inoltre raggiungere da Lizzola di Valbondione e, se ben attrezzati, anche dalla Valle del Trobio.\nA dispetto del nome, il pizzo \u00e8 situato interamente in provincia di Bergamo, lungo il crinale che collega il Pizzo Recastello al Monte Gleno. Il nome deriva dal fatto che originariamente questo segnava la linea di demarcazione tra i confini amministrativi di Vilminore di Scalve, Bondione e Lizzola, questi ultimi due raggruppati nel 1927 nell'entit\u00e0 amministrativa di Valbondione."}
{"id": "2097137", "revid": "287204", "url": "https://it.wikipedia.org/wiki?curid=2097137", "title": "Silvio Jos\u00e8 Pereda", "text": ""}
{"id": "2097138", "revid": "83531", "url": "https://it.wikipedia.org/wiki?curid=2097138", "title": "Guanabara", "text": "Guanabara \u00e8 stato il nome dato alla municipalit\u00e0 di Rio de Janeiro dopo che la capitale federale fu spostata a Brasilia nel 1960. Il nome deriva dalla Baia di Guanabara, che bagnava la sua costa orientale.\nStoria.\nNel 1834 la citt\u00e0 di Rio de Janeiro divenne una municipalit\u00e0 e la capitale dell'impero del Brasile. Dopo la proclamazione della repubblica nel 1889, la citt\u00e0 di Rio de Janeiro divenne Distretto Federale e la provincia di Rio de Janeiro divenne stato con Niter\u00f3i come capitale.\nDopo lo spostamenteo della capitale federale a Brasilia nel 1960, la municipalit\u00e0 di Rio de Janeiro divenne lo Stato del Guanabara.\nNel 1975 gli Stati del Guanabara e di Rio de Janeiro si unirono sotto il nome di Rio de Janeiro con la citt\u00e0 di Rio de Janeiro come capitale."}
{"id": "2097141", "revid": "834", "url": "https://it.wikipedia.org/wiki?curid=2097141", "title": "The Pillars of the Earth", "text": ""}
{"id": "2097143", "revid": "767487", "url": "https://it.wikipedia.org/wiki?curid=2097143", "title": "Geroite na Shipka", "text": "Geroite na Shipka, conosciuto anche con la traduzione non ufficiale \"Gli eroi di Shipka\", \u00e8 un film del 1955 diretto da Sergej Vasil'ev.\nParla della battaglia del Passo di Shipka tra russi e turchi durante la guerra turco-russa del 1877-78."}
{"id": "2097146", "revid": "834", "url": "https://it.wikipedia.org/wiki?curid=2097146", "title": "The Modigliani Scandal", "text": ""}
{"id": "2097147", "revid": "287204", "url": "https://it.wikipedia.org/wiki?curid=2097147", "title": "Shendi", "text": "Shendi o Shandi (Arabo: \u0634\u0646\u062f\u064a) \u00e8 una citt\u00e0 del Sudan settentrionale, situata sulla riva orientale del Nilo, 150 km a nord-est della capitale Khartoum. Shendi \u00e8 anche a circa 45 km a sud-est dell'antica citt\u00e0 di Meroe."}
{"id": "2097148", "revid": "767487", "url": "https://it.wikipedia.org/wiki?curid=2097148", "title": "Sh\u00ebngjergj", "text": "Sh\u00ebngjergj (in italiano \"San Giorgio\") \u00e8 una localit\u00e0 del comune di Tirana in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Baldushk, B\u00ebrzhit\u00eb, Dajt, Fark\u00eb, Kashar, Krrab\u00eb, Ndroq, Petrel\u00eb, Pez\u00eb, Vaqarr, Zall Bastar, Zall Herr a costituire la municipalit\u00e0 di Tirana.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2097156", "revid": "300067", "url": "https://it.wikipedia.org/wiki?curid=2097156", "title": "NBA All-Star Weekend 1991", "text": "L'NBA All-Star Weekend 1991, svoltosi a Charlotte, vide la vittoria finale della Eastern Conference sulla Western Conference per 116 a 114.\nCharles Barkley, dei Philadelphia 76ers, fu nominato MVP della partita. Dee Brown, dei Boston Celtics, si aggiudic\u00f2 l'NBA Slam Dunk Contest. Craig Hodges, dei Chicago Bulls vinse per il secondo anno consecutivo l'NBA Three-point Shootout."}
{"id": "2097159", "revid": "834", "url": "https://it.wikipedia.org/wiki?curid=2097159", "title": "Triple", "text": ""}
{"id": "2097161", "revid": "834", "url": "https://it.wikipedia.org/wiki?curid=2097161", "title": "The Key to Rebecca", "text": ""}
{"id": "2097162", "revid": "4711", "url": "https://it.wikipedia.org/wiki?curid=2097162", "title": "NBA All-Star Game 1991", "text": ""}
{"id": "2097163", "revid": "834", "url": "https://it.wikipedia.org/wiki?curid=2097163", "title": "The Man from St. Petersburg", "text": ""}
{"id": "2097169", "revid": "61051", "url": "https://it.wikipedia.org/wiki?curid=2097169", "title": "IAR-93", "text": ""}
{"id": "2097171", "revid": "838137", "url": "https://it.wikipedia.org/wiki?curid=2097171", "title": "Isambard Kingdom Brunel", "text": "Isambard Kingdom Brunel, tra i pi\u00f9 rappresentativi ingegneri vittoriani, fu geniale e versatile progettista civile, tuttora \u00e8 considerato uno degli ingegneri pi\u00f9 innovativi e versatili di ogni tempo avendo realizzato opere memorabili in vari campi dell'ingegneria, tra cui ponti, gallerie, ferrovie e navi.\nAnche se i progetti di Brunel non furono sempre coronati dal successo, tuttavia contenevano sempre soluzioni innovative per problemi di ingegneria insoluti da lungo tempo. Durante la sua breve carriera Brunel consegu\u00ec molti \"primati\" in ingegneria, fra i quali \u00e8 da ricordare la costruzione del transatlantico SS \"Great Britain\", la prima nave oceanica in metallo spinta da eliche e che fu per l'epoca (1843) anche la nave pi\u00f9 grande mai costruita. Un'altra nave progettata da Brunel, la SS \"Great Eastern\", gioc\u00f2 un ruolo significativo nella posa del primo cavo sottomarino sul fondo dell'Atlantico nel 1865.\nBrunel soffr\u00ec per diversi anni di precarie condizioni fisiche prima di soccombere a un ictus all'et\u00e0 di 53 anni. Nel 2002 in un sondaggio fatto dalla BBC per determinare i cento inglesi pi\u00f9 influenti, Isambard Kingdom Brunel si classific\u00f2 secondo dopo Winston Churchill. Nel 2006, ricorrendo il bicentenario della nascita di Brunel, si \u00e8 svolto un importante programma di eventi sotto la sigla \"Brunel 200\" per celebrare la sua vita e le sue opere.\nPrimi anni.\nIsambard Kingdom Brunel, figlio del famoso ingegnere Sir Marc Isambard Brunel e di Sophie Kingdom, nacque il 9 aprile 1806 a Portsmouth dove il padre era impegnato nel dirigere i lavori di fabbricazione di carrucole per la Marina inglese.\nBrunel ebbe un'infanzia felice e il padre gli fece da maestro nei suoi primi anni. Il padre gli insegn\u00f2 il disegno e le tecniche di osservazione a partire dall'et\u00e0 di quattro anni e il giovane Brunel a otto anni conosceva gi\u00e0 la geometria euclidea. Da piccolo impar\u00f2 anche la lingua francese e i principi fondamentali dell'ingegneria; fu anche incoraggiato a disegnare edifici di un certo interesse e a individuare gli eventuali difetti nella loro struttura.\nAll'et\u00e0 di otto anni Brunel fu iscritto nel collegio del Dr. Morell a Hove, dove segu\u00ec i corsi di materie letterarie. Il padre di Brunel era di origine francese e per questo decise che il figlio dovesse avere accesso a una istruzione di alta qualit\u00e0 come quella che aveva goduto da giovane in Francia, di conseguenza Isambard venne iscritto, prima, presso il Collegio di Caen in Normandia e in seguito presso il Lyc\u00e9e Henri-IV di Parigi. Quando Brunel complet\u00f2 nel 1822 i suoi studi presso il Lyc\u00e9e Henri-IV, suo padre lo present\u00f2 come candidato alla rinomata scuola di ingegneria \"\u00c9cole Polytechnique\", ma come straniero non venne ammesso. In seguito, Brunel studi\u00f2 sotto la guida del famoso costruttore di orologi Abraham-Louis Breguet che sottoline\u00f2, in una lettera inviata al padre di Brunel, il potenziale del giovane. Verso la fine del 1822, dopo avere completato il suo apprendistato Brunel rientr\u00f2 in Inghilterra.\nLa galleria del Tamigi.\nIsambard Brunel lavor\u00f2 per diversi anni come assistente tecnico del padre Marc, che era ingegnere capo dei lavori per la costruzione di una galleria sotto il Tamigi. L'ingegnere Marc Isambard Brunel progett\u00f2 un sistema a scudo per la perforazione, questo sistema contribuiva, innanzitutto, a proteggere i lavoratori da possibili frane, tuttavia nella galleria si verificarono degli allagamenti che uccisero diversi minatori e lo stesso giovane Brunel rimase gravemente ferito\nPer l'incidente occorsogli, Brunel dovette abbandonare il cantiere per una lunga convalescenza Gli eventi naturali verificatisi provocarono la sospensione dei lavori nella galleria per diversi anni.\nI ponti.\nIsambard Brunel \u00e8 senz'altro famoso per il ponte sospeso di Clifton a Bristol. Ai tempi della sua costruzione fu il ponte a campata unica pi\u00f9 lungo al mondo, esso presenta una lunghezza di 214 m, una larghezza di 9,5 m e si eleva a 75 metri sopra il fiume. Brunel sottopose quattro progetti alla commissione presieduta da Thomas Telford, ma questi le respinse tutte e propose invece un suo progetto. Una rumorosa presa di posizione dell'opinione pubblica costrinse la commissione giudicatrice a ripetere il concorso, e questa volta vinse Brunel. Successivamente Brunel scrisse al cognato, il politico Benjamin Hawes: \"Di tutte le cose meravigliose che mi \u00e8 capitato di fare, da quando sono sulla faccia della terra, credo che ieri mi sia trovato in una situazione splendida. Infatti, sono riuscito a ottenere l'unanimit\u00e0 in un'assemblea di quindici uomini che litigavano aspramente su di un argomento molto invitante alla contestazione\".\nI lavori per il ponte iniziarono nel 1831 ma vennero sospesi a causa dei moti popolari di Bristol causati dall'arrivo di Sir Charles Wetherell a Clifton. I disordini provocarono l'allontanamento degli investitori e quindi mancanza di soldi per il progetto con conseguente cessazione dei lavori. Brunel non visse abbastanza per vedere il ponte finito, tuttavia i suoi colleghi e ammiratori della Institution of Civil Engineers ritennero che quell'opera poteva essere il monumento commemorativo di Brunel e infatti iniziarono a raccogliere nuovi fondi e a completare il progetto. I lavori ripresero nel 1862 e furono completati nel 1864, cinque anni dopo la morte di Isambard Brunel. Il ponte, tuttora in funzione, \u00e8 attraversato da oltre quattro milioni di veicoli all'anno.\nBrunel progett\u00f2 molti ponti ferroviari, fra i quali sono da ricordare il \"Royal Albert Bridge\" sul fiume Tamar a Saltash vicino a Plymouth, un insolito ponte in legno vicino a Bridgwater, il Windsor Railway Bridge e il Maidenhead Railway Bridge sul Tamigi nel Berkshire. Questo ponte \u00e8 ancora utilizzato da treni che sono circa dieci volte pi\u00f9 pesanti di quelli che Brunel aveva preventivato dovessero utilizzare i suoi ponti.\nNel 1845, venne aperta una passerella sospesa sul Tamigi vicino alla Charing Cross railway station. Questa passerella venne sostituita nel 1859 da un nuovo ponte ferroviario e le catene di sospensione vennero utilizzate per completare il ponte sospeso di Clifton.\nLungo tutta la sua carriera di ingegnere ferroviario, ma soprattutto con la South Devon Railway Company e la Cornwall Railways per le quali era necessario fare lavori in economia e le cui tratte attraversavano terreni montuosi, Brunel fece ampio uso di legname per la costruzione di solidi viadotti; che con gli anni, per\u00f2, dovettero essere sostituiti perch\u00e9 era diventata antieconomica la fornitura di pini del Baltico.\nNel 1855 Brunel progett\u00f2 il Royal Albert Bridge per le ferrovie della Cornovaglia, dopo che il Parlamento inglese bocci\u00f2 il progetto di un traghetto ferroviario che doveva prestare servizio attraverso l'estuario di Hamoaze - dove sboccano i fiumi Tamar, Tavy e Lynher. Il ponte \u00e8 costituito da due campate principali di 139 m e 30 m sopra il livello medio di alta marea e in pi\u00f9 da diciassette campate molto pi\u00f9 piccole di accesso dai due capi del ponte. Il ponte venne inaugurato dal principe Alberto, consorte della regina Vittoria, il 2 maggio 1859 e fu completato nell'anno della morte di Brunel.\nMolti dei ponti costruiti da Brunel per la Great Western Railway vanno incontro a demolizione a causa della elettrificazione della linea. Il County Council del Buckinghamshire ha cercato di trovare altre soluzioni per salvare i rimanenti nove ponti della linea.\nLa \"Great Western Railway\".\nAi tempi di Isambard Brunel cominci\u00f2 ad affermarsi l'uso della ferrovia come importante strumento di trasporto delle merci, per questo il giovane ingegnere si fece prendere dall'interesse per le costruzioni di linee e ponti ferroviari.\nNel 1833, prima del completamento della galleria del Tamigi, Brunel fu nominato ingegnere capo della Great Western Railway, una delle meraviglie dell'epoca vittoriana, che collegava Londra a Bristol e in seguito a Exeter. La compagnia ferroviaria fu fondata a Bristol nel 1833 e venne riconosciuta giuridicamente con una legge del Parlamento nel 1835. Brunel sognava che i passeggeri potessero comprare un biglietto alla stazione Paddington di Londra e quindi viaggiare fino a New York passando dal treno della Great Western Railway al piroscafo \"Great Eastern\" in partenza dal porto di Neyland nel Galles. Brunel controll\u00f2 personalmente l'intera lunghezza della tratta fra Londra e Bristol.\nBrunel prese due controverse decisioni: usare uno scartamento ferroviario largo (2\u00a0140\u00a0mm) che riteneva sarebbe stato pi\u00f9 adatto per elevate velocit\u00e0 e scegliere per la linea un percorso che passava a nord di Marlborough Downs\u2014una zona priva di citt\u00e0 importanti, pur offrendo potenziali collegamenti con Oxford e Gloucester\u2014e quindi seguire il corso del Tamigi fino a Londra. La sua decisione di utilizzare lo scartamento largo suscit\u00f2 controversie in quanto quasi tutte le linee ferroviarie britanniche usavano lo scartamento ferroviario standard. Brunel rispose alle critiche sostenendo che la sua era una decisione che si rifaceva al tipo di binario per carrelli da miniera considerato da George Stephenson prima ancora di effettuare il primo trasporto passeggeri. Brunel dimostr\u00f2 sia attraverso calcoli sia con una serie di prove che lo scartamento largo era la dimensione ottimale per ottenere velocit\u00e0 pi\u00f9 elevate e un viaggio pi\u00f9 sicuro e confortevole per i passeggeri. Inoltre lo scartamento largo consentiva il passaggio di carri merci pi\u00f9 larghi e quindi una maggiore capacit\u00e0 di trasporto.\nBasandosi sull'esperienza acquisita da Brunel nella costruzione della galleria del Tamigi, la Great Western consegu\u00ec una serie di notevoli successi\u2014costruzione di viadotti, stazioni appositamente progettate e grandi gallerie tra cui il Box Tunnel, che passa attraverso la Box Hill nel Wiltshire e che all'epoca era la galleria ferroviaria pi\u00f9 lunga al mondo. Vi \u00e8 un aneddoto sul Box Tunnel secondo il quale la galleria sarebbe stata deliberatamente orientata da Brunel in modo che il 9 aprile, giorno del suo compleanno, il sole che sorge sia visibile attraverso la galleria. Su questa possibilit\u00e0 ci sono state varie prese di posizione, pro e contro, comunque Angus Buchanan ha scritto (2006, p.\u00a0226):\n\"...Io non ho trovato alcuna prova documentale circa la tanto ripetuta storia che Brunel alline\u00f2 il Box Tunnel in modo che la luce del sole nascente ci passi attraverso nel giorno del suo compleanno, anche se un attento esame dimostra che potrebbe davvero accadere resta il fatto che \u00e8 certamente un affascinante aneddoto\".\nIl primo gruppo di locomotive ordinate da Brunel secondo le sue precise indicazioni si rivelarono insoddisfacenti, a parte la North Star. Il ventenne Daniel Gooch venne nominato sovrintendente del settore locomotive. Brunel e Gooch scelsero di localizzare le officine presso il villaggio di Swindon nel punto in cui verso est la linea ferroviaria saliva gradualmente verso Londra, mentre verso ovest vi era una ripida discesa verso il corso del fiume Avon a Bath nel Somerset.\nL'iniziativa imprenditoriale di Brunel accese gli interessi dei britannici amanti della tecnica e ben presto egli divenne uno degli uomini pi\u00f9 famosi dell'Inghilterra.\nDopo la morte di Brunel venne deciso che lo scartamento standard (1\u00a0435\u00a0mm) doveva essere utilizzato per tutte le linee ferroviarie inglesi. Nonostante che la Great Western Railway sostenesse che il suo scartamento fosse il migliore fu deciso di usare lo scartamento standard di Stephenson, soprattutto perch\u00e9 questo era ormai usato in gran parte del Paese. Tuttavia nel maggio del 1892, quando venne abolito lo scartamento largo, la Great Western aveva gi\u00e0 provveduto a mettere in opera il duplice scartamento mediante una linea a tre rotaie nella quale le due rotaie esterne consentivano lo scartamento largo mentre una delle rotaie esterne insieme alla rotaia interna consentivano lo scartamento standard. Nella stazione gallese di Neyland capolinea dell Great Western Railway le sezioni di rotaie a scartamento largo vengono usate come corrimano sulle banchine del porto e sono esposti dei pannelli che descrivono i vari episodi della vita di Brunel. Vi \u00e8 anche una gigantesca statua raffigurante Brunel che tiene in una mano un piroscafo e nell'altra una locomotiva.\nL'attuale stazione di Paddington venne progettata da Brunel e inaugurata nel 1854. Esempi di suoi progetti per stazioni pi\u00f9 piccole della Great Western e di linee associate che sono ancor oggi usate includono le stazioni di Mortimer, di Charlbury, di Bridgend e di Culham. Esempi di stazioni con pensiline in legno sono quelli di Frome e di Kingswear.\nLa \"stramberia atmosferica\" di Brunel.\nPur se in definitiva un insuccesso, un altro interessante uso delle innovazioni tecnologiche da parte di Brunel fu l'applicazione del sistema delle strade ferrate a propulsione atmosferica. Sulla linea della South Devon Railway Company, una tratta aggiunta dalla GWR a partire da Exeter verso Plymouth, i treni invece di utilizzare le locomotive erano mossi con il sistema brevettato da Clegg e Samuda che consisteva in un tubo situato lungo i binari e da stazioni di pompaggio e aspirazione dell'aria dalla condotta.\nLa tratta fra Exeter e Newton venne completata con stazioni di pompaggio, dalle caratteristiche ciminiere quadrate, dislocate ogni due miglia. I treni potevano toccare una velocit\u00e0 di circa 109\u00a0km/h. Tubi da 381\u00a0mm erano usati nei tratti pianeggianti, mentre nei tratti a pendenza pi\u00f9 ripida i tubi erano da 559\u00a0mm.\nLa tecnologia di questo sistema richiedeva l'uso di flange di cuoio per sigillare le condotte dell'aria. Gli oli naturali che imbibivano il cuoio erano per\u00f2 eliminati dall'aria compressa rendendo il cuoio vulnerabile all'acqua e facendolo marcire. A causa di questi problemi, durante l'inverno del 1847, il cuoio congel\u00f2. Il tentativo di mantenerlo morbido usando il sego fall\u00ec per la presenza di ratti che mangiavano le flange. Il sistema ad aria compressa dur\u00f2 meno di un anno, dal 1847 (le sperimentazioni iniziarono a settembre; il servizio fu operativo dal febbraio 1848) al 10 settembre 1848. Il deterioramento delle valvole dovuto alla reazione chimica fra tannini del cuoio e il ferro dei tubi port\u00f2 all'abbandono definitivo del progetto poich\u00e9 il costo stimato per le riparazioni (25\u00a0000 sterline del tempo) fu considerato proibitivo.\n\u00c8 stato detto che l'intero progetto fu un costoso fiasco; tuttavia a favore di Brunel, \u00e8 stato sottolineato il fatto che egli ebbe il coraggio di porre fine all'impresa invece di continuare incorrendo in sempre pi\u00f9 pesanti costi.\nI bilanci della SDR nel 1848 dicono che la propulsione atmosferica costava tre scellini e un penny per miglio rispetto allo scellino e quattro penny per miglio della trazione a vapore. Ancora oggi si possono vedere un certo numero di stazioni di pompaggio della South Devon Railway, inclusa quella di Totnes (classificata nel 2007 come monumento di importanza nazionale per evitarne la demolizione) e quella di Starcross, alla foce dell'Exe, che rappresenta un promemoria della ferrovia a propulsione atmosferica, ricordato anche nel nome del pub locale.\nNavigazione transatlantica.\nNel 1835, prima dell'avvio della Great Western Railway, Brunel propose di estendere la sua rete di trasporti mediante navi in partenza da Bristol dirette attraverso l'Atlantico a New York. La Great Western Steamship Company venne fondata a tale scopo da Thomas Guppy. Si discusse molto se fosse commercialmente valido l'uso di un piroscafo per effettuare viaggi cos\u00ec lunghi. Gli sviluppi tecnologici a partire dal 1830\u2014compresa l'invenzione del condensatore di superficie, che permise di utilizzare nelle caldaie l'acqua ricavata dal vapore emesso dalle ciminiere della nave-consentirono di fare viaggi il pi\u00f9 possibile lunghi, ma era opinione comune che una nave non avrebbe potuto trasportare sufficiente combustibile per il viaggio e avere allo stesso tempo stive capienti per le merci. Brunel formul\u00f2 la teoria secondo cui il carico che una nave poteva trasportare era tre volte superiore alle sue dimensioni, mentre la resistenza incontrata nell'acqua dalla nave mentre viaggiava era soltanto due volte pi\u00f9 grande delle dimensioni della nave. Ci\u00f2 voleva dire che lo spostamento di una nave pi\u00f9 grande avrebbe richiesto in proporzione meno combustibile di una nave pi\u00f9 piccola. Per verificare questa teoria, Brunel si offr\u00ec di lavorare gratuitamente per la Great Western Steamship Company, che lo ammise nella commissione per la costruzione delle navi e lo incaric\u00f2 di progettare la sua prima nave, la \"Great Western\".\nQuando la \"Great Western\" venne costruita era lunga 72 m e aveva una chiglia di 76 m. La nave fu costruita principalmente in legno ma Brunel aggiunse bulloni e rinforzi diagonali in ferro per rinforzare la chiglia. Oltre alla propulsione con ruota a pale, la nave aveva una elica e sei alberi per la velatura. La \"Great Western\" part\u00ec per il suo viaggio inaugurale da Avonmouth vicino a Bristol, diretta a New York l'8 aprile 1838 con un carico di 610 t di carbone, merci varie e sette passeggeri. Brunel non pot\u00e9 partecipare al viaggio a causa di una ferita riportata durante un incendio scoppiato a bordo della nave che tornava da Londra dopo una messa a punto. La traversata dell'Atlantico dur\u00f2 quindici giorni e cinque ore e la nave entr\u00f2 in porto con ancora 200 tonnellate di carbone, a riprova che i calcoli di Brunel erano esatti. La Great Western aveva dimostrato la possibilit\u00e0 di un servizio commerciale transatlantico con piroscafi e per questo la Great Western Steamship Company decise di usarla per un servizio regolare tra Bristol e New York dal 1838 al 1846. La \"Great Western\" comp\u00ec 64 traversate e fu la prima nave a vincere il Nastro Azzurro con il tempo di traversata verso est di 12 giorni e 6 ore. Il servizio fu un successo commerciale tale da richiedere la costruzione di una nave gemella che venne affidata a Brunel.\nBrunel si convinse della superiorit\u00e0 delle navi con propulsione a elica a quella con ruote a pale. Dopo i test condotti a bordo dell'\"Archimede\", un rimorchiatore a vapore con propulsione a elica, Brunel utilizz\u00f2 un'elica a sei pale nella costruzione della SS \"Great Britain\" che venne varata nel 1843.\nLa SS \"Great Britain\" \u00e8 considerata la prima nave moderna, nel senso che essa fu costruita in metallo anzich\u00e9 in legno, era spinta da un motore anzich\u00e9 da remi o vele e la propulsione era a elica anzich\u00e9 con ruota a pale.\nNel 1852 Brunel pass\u00f2 alla costruzione di una terza nave, ancor pi\u00f9 grande delle precedenti e destinata ai viaggi per l'India e l'Australia. La \"SS Great Eastern\" (per le sue dimensioni fu soprannominata il \"Leviatano\") venne costruita con una tecnologia all'avanguardia per i suoi tempi: lunga circa 210 m, arredata in modo lussuoso, poteva trasportare pi\u00f9 di 4\u00a0000 passeggeri. La \"Great Eastern\" era in grado di navigare andata e ritorno da Londra a Sydney senza alcuno scalo per rifornimenti (dato che gli ingegneri dell'epoca ritenevano, sbagliando, che l'Australia non avesse riserve di carbone). Purtroppo, come molti dei progetti ambiziosi di Brunel, la nave ben presto a causa di una serie di problemi tecnici sfor\u00f2 i preventivi di spesa e non rispett\u00f2 le prenotazioni. L'insuccesso commerciale della \"Great Eastern\" fu dovuto al fatto che le innovazioni tecnologiche messe in atto da Brunel non trovarono corrispondenza nelle condizioni economiche e industriali dell'epoca.\nLa \"Great Eastern\" venne costruita presso i cantieri Napier di John Scott Russell a Londra e dopo due viaggi di prova nel 1859, fece il suo viaggio inaugurale il 17 giugno 1860 partendo da Southampton per New York. Pur venendo meno al suo scopo di nave passeggeri, la Great Eastern trov\u00f2 un ruolo come nave posacavi. Sotto il comando del capitano Sir James Anderson, la \"Great Eastern\" fu essenziale per la posa del primo cavo sottomarino telegrafico che permise le telecomunicazioni fra Europa e USA.\nGuerra di Crimea.\nNel 1854 la Gran Bretagna era impegnata nella guerra di Crimea e come Ospedale militare veniva usata Caserma Selimiye, una vecchia costruzione sita nel quartiere \u00dcsk\u00fcdar di Istanbul. A causa delle precarie condizioni igieniche dell'ospedale, i feriti contraevano varie malattie quali colera, dissenteria e tifo, per questo Florence Nightingale invi\u00f2 un appello al quotidiano The Times affinch\u00e9 sollecitasse il governo a trovare una soluzione.\nBrunel in quel periodo era impegnato nella costruzione della \"Great Eastern\", tuttavia nel febbraio del 1855 accett\u00f2 l'incarico di progettare e costruire per il Dipartimento della Guerra un ospedale prefabbricato da spedire in Crimea per essere l\u00ec installato. In cinque mesi egli progett\u00f2, costru\u00ec e sped\u00ec dei prefabbricati in legno e tela, fornendo una completa assistenza in materia di trasporto e installazione degli impianti. I prefabbricati vennero successivamente assemblati nei pressi dell'ospedale di \u00dcsk\u00fcdar gestito dalla Nightingale, nella zona di Renkioi non affetta da malaria.\nNei progetti di Brunel era al primo posto tutto ci\u00f2 che concerneva l'igiene: l'accesso ai servizi igienico-sanitari, l'aerazione, il drenaggio e rudimentali controlli della temperatura. Questi accorgimenti vennero salutati come un grande successo, alcune fonti riportavano che dei circa 1\u00a0300 pazienti trattati nella struttura ospedaliera temporanea di Renkioi, solo 50 morirono. Nell'ospedale di \u00dcsk\u00fcdar, invece, i decessi erano dieci volte superiori. La stessa Nightingale si riferiva ai prefabbricati di Brunel chiamandoli \"quelle magnifiche baracche\". La pratica delle costruzioni di ospedali con moduli prefabbricati si \u00e8 usata fino al giorno d'oggi: un esempio \u00e8 il Bristol Royal Infirmary.\nVita privata.\nIl 5 luglio 1836 Brunel spos\u00f2 Mary Elizabeth Horsley, la figlia maggiore del compositore e organista William Horsley. Essi misero casa in Duke Street a Londra.\nNel 1843, mentre eseguiva un gioco di illusionismo per divertire i suoi figli, Brunel accidentalmente inal\u00f2 una moneta che si incastr\u00f2 nella trachea. Non essendo riuscito a liberarlo con uno speciale tipo di pinze, alla fine su suggerimento di suo padre Brunel venne legato a un'asse e capovolto a testa in gi\u00f9, di modo che la moneta venne espulsa. Brunel si riprese dall'incidente stando a Teignmouth, e gli piacque tanto la zona che acquist\u00f2 un terreno a Torquay, nel Devonshire. Qui Brunel progett\u00f2 di costruire la sua casa con giardini per gli anni della vecchiaia. Sfortunatamente egli non vide completato il suo progetto perch\u00e9 la morte lo colse prematuramente.\nBrunel, gran fumatore, ricevette una diagnosi di malattia di Bright, un tipo di nefrite, e soffr\u00ec d'infarto il 5 settembre 1859, poco prima del primo viaggio della \"Great Eastern\" a New York. Mor\u00ec dieci giorni dopo all'et\u00e0 di 53 anni e fu sepolto al Kensal Green Cemetery di Londra.\nLasci\u00f2 la moglie Mary e i tre figli Isambard Brunel Junior (1837\u20131902), Henry Marc Brunel (1842\u20131903) e Florence Mary Brunel (1847\u20131876).\nRetaggio.\nBrunel, famoso ingegnere gi\u00e0 ai suoi tempi, resta ancora molto stimato ai nostri giorni, come viene evidenziato dai numerosi monumenti a lui dedicati. Ci sono statue a Temple (vedi foto) e alla Brunel University, a Bristol, a Saltash, a Swindon, a Milford Haven, a Neyland, e alla stazione Paddington. L'albero di gabbia della \"Great Eastern\" viene usato come pennone all'ingresso di Anfield, il campo del Liverpool Football Club.\nPortano il nome di Brunel\nun centro commerciale a Bletchley, Milton Keynes, e varie strade di Exeter: Isambard Terrace, Kingdom Mews, Brunel Close. Vi \u00e8 un laboratorio di ingegneria che porta il suo nome presso la Universit\u00e0 di Plymouth.\nMolti dei ponti costruiti da Brunel sono ancora oggi in uso, resistendo alla prova del tempo. La \"Brunel Engine House\" a Rotherhithe, che una volta ospitava i motori per azionare le pompe usate per estrarre acqua durante la costruzione della galleria del Tamigi, oggi ospita il \"Brunel Museum\" dedicato ai progetti degli ingegneri, padre e figlio, Marc e Isambard Kingdom Brunel. Molti dei documenti originali di Brunel e dei suoi progetti si trovano nella \"raccolta Brunel\" presso l'Universit\u00e0 di Bristol.\nA Brunel si deve la trasformazione di Swindon in una delle citt\u00e0 a maggior crescita demografica ed economica nell'Europa del 1800. La scelta da parte di Brunel di detta localit\u00e0 per la fabbrica di locomotive della Great Western Railway comport\u00f2 la necessit\u00e0 di alloggi per i lavoratori e di conseguenza la costruzione di ospedali, chiese e complessi residenziali che diedero vita a quello che oggi \u00e8 chiamato \"Railway Village\". Secondo alcune fonti l'aggiunta da parte di Brunel di strutture ricreative, di ospedali e cliniche per i suoi lavoratori diede lo spunto ad Aneurin Bevan per la creazione del Servizio Sanitario Nazionale inglese. L'ospedale attuale di Swindon \u00e8 chiamato \"Great Western Hospital\" e contiene il centro di riabilitazione \"Brunel Treatment Centre\".\nNel 2006, la Zecca Reale ha coniato due monete da \u00a3 2 per \"celebrare il 200\u00ba anniversario di Isambard Kingdom Brunel e dei suoi successi tecnologici\". La prima moneta ritrae Brunel con una sezione del Royal Albert Bridge, la seconda mostra la copertura della Paddington Station. Le Poste hanno emesso una serie di francobolli commemorativi. In occasione del 100\u00ba anniversario del Royal Albert Bridge, le parole \"I.K. BRUNEL ENGINEER 1859\" furono incise ai due capi del ponte a ricordo del suo duraturo retaggio.\nNel 2013 il cantautore Sting racconta di Brunel nel brano \"Ballad of the Great Eastern\", pubblicato nell'album The Last Ship."}
{"id": "2097174", "revid": "71433", "url": "https://it.wikipedia.org/wiki?curid=2097174", "title": "On Wings of Eagles", "text": ""}
{"id": "2097177", "revid": "1494169", "url": "https://it.wikipedia.org/wiki?curid=2097177", "title": "Avaglio", "text": ""}
{"id": "2097178", "revid": "119397356", "url": "https://it.wikipedia.org/wiki?curid=2097178", "title": "Rigas Feraios", "text": "Biografia.\nNato e cresciuto a Feres (oggi parte del neocostituito comune di Rigas Feraios, chiamato cos\u00ec in onore suo), un piccolo borgo della Tessaglia (nell'allora Grecia ottomana), da una benestante famiglia di probabile origine arumena e nativa del vicino paese - a stragrande maggioranza arumena peraltro - di Velestino (gli avi paterni dello scrittore erano poi originari di Perivoli, nella Macedonia Occidentale, anch'esso un modesto toponimo a maggioranza arumena tra l'altro), Feraios fu vittima delle lotte per l'indipendenza della Grecia dall'impero ottomano e precursore della Guerra d'indipendenza greca, scrisse le proprie opere in greco demotico invece che in katharevousa. Risvegli\u00f2 il fervore patriottico dei suoi contemporanei e, con i suoi poemi, gett\u00f2 le basi per la creazione della lingua greca moderna.\nFu membro della Massoneria. \nTradito da Demetrios Oikonomos Kozanites, uomo d'affari greco, Rigas fu catturato dagli austriaci a Trieste mentre cercava di raggiungere Napoleone Bonaparte a Venezia. Consegnato agli alleati Ottomani, fu torturato e poi strangolato, per impedire il tentativo di liberazione progettato dal suo amico Osman Pasvandoglu. Le sue ultime parole sono riportate come segue:\nIl suo corpo fu gettato nel Danubio. Celebrato come eroe nazionale della Grecia, Rigas \u00e8 rappresentato sulle monete da 10 centesimi di euro."}
{"id": "2097181", "revid": "1305772", "url": "https://it.wikipedia.org/wiki?curid=2097181", "title": "Lie Down with Lions", "text": ""}
{"id": "2097187", "revid": "30445", "url": "https://it.wikipedia.org/wiki?curid=2097187", "title": "Alb\u00e8res", "text": ""}
{"id": "2097189", "revid": "834", "url": "https://it.wikipedia.org/wiki?curid=2097189", "title": "Night Over Water", "text": ""}
{"id": "2097190", "revid": "834", "url": "https://it.wikipedia.org/wiki?curid=2097190", "title": "A Dangerous Fortune", "text": ""}
{"id": "2097194", "revid": "834", "url": "https://it.wikipedia.org/wiki?curid=2097194", "title": "A Place Called Freedom", "text": ""}
{"id": "2097195", "revid": "1226", "url": "https://it.wikipedia.org/wiki?curid=2097195", "title": "Santuario di Monte Berico", "text": ""}
{"id": "2097196", "revid": "164044", "url": "https://it.wikipedia.org/wiki?curid=2097196", "title": "Nazionale Under-21 di calcio della Norvegia", "text": "La Nazionale norvegese di calcio Under-21, i cui calciatori sono soprannominati \"U21-landslaget\", \u00e8 la rappresentativa calcistica Under-21 della Norvegia ed \u00e8 posta sotto l'egida della Norges Fotballforbund. L'attivit\u00e0 di questa selezione si sviluppa in cicli biennali nei quali, attraverso un girone di qualificazione, l'obiettivo \u00e8 di partecipare all'Europeo Under-21 che si tiene ogni due anni. Nella gerarchia delle Nazionali calcistiche giovanili norvegesi \u00e8 posta prima della Nazionale Under-20. L'Under-21 \u00e8 la principale risorsa cui attinge la Nazionale A: \u00e8 consuetudine che i migliori giovani che vi si sono resi protagonisti vengano chiamati a integrarsi nella Nazionale maggiore, fino a diventarne spesso titolari e giocatori cardine.\nDal 2014, \u00e8 allenata da Leif Gunnar Smerud.\nConvocazione pi\u00f9 recente.\nDi seguito \u00e8 riportata la lista dei convocati per le sfide valide per le qualificazioni al campionato europeo 2023 da disputarsi contro ed , rispettivamente in data 8 e 12 ottobre 2021.\n\"Statistiche aggiornate al 16 novembre 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nGiocatori eleggibili.\nLista dei calciatori eleggibili per il campionato europeo 2021 precedentemente convocati in Under 21.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "2097198", "revid": "1226", "url": "https://it.wikipedia.org/wiki?curid=2097198", "title": "Stile palladiano", "text": ""}
{"id": "2097199", "revid": "767487", "url": "https://it.wikipedia.org/wiki?curid=2097199", "title": "Apostol Karamitev", "text": "Biografia.\nFin\u00ec di studiare recitazione sotto la guida di Boyan Danovski e successivamente si specializz\u00f2 a Mosca, San Pietroburgo, Praga e Varsavia. Il suo debutto avvenne in \"Utro nad Rodinata\" (\"Dawn Over the Fatherland\") nel 1951. Recit\u00f2 inoltre per Sergej Vasil'ev in \"Geroite na Shipka\" del 1955, film che and\u00f2 a Cannes. L'anno dopo, nel 1956, recit\u00f2 in \"Tova se sluchi na ulitzata\" e la sua interpretazione gli valse il premio onorario al Festival internazionale del cinema di Karlovy Vary dello stesso anno.\nTuttavia il suo ruolo pi\u00f9 famoso \u00e8 forse quello dei fratelli gemelli Radosvet e Radostin nel classico bianco e nero \"Lyubimetz 13\" (\"Favourite #13\") del 1958.\nMor\u00ec prematuramente a cinquant'anni durante le riprese del film \"Svatbite na Yoan Asen\" (\"The Weddings of King Yoan Asen\"), in cui interpretava il protagonista Yoan Asen; cos\u00ec Kosta Conev, che gi\u00e0 interpretava suo fratello, dovette impersonare entrambi i ruoli e terminare il progetto."}
{"id": "2097208", "revid": "1543377", "url": "https://it.wikipedia.org/wiki?curid=2097208", "title": "MHC Martin", "text": "Il MHC Martin, \u00e8 una squadra di hockey su ghiaccio di Martin, in Slovacchia. La squadra milita nell'Extraliga, il massimo campionato slovacco.\nStoria.\nIl club \u00e8 stato fondato nel 1932 e dal 1933 ha militato nelle divisioni inferiori del campionato di hockey su ghiaccio cecoslovacco, perlopi\u00f9 nella seconda divisione.\nDopo lo scioglimento della Cecoslovacchia, nel 1993 il Martin entr\u00f2 nell'Extraliga, e il terzo posto conquistato al termine di quella stagione \u00e8 il miglior risultato conseguito in campionato. Retrocesse poi dopo la stagione 1999-2000, ma fu nuovamente promossa nel 2005.\nNel 2007-2008 giunse terza nella regular season, guadagnando cos\u00ec la qualificazione alla IIHF Continental Cup 2008-2009, che la squadra si \u00e8 aggiudicata."}
{"id": "2097211", "revid": "93556", "url": "https://it.wikipedia.org/wiki?curid=2097211", "title": "NBA All-Star Weekend 1992", "text": "L'NBA All-Star Weekend 1992, svoltosi a Orlando, vide la vittoria finale della Western Conference sulla Eastern Conference per 153 a 113.\nMagic Johnson, dei Los Angeles Lakers, fu nominato MVP della partita. Cedric Ceballos, dei Phoenix Suns, si aggiudic\u00f2 l'NBA Slam Dunk Contest. Craig Hodges, dei Chicago Bulls vinse per il terzo anno consecutivo l'NBA Three-point Shootout."}
{"id": "2097212", "revid": "287204", "url": "https://it.wikipedia.org/wiki?curid=2097212", "title": "Sekondi-Takoradi Stadium", "text": "Sekondi-Takoradi Stadium \u00e8 uno stadio di Sekondi-Takoradi, Ghana. \u00c8 utilizzato soprattutto per le partite di calcio ed \u00e8 usato per le partite del Sekondi Hasaacas FC. Ha ospitato alcune partite nel corso della Coppa delle Nazioni Africane 2008. Lo stadio ha una capacit\u00e0 di 20.000 persone e ha aperto nel 2008."}
{"id": "2097213", "revid": "4711", "url": "https://it.wikipedia.org/wiki?curid=2097213", "title": "NBA All-Star Game 1992", "text": ""}
{"id": "2097217", "revid": "1543377", "url": "https://it.wikipedia.org/wiki?curid=2097217", "title": "Andr\u00e9s de Urdaneta", "text": "Partecip\u00f2 alle spedizioni di Garc\u00eda Jofre de Loa\u00edsa e Miguel L\u00f3pez de Legazpi e tracci\u00f2 la principale rotta marina tra Filippine e Acapulco, conosciuta come \"Rotta di Urdaneta\".\nUrdaneta prese parte alla sfortunata spedizione di Garc\u00eda Jofre de Loa\u00edsa ordinata da Carlo V per tentare di colonizzare le Isole Molucche su cui i portoghesi cercavano di imporre il loro controllo. La spedizione, che comprendeva 7 navi, salp\u00f2 da La Coru\u00f1a il 24 luglio 1525. Dopo vari contrattempi avvenuti nello Stretto di Magellano e dopo la perdita di 6 navi, nell'ottobre del 1526 l'equipaggio, sotto il comando di Carquizano, riusc\u00ec ad arrivare a Mindanao a bordo della \"Santa Maria de la Victoria\". Da qui il viaggio prosegu\u00ec verso le Isole Molucche dove gli spagnoli fondarono il forte di Tidore. Re Carlo V il 22 aprile del 1529 firm\u00f2 il Trattato di Saragozza con il quale vendette i diritti sulle Isole Molucche al Portogallo in cambio di un risarcimento monetario. Urdaneta rimase nelle isole per circa nove anni durante i quali studi\u00f2 le stelle, le correnti marine e i venti, annotando le proprie conclusioni in diari e mappe.\nLasci\u00f2 le isole il 15 febbraio del 1535 ed attracc\u00f2 a Lisbona il 26 giugno del 1536. Al suo arrivo i portoghesi requisirono tutti i suoi appunti e studi poich\u00e9 avrebbero potuto essere utilizzati dagli spagnoli in eventuali future spedizioni. Riusc\u00ec comunque a scappare dal Portogallo e a fare ritorno in Spagna. Nel 1538 si diresse in Messico dove si occup\u00f2 dello studio e della stesura di articoli circa vari argomenti come la navigazione nei Caraibi, la formazione delle tempeste tropicali e la riproduzione delle tartarughe marine.\nNel 1553 divenne frate dell'Ordine di Sant'Agostino.\nIl 24 settembre del 1559 Filippo II ordin\u00f2 al vicer\u00e9 Luis de Velazco di preparare una spedizione di conquista e colonizzazione delle Filippine; il re fece richiesta a Urdaneta di fare da comandante, ma egli rifiut\u00f2, accettando invece l'incarico di consigliere nautico e si occup\u00f2 di disegnare le rotte. Miguel L\u00f3pez de Legazpi fu nominato comandante. La spedizione salp\u00f2 da La Navidad (nella costa ovest del Messico) il 21 novembre del 1564 e arriv\u00f2 nelle Filippine il 13 febbraio. Legazpi rimase nelle isole ma fece richiesta a Urdaneta di fare ritorno in Nuova Spagna per disegnare una nuova rotta per il ritorno e per richiedere aiuti per la colonizzazione. Urdaneta part\u00ec da San Miguel, nell'isola di Cebu, il 1\u00ba giugno 1565 e grazie alla corrente Kuroshivo arriv\u00f2 ad Acapulco l'8 ottobre. Questo viaggio si rivel\u00f2 di grossa importanza poich\u00e9, grazie ai precisi calcoli di Urdaneta, stabil\u00ec una nuova affidabile e veloce rotta per le Filippine che verr\u00e0 utilizzata dai navigatori sino al XVII secolo.\nFece ritorno in Castiglia per rendere rapporto al re Filippo II e scrisse le sue memorie sul viaggio.\nRitorn\u00f2 ancora una volta in Messico dove mor\u00ec il 3 giugno del 1568."}
{"id": "2097219", "revid": "256896", "url": "https://it.wikipedia.org/wiki?curid=2097219", "title": "Federazione Esperantisti Italiani", "text": ""}
{"id": "2097220", "revid": "599013", "url": "https://it.wikipedia.org/wiki?curid=2097220", "title": "Jim Loscutoff", "text": "Carriera.\nFrequent\u00f2 Grant Tech, un college a Del Paso Heights in California, al posto del quale sarebbe stato fondato American River College, e poi l'Universit\u00e0 dell'Oregon.\nAlto 1,96\u00a0m, Loscutoff \u00e8 stato selezionato con la terza scelta al primo giro del draft nel 1955. In nove stagioni dal 1955 al 1964, ha giocato da ala nella leggendaria squadra dei Celtics degli anni sessanta vincendo sette titoli. Originariamente era stato scelto dal coach Red Auerbach per aumentare l'intensit\u00e0 difensiva della squadra, che aveva uno dei peggiori record difensivi della lega, sebbene fosse diventato nel 1954-1955 prima nella NBA di segnare in media pi\u00f9 di 100 punti per partita.\nLoscutoff fu giocatore molto fisico, ottimo difensore. Contribu\u00ec in modo determinante all'eccellenza della squadra di Boston nella propria met\u00e0 campo.\nLoscutoff \u00e8 stato soprannominato \"Jungle Jim\" e \"Loscy\". I Celtics volevano onorarlo ritirando il suo numero ma lui chiese di renderlo ancora disponibile in modo che altri giocatori dei Celtics potessero indossarlo. Il numero 18 pass\u00f2 successivamente a Dave Cowens e fu ritirato in suo onore. Comunque, Loscutoff ha un banner onorario con scritto LOSCY sul soffitto del TD Garden insieme al resto dei numeri ritirati. \nA fine carriera ha vissuto tra Florida ed Andover, Massachusetts, dove la sua famiglia gestiva un day camp per i bambini."}
{"id": "2097225", "revid": "1305772", "url": "https://it.wikipedia.org/wiki?curid=2097225", "title": "Primula auricula", "text": "La primula orecchia d'orso (nome scientifico Primula auricula, ) \u00e8 una pianta erbacea che cresce su terreni rocciosi appartenente alla famiglia delle Primulaceae.\nSistematica.\nLa \"Primula auricula\" appartiene al genere (\"Primula\") il quale comprende circa 500 specie. Anche la famiglia di appartenenza (\"Primulaceae\") \u00e8 ampia e comprende 12 generi (anche se alcuni studiosi arrivano a descriverne fino a 28), diffusi quasi esclusivamente nella zona temperata boreale.&lt;br&gt;\nDato il grande numero di specie del genere \"Primula\", questo viene suddiviso in trentasette sezioni. La specie di questa scheda appartiene alla sezione \"Auricula\" (sottosezione \"Euauricula\") caratterizzata dall'avere foglie carnose e piuttosto coriacee e con infiorescenza di tipo ombrellifero (raramente pauciflore) e con brattee di tipo foglioso.\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nLa tendenza attuale fra i vari botanici \u00e8 di considerare le varie sottospecie come casi estremi di un medesimo campo di variabilit\u00e0.\nIbridi.\nLa \"Primula auricula\" s'incrocia abbastanza facilmente con la \"Primula hirsuta\" All. (Primula irsuta) per formare una serie di ibridi/sottospecie molto variabili. Nell'elenco che segue sono indicati alcuni ibridi interspecifici:\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLa specie che pi\u00f9 si avvicina a quella di questa scheda \u00e8 la \"Primula palinuri\" Petagna (Primula di Palinuro). Si differenzia soprattutto per il fusto che \u00e8 legnoso e per la presenza, alla base dell'infiorescenza, di brattee molto pi\u00f9 grandi; in effetti la forma biologica di questa pianta oscilla tra una camefita suffruticosa (Ch suffr) e una geofita rizomatosa (G rhiz). La diffusione inoltre \u00e8 esattamente opposta alla \"Primula auricula\": si trova solo al sud della nostra penisola, esclusivamente in ambiente marino.&lt;br&gt;\nUn'altra specie molto vicina a quella di questa scheda \u00e8 la \"Primula lutea\" Vill.; in effetti da alcuni autori viene considerata un sinonimo di \"Primula auricula\", mentre altri in base a studi pi\u00f9 recenti la considerano una specie a parte.\nEtimologia.\nIl nome del genere (\u201cPrimula\u201d) deriva da un'antica locuzione italiana che significa \"fior di primavera\" (e prima ancora potrebbe derivare dal latino \"primus\"). All'inizio del Rinascimento questo termine indicava indifferentemente qualsiasi fiore che sbocciasse appena finito l'inverno, ad esempio cos\u00ec si indicavano le primaverili margheritine (\"Bellis perennis\" \u2013 Pratolina). In seguito per\u00f2 il significato si restrinse come nome specifico (nel parlare corrente) alla pianta di questa scheda (chiamata alla fine \u201cPrimula comune\u201d), e come nome dell'intero genere nei trattati botanici. Nella letteratura scientifica uno dei primi botanici a usare il nome di \u201cPrimula\u201d per questi fiori fu P.A. Matthioli (1500 \u2013 1577), medico e botanico di Siena, famoso fra l'altro per avere fatto degli studi su Dioscoride, e per aver scritto una delle prime opere botaniche moderne. Nome confermato nel XVII secolo anche dal botanico francese Joseph Pitton de Tournefort (5 giugno 1656 \u2014 28 dicembre 1708) al quale normalmente si attribuisce la fondazione di questo genere.&lt;br&gt;\n\"Auricula\" in latino significa orecchia e si riferisce alla particolare forma delle foglie che ricorda vagamente le orecchie degli orsi (anche nel nome italiano sussiste un tale riferimento).&lt;br&gt;\nL'attuale binomio scientifico (\"Primula auricula\") \u00e8 stato definito da Carl von Linn\u00e9 (biologo e scrittore svedese, Rashult, 23 maggio 1707 \u2013 Uppsala, 10 gennaio 1778) nel 1753.&lt;br&gt;\nIn lingua tedesca questa pianta si chiama \"Aurikel\" oppure \"Fl\u00fchbl\u00fcmchen\"; in francese si chiama \"Primev\u00e8re auricule\"; in inglese si chiama \"Auricola\".\nMorfologia.\n\u00c8 una pianta perenne di aspetto quasi cespitoso la cui altezza varia da 5 ed i 25 centimetri. La fioritura \u00e8 unica nel corso dell'anno (sono piante monocarpiche = un solo frutto nell'arco della stagione). La forma biologica \u00e8 del tipo emicriptofita rosulata (H ros), ossia sono piante con gemme svernanti al livello del suolo e protette dalla lettiera o dalla neve, con foglie disposte a formare una rosetta basale.\nRadici.\nLe radici sono secondarie da rizoma.\nFoglie.\nLe foglie sono spiralate in rosetta (sono presenti solo le foglie basali o radicali a inserimento sessile). Sono obovate-spatolate, arrotondate all'apice e di consistenza carnosa (quasi coriacea). La superficie \u00e8 liscia e glabra, quella superiore \u00e8 verde lucido, mentre quella inferiore ha un verde sbiadito. Il margine \u00e8 dentellato nella parte apicale ed \u00e8 di colore bianco-cartilagineo. Queste foglie possiedono degli apparati ghiandolari acquiferi (chiamati \u201cidatoi\u201d) che hanno la funzione di eliminare i liquidi in eccedenza (acqua o anche carbonato di calcio). Dimensioni delle foglie: larghezza 2 \u2013 5,5\u00a0cm; lunghezza 3 \u2013 10\u00a0cm.\nInfiorescenza.\nL'infiorescenza \u00e8 un'ombrella a portamento reclinato formata da diversi fiori ognuno col suo peduncolo a consistenza farinosa. Alla base dell'infiorescenza sono presenti delle brattee fogliose (quasi membranose) a margine intero e di forma ovata. Dimensione delle brattee 1 \u2013 4\u00a0mm. Lunghezza dei peduncoli : 10 \u2013 20\u00a0mm.\nFiori.\nI fiori sono ermafroditi, attinomorfi, tetraciclici (hanno i 4 verticilli fondamentali delle Angiosperme: calice \u2013 corolla \u2013 androceo \u2013 gineceo), pentameri (calice e corolla divisi in 5 parti). Il colore dei fiori \u00e8 giallo intenso con un anello biancastro alle fauci e sono delicatamente profumati. Diametro del fiore: 16 \u2013 25\u00a0mm.\nFrutti.\nIl frutto \u00e8 una capsula sferica e deiscente alla sommit\u00e0 per 5-10 denti. Contiene numerosi semi.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSpecie protetta.\nNella maggior parte delle regioni italiane la raccolta di questa pianta e regolamentata.\nNote culturali.\nQuesta pianta \u00e8 raffigurata sulle monete da 5 centesimi di Euro dell'Austria."}
{"id": "2097226", "revid": "1354930", "url": "https://it.wikipedia.org/wiki?curid=2097226", "title": "Gurro", "text": "Gurro (\"G\u00fcr\" in dialetto ossolano) \u00e8 un comune italiano di 190 abitanti della provincia del Verbano-Cusio-Ossola in Piemonte.\nSi trova in Valle Cannobina; \u00e8 situato a pochi chilometri dal Parco Nazionale della Val Grande e dal Lago Maggiore.\nIl comune fa parte dell'unione di comuni del Lago Maggiore.\nStoria.\nNel 1837, in localit\u00e0 Mergugna (frazione di Gurro), venne alla luce una necropoli risalente all'epoca romana, come testimoniano tombe, monete ed utensili ritrovati durante gli scavi. Il modo di vestire, gli usi e studi di glottologia sul dialetto locale testimoniano una certa affinit\u00e0 tra la popolazione di Gurro e quella della Scozia.\nDiversi documenti risalenti al XVI secolo d.C. narrano che, dopo la battaglia di Pavia del 1525 tra Francesco I e Carlo V, alcuni mercenari scozzesi, non essendo potuti rientrare in patria, abbiano trovato rifugio nel villaggio di Gurro. Il motivo della loro scelta fu che i soldati ritrovarono in Gurro condizioni di vita simili a quelle delle Highlands scozzesi. Infatti le caratteristiche geomorfologiche delle montagne e le distese di prati, adatti alla coltivazione e all'allevamento, ricordano quelle regioni nel nord della Scozia.\nLe testimonianze a favore della tradizione sulla fondazione del paese sono numerose e tra queste:\nGurro faceva parte della Comunit\u00e0 Montana Valle Cannobina.\nGli alpeggi.\nRilevata importanza viene data anche agli alpeggi che sono collocati sulle valli circostanti al comune di Gurro. Vengono soprattutto popolati durante la stagione estiva, con una maggiore concentrazione di persone nel mese di agosto. Tra gli alpeggi pi\u00f9 rinomati e conosciuti vi sono: Piazza, Terrabona Prima, Terrabona Seconda, Pra del R\u00f9, Alpone, Vanzone e Mergugna. Si stima che circa 500 persone sono presenti in tutti gli alpeggi intorno alla festivit\u00e0 di Ferragosto. Proprio il sabato precedente alla settimana in cui cade il giorno 15 di agosto, viene svolta una festa nell'alpeggio Piazza nella quale vengono cucinati piatti tipici della cucina della Valle Cannobina e pi\u00f9, in generale, della cucina tipica piemontese.\nSociet\u00e0.\nEvoluzione demografica.\nIl comune ha subito una perdita di circa l'80% della popolazione rispetto al censimento demografico dell'anno 1921. La popolazione \u00e8 composta anche da minoranze straniere abbastanza consistenti, tra cui cittadini nativi della Germania, della Svizzera e dell'Albania."}
{"id": "2097227", "revid": "767487", "url": "https://it.wikipedia.org/wiki?curid=2097227", "title": "Matias Kupiainen", "text": "Componente del gruppo musicale Stratovarius, ha sostituito Timo Tolkki dopo la sua dipartita nel 2008, debuttando sull'album \"Polaris\" del 2009. \nHa suonato in precedenza con i The Sinkage e con i Fist in Fetus (progetto progressive/grind/death metal), con i quali ha autoprodotto un EP nel 2007.\nHa studiato musica all'accademia Sibelius e al conservatorio di pop e jazz di Helsinki.\nLavora anche come produttore e mixerista nello studio musicale MinorMusic."}
{"id": "2097229", "revid": "256896", "url": "https://it.wikipedia.org/wiki?curid=2097229", "title": "Biblioteca Nazionale d'Esperanto", "text": ""}
{"id": "2097233", "revid": "155634", "url": "https://it.wikipedia.org/wiki?curid=2097233", "title": "T\u014dky\u016b Corporation", "text": "La \u00e8 una compagnia di trasporti giapponese, facente capo al T\u014dky\u016b Group. \u00c8 uno dei principali operatori ferroviari privati (non JR Group) in Giappone e opera nella periferia sud-ovest della citt\u00e0 di Tokyo.\nStoria.\nLa compagnia \u00e8 stata costituita il 2 settembre 1922 con il nome , in seguito venne ribattezzata prima di assumere l'attuale denominazione nel 1943. Durante gli anni '40 fu al centro di diversi processi di acquisizione e fusione con altre compagnie oggi note come le Ferrovie elettriche Keihin Kyuko, Kei\u014d Corporation e Odakyu Electric Railway. Durante questo periodo era anche indicata con il nome \"Dai-T\u014dky\u016b\" (letteralmente Grande Tokyu)."}
{"id": "2097234", "revid": "287204", "url": "https://it.wikipedia.org/wiki?curid=2097234", "title": "Tokyu Corporation", "text": ""}
{"id": "2097237", "revid": "196390", "url": "https://it.wikipedia.org/wiki?curid=2097237", "title": "Effetto chroma key", "text": ""}
{"id": "2097238", "revid": "2176160", "url": "https://it.wikipedia.org/wiki?curid=2097238", "title": "Alfred Schmidt", "text": "Inizialmente, Schmidt studi\u00f2 storia, inglese e filologia all'universit\u00e0 di Francoforte e successivamente filosofia e sociologia. Fu uno studente di Theodor W. Adorno e Max Horkheimer e consegu\u00ec il dottorato con un lavoro sul concetto di natura negli scritti di Karl Marx.\nSchmidt, fu professore di filosofia e sociologia all'universit\u00e0 di Francoforte fino al 1972 e divenne Professore Emerito nel 1999. I suoi principali argomenti di ricerca furono: la teoria critica della scuola di Francoforte, Filosofia della Religione e la filosofia di Arthur Schopenhauer.\nFu membro dell'International PEN e membro onorario della Societ\u00e0 di Schopenhauer."}
{"id": "2097243", "revid": "262457", "url": "https://it.wikipedia.org/wiki?curid=2097243", "title": "Siddh\u0101rtha Gautama", "text": ""}
{"id": "2097244", "revid": "287204", "url": "https://it.wikipedia.org/wiki?curid=2097244", "title": "Conversione di Saulo (Caravaggio)", "text": ""}
{"id": "2097247", "revid": "27723", "url": "https://it.wikipedia.org/wiki?curid=2097247", "title": "Rigas Velestinlis-Fereos", "text": ""}
{"id": "2097248", "revid": "27723", "url": "https://it.wikipedia.org/wiki?curid=2097248", "title": "Rigas Velestinlis", "text": ""}
{"id": "2097251", "revid": "333217", "url": "https://it.wikipedia.org/wiki?curid=2097251", "title": "Nokia", "text": "Nokia Corporation, o Nokia Oyj, nota pi\u00f9 semplicemente come Nokia, \u00e8 una multinazionale finlandese, produttrice di apparecchiature per telecomunicazioni. Oggi \u00e8 costituita da due divisioni: Nokia Technologies, che si occupa di ricerca e sviluppo per nuove tecnologie, prodotti consumer e licenze di brand e brevetti, e Nokia Networks, che rappresenta il \"core business\" dell'azienda e si occupa di software e servizi per infrastrutture di rete. Quest'ultimo settore si divide in altri quattro gruppi di lavoro: Reti Mobili, che comprende il portfolio prodotti radio di Nokia; Reti Fisse, che racchiude l'attivit\u00e0 relativa alle reti fisse; Applications &amp; Analytics, che si occupa delle operazioni relative al software e all'attivit\u00e0 di analisi dei dati della compagnia; e Reti IP/Ottiche, che racchiude le attivit\u00e0 relative a IP Routing, Optical Transport e IP video e il portfolio Nokia IP partner e Packet Core. Prende il nome dalla citt\u00e0 in cui venne fondata nel 1865. La sede centrale si trova a Espoo.\nPu\u00f2 essere considerato come un logo aziendale il Nokia tune, la celebre suoneria per cellulare tratta dal \"Gran Vals\" di Francisco T\u00e1rrega.\nNel 2018, Nokia ha impiegato circa 103\u00a0000 persone in oltre 100 Paesi, ha fatto affari in oltre 130 Paesi e ha registrato un fatturato annuo di circa \u20ac 23 miliardi. Si tratta della 415\u00aa societ\u00e0 pi\u00f9 grande al mondo misurata dal 2016.\nLa societ\u00e0 ha operato in vari settori negli ultimi 150 anni diventando il pi\u00f9 grande fornitore mondiale di telefoni cellulari e smartphone. Ha inoltre contribuito in modo determinante al settore della telefonia mobile, avendo contribuito allo sviluppo degli standard GSM, 3G, LTE e 5G.\nDopo una collaborazione con Microsoft, la sua attivit\u00e0 di telefonia mobile \u00e8 stata acquistata da Microsoft, creando Microsoft Mobile nel 2014. Dopo la vendita, Nokia ha iniziato a concentrarsi maggiormente sulla sua attivit\u00e0 di infrastruttura di telecomunicazioni contrassegnate, inoltre, dalla cessione della divisione Here, dalla vendita del marchio di lusso Vertu e dall'acquisizione di Alcatel-Lucent. La societ\u00e0 ha poi sperimentato la realt\u00e0 virtuale e la salute digitale, attraverso l'acquisto di Withings.\nDal 2017 il marchio Nokia \u00e8 tornato sul mercato dei cellulari e degli smartphone attraverso un accordo di licenza con HMD Global. Nokia continua a essere un importante \"venditore\" di brevetti per la maggior parte dei grandi produttori di telefoni cellulari.\nA partire dal 2018, Nokia \u00e8 il terzo produttore mondiale di apparecchiature di rete.\nStoria.\n1865-1967.\nIl nome Nokia \u00e8 stato ispirato dal fiume Nokianvirta, lungo il quale, nel 1865 l'ingegnere minerario Knut Fredrik Idestam apr\u00ec una fabbrica di cellulosa, vicino a Tampere, in Finlandia. Un secondo stabilimento per la produzione di cellulosa fu aperto nel 1868 nella citt\u00e0 di Nokia.\nNel 1871, Idestam, insieme all'amico Leo Mechelin, form\u00f2 una societ\u00e0 condivisa da essa e la chiam\u00f2 \"Nokia Ab.\"\nIdestam si ritir\u00f2 nel 1896, facendo di Mechelin il presidente dell'azienda. Successivamente, all'inizio del XX secolo, un'impresa leader nella fabbricazione di stivali in gomma venne attratta dall'energia prodotta in riva al fiume. La \"Societ\u00e0 Finlandese della gomma\" stabil\u00ec i suoi insediamenti produttivi nelle vicinanze e inizi\u00f2 a usare \"Nokia\" come marchio. Poco dopo la prima guerra mondiale la \"Societ\u00e0 finlandese della gomma\" - che a un certo punto divenne la pi\u00f9 importante fornitrice di stivali per l'esercito e equipaggiamenti come la maschera antigas M61 - acquist\u00f2 l'impianto per la lavorazione del legno.\nNel 1922 le due societ\u00e0 entrarono in una holding con la principale industria nazionale di cavi per il telefono e il telegrafo.\nNokia, all'epoca produceva anche respiratori per uso sia civile sia militare. \nDopo la seconda guerra mondiale il settore cavi del gruppo si offr\u00ec come fornitore all'URSS del materiale che la Finlandia doveva fornire in conto riparazione in virt\u00f9 del trattato di pace.\nDopo l'accordo commerciale della Finlandia con l'Unione Sovietica negli anni '60, Nokia si espanse nel mercato sovietico. \nNokia d'altronde si apr\u00ec all'elettronica solamente nel 1963 con le apparecchiature radio.\nNel 1967, tre societ\u00e0 (Nokia, Kaapelitehdas e Finnish Rubber Works) si fusero per creare una nuova Nokia Corporation, ristrutturata in quattro grandi attivit\u00e0: silvicoltura, cavi, gomma ed elettronica. \n1968-1990.\nDopo l'accordo commerciale della Finlandia con l'Unione Sovietica negli anni 1960, Nokia si espanse nel mercato sovietico. Presto ampli\u00f2 il commercio, passando dai centralini telefonici automatici alla robotica, dalle radio mobili, ai condensatori, dai prodotti chimici all'equipaggiamento militare come il comunicatore Sanomalaite M / 90 nel 1983 e la maschera antigas M61. Alla fine degli anni 1970 l'Unione Sovietica divenne un importante mercato per Nokia, contribuendo a produrre profitti elevati. Nokia ha anche collaborato alla tecnologia scientifica con l'Unione Sovietica. Nokia ha importato molti componenti fabbricati negli Stati Uniti e li ha usati per i sovietici e, secondo il viceministro della Difesa americano, Richard Perle, Nokia aveva una cooperazione segreta con il Pentagono e ci\u00f2 ha permesso agli Stati Uniti di tenere traccia degli sviluppi tecnologici nell'Unione Sovietica attraverso il commercio con Nokia. Questa fu una dimostrazione del commercio della Finlandia con entrambe le parti, poich\u00e9 era neutrale durante la guerra fredda.\nNel 1977 ne divenne presidente Kari Kairamo che, avendo studiato negli Stati Uniti, non condivideva la tradizione filo-sovietica dell'imprenditoria finlandese e punt\u00f2 invece su televisori e personal computer, mettendo sul mercato, nel 1977, una serie chiamata MikroMikko. Sotto la sua guida Nokia ha acquisito molte aziende tra cui la televisione Salora nel 1984, seguita dalla produttrice di computer Luxor AB nel 1985 e la televisione francese Oceanic nel 1987. Ci\u00f2 ha reso Nokia il terzo produttore di televisione in Europa, dietro Philips e Thomson e primo produttore in Europa nel 1987 col Marchio ITT. I marchi esistenti hanno continuato a essere utilizzati fino alla fine dell'attivit\u00e0 televisiva nel 1996.\nNel 1987, Nokia ha acquisito i Marchi \"Schaub-Lorenz\" e \"Graetz\".\nIl 1\u00ba aprile 1988, Nokia acquist\u00f2 la divisione informatica di Ericsson Systems Information che ebbe origine come divisione informatica della casa automobilistica svedese Saab chiamata Datasaab. La fusione con la divisione Nokia Information Systems, che dal 1981 aveva una linea di personal computer chiamata MikroMikko, ha dato il nome di Nokia Data. Ma la concorrenza era troppa e l'azienda s'indebit\u00f2 rapidamente e di conseguenza dovette uscire da diversi comparti, come quello dei televisori e dei computer.\nNokia successivamente ha acquisito Mobira, una societ\u00e0 di telefonia mobile, che \u00e8 stata la base della sua futura attivit\u00e0 di telefonia mobile. Nel 1981, Mobira ha lanciato il servizio Nordic Mobile Telephone (NMT), la prima rete cellulare internazionale al mondo e la prima a consentire il roaming internazionale. Nel 1982, Mobira ha lanciato il telefono cellulare Mobira Senator, il primo telefono cellulare Nokia. A quel tempo, la societ\u00e0 non aveva interesse a produrre telefoni cellulari, che il consiglio di amministrazione considerava simili ai gadget di James Bond: dispositivi improbabilmente futuristici e di nicchia. Dopo tutte queste acquisizioni, la base di entrate di Nokia \u00e8 diventata 2,7 miliardi di dollari. Il CEO Kairamo si suicid\u00f2 l'11 dicembre 1988.\n1990-2010.\nA seguito della nomina di Simo Vuorilehto a CEO, \u00e8 stata pianificata un'importante ristrutturazione. Con 11 gruppi all'interno dell'azienda, Vuorilehto, anche sapendo che la concorrenza era troppa, dovette uscire da diversi comparti, come quello dei televisori e dei computer: cedette Nokian Tyres (\"Nokian Renkaat\"), un produttore di pneumatici originariamente formato come divisione della Finnish Rubber Works nel 1932, si separ\u00f2 dalla Nokia Corporation nel 1988, due anni dopo, nel 1990, la Finland Rubber Works segu\u00ec l'esempio e nel 1991 Nokia ha venduto la sua divisione di computer, Nokia Data, al Regno Unito a ICL, il precursore di Fujitsu Siemens. Gli investitori hanno quindi pensato a questo come un problema finanziario e di conseguenza il prezzo delle azioni di Nokia \u00e8 crollato.\nVuorilehto lasci\u00f2 il gruppo nel gennaio 1992 e fu sostituito da Jorma Ollila, che era stato a capo del business della telefonia mobile dal 1990, e sconsigli\u00f2 di vendere quella divisione. Ollila ha deciso di trasformare Nokia in una societ\u00e0 \"orientata alle telecomunicazioni \" e alla fine si \u00e8 sbarazzato di divisioni come il business dell'energia. Questa strategia ha avuto molto successo e la societ\u00e0 \u00e8 cresciuta rapidamente negli anni seguenti. L'utile operativo di Nokia \u00e8 passato da negativo nel 1991 a 1 miliardo di euro nel 1995 e quasi 4 miliardi di euro nel 1999.\nIl primo telefono cellulare completamente portatile di Nokia dopo il Nokia Mobira Senator \u00e8 stato il Nokia Mobira Cityman nel 1987. Nokia ha assistito allo sviluppo dello standard mobile GSM negli anni 1980 e ha sviluppato la prima rete GSM con Siemens, il predecessore di Nokia Siemens Network. La prima chiamata GSM al mondo \u00e8 stata effettuata dal primo ministro finlandese Harri Holkeri il 1\u00ba luglio 1991, utilizzando le apparecchiature Nokia sulla rete a 900\u00a0MHz costruita da Nokia e gestita da Radiolinja. Nel novembre 1992, il Nokia 1011 \u00e8 stato lanciato, rendendolo il primo telefono cellulare GSM disponibile in commercio.\nSalora Oy come filiale Nokia termin\u00f2 nel 1989 quando la divisione fu fusa in Nokia-Mobira Oy. Il marchio ha continuato a essere utilizzato per i televisori fino al 1995.\nIl 12 giugno 1996, Nokia ha annunciato la vendita della sua attivit\u00e0 televisiva alla Semi-Tech Corporation con sede in Canada e a Hong Kong. Lo stabilimento di produzione televisiva in Germania \u00e8 stato chiuso nel settembre 1996. La vendita comprendeva una fabbrica a Turku e i diritti di utilizzare i marchi Nokia, Finlux, Luxor, Salora, Schaub-Lorenz e Oceanic fino alla fine del 1999. Alcuni di questi marchi sono stati successivamente venduti ad altre societ\u00e0.\nNokia \u00e8 stata la prima a lanciare ricevitori satellitari digitali nel Regno Unito, nel marzo 1997. Nell'agosto 1997 Nokia ha introdotto il primo ricevitore satellitare digitale con supporto Common Interface (CI). Nel 1998 Nokia divenne il fornitore prescelto per produrre i primi decoder digitali televisivi terrestri al mondo da British Digital Broadcasting (BDB), che alla fine fu lanciato come ONdigital. Nell'ottobre 1998, Nokia ha superato Motorola diventando il marchio di telefonia mobile pi\u00f9 venduto e in dicembre ha prodotto il suo centomilionesimo telefono cellulare e da qui inizia il periodo di indiscussa egemonia Nokia (che durer\u00e0 per tredici anni fino al 2011, quando sar\u00e0 superata da Samsung). Uno dei motivi principali per cui Nokia \u00e8 cresciuta contro i suoi principali concorrenti Motorola ed Ericsson, \u00e8 stato il fatto di essere riuscito a soddisfare il mercato dei giovani consumatori e i consumatori orientati alla moda, in particolare con i telefoni Nokia 5110 e Nokia 3210 che presentavano una vasta gamma di colorate cover posteriori sostituibili chiamate Xpress-on. La compagnia form\u00f2 anche la divisione Vertu, creando telefoni mobili di lusso.\nNell'aprile 1996, Nokia afferm\u00f2 che i suoi monitor 447Xav e 447K erano i primi con altoparlanti stereo e sub-woofer. Nel maggio 1999 Nokia ha presentato i suoi primi prodotti LAN wireless. Nel gennaio 2000 ViewSonic ha acquisito Nokia Display Products, la divisione che produce display per personal computer. Il 26 aprile 2001 Nokia ha collaborato con Telefonica per fornire modem e router DSL in Spagna.\nNel 1998, Nokia ha co-fondato Symbian Ltd., guidato da Psion, per creare un nuovo sistema operativo per telefoni cellulari intelligenti come successore di EPOC32. Ha rilasciato nel 2001 il Nokia 9210 Communicator con Symbian OS e successivamente quell'anno ha creato la piattaforma Symbian Series 60, introducendola successivamente con il loro primo telefono con fotocamera, il Nokia 7650. Sia Nokia sia Symbian alla fine sono diventati rispettivamente i maggiori produttori di hardware e software per smartphone, e nel febbraio 2004 Nokia \u00e8 diventata il principale azionista di Symbian Ltd. Nokia ha acquisito l'intera societ\u00e0 nel giugno 2008 e successivamente ha costituito la Symbian Foundation.\nSolo nel 1998, la societ\u00e0 ha registrato un fatturato di 20 miliardi di euro con un profitto di 2,6 miliardi. Nel 2000 Nokia impiegava oltre 55\u00a0000 persone e deteneva una quota del 30% nel mercato della telefonia mobile, quasi il doppio rispetto al suo concorrente pi\u00f9 vicino, Motorola. La societ\u00e0 operava in 140 Paesi a partire dal 1999. Fu riferito che alcune persone credevano che Nokia fosse una societ\u00e0 giapponese. Tra il 1996 e il 2001, il fatturato di Nokia \u00e8 aumentato di cinque volte, passando da 6,5 a 31 miliardi di euro. \nAl suo apice, nel 2000, Nokia da sola rappresentava il 4% del PIL del Paese, il 21% del totale delle esportazioni e il 70% della Borsa di Helsinki del mercato del capitale.\nLa societ\u00e0 sarebbe quindi conosciuta come un produttore di successo e innovativo di telefoni cellulari con fotocamera. I Nokia 3600/3650 sono stati i primi telefoni con fotocamera in vendita in Nord America nel 2003. Nell'aprile 2005 Nokia ha collaborato con il produttore tedesco di ottiche per fotocamere Carl Zeiss AG. Nello stesso mese Nokia introdusse la Nseries, che sarebbe diventata la sua linea di punta di smartphone per i sei anni successivi. Il Nokia N95, introdotto nel settembre 2006, ha riscosso un grande successo e nel 2007 \u00e8 stato premiato come \"miglior dispositivo mobile di imaging mobile\", iI Nokia N82 \u00e8 stato caratterizzato da un flash allo xeno, che lo ha aiutato a vincere il premio come \"miglior dispositivo di imaging mobile\" in Europa nel 2008. Il Nokia N93 nel 2006 era noto per la sua videocamera specializzata e il design girevole che cambia tra una conchiglia e una posizione simile a una videocamera. Erano anche ben noti per il Nokia N8 con un sensore da 12 megapixel ad alta risoluzione nel 2010; il Nokia 808 PureView nel 2012 con un sensore da 41 megapixel; il Nokia Lumia 920, che nel 2012 implementava tecnologie PureView avanzate e il fiore all' occhiello: il Nokia Lumia 1020 con Windows Phone, con una fotocamera con sensore da 41 megapixel e tecnologia PureView.\nNokia \u00e8 stato uno dei pionieri dei giochi mobili grazie alla popolarit\u00e0 di \"Snake\", che \u00e8 stato precaricato su molti prodotti. Nel 2002, Nokia ha tentato di entrare nel mercato dei giochi portatili con N-Gage. Il capo dell'intrattenimento e dei media di Nokia, Ilkka Raiskinen, una volta ha detto \"Game Boy \u00e8 per bambini di 10 anni\", affermando che N-Gage \u00e8 pi\u00f9 adatto a un pubblico maturo. Tuttavia, il dispositivo \u00e8 stato un fallimento, incapace di sfidare il leader di mercato Nintendo dominante. Nokia ha tentato di rilanciare N-Gage come piattaforma per i loro smartphone S60, che alla fine \u00e8 stato lanciato nel 2008.\nNel primo trimestre del 2004, la quota di mercato dei telefoni cellulari Nokia \u00e8 scesa drasticamente al 28,9%, in calo rispetto al 34,6% dell'anno precedente. Tuttavia, nel 2006 la societ\u00e0 stava nuovamente guadagnando costantemente e nel quarto trimestre del 2007 ha raggiunto il suo massimo storico del 40,4%. La sua quota di mercato degli smartphone in quel trimestre era del 51%. Nokia era il pi\u00f9 grande venditore al momento in tutte le regioni al di fuori del Nord America.\nNel 2005 Nokia ha avviato la sperimentazione TV mobile in Finlandia con contenuti forniti dall'emittente pubblica Yle. I servizi si basano sullo standard DVB-H. Nokia ha anche collaborato con Arqiva e O2 per fare prove nel Regno Unito nel settembre 2005.\nNel 2005 Nokia ha sviluppato un sistema operativo basato su Linux chiamato Maemo, che \u00e8 stato usato quell'anno sul Nokia 770 Internet Tablet.\nNel giugno 2006 Nokia e Siemens hanno annunciato la costituzione di una nuova societ\u00e0, la Nokia Siemens Networks, in cui sono confluite le attivit\u00e0 concernenti la produzione di apparecchiature e reti per le telecomunicazioni. La nuova realt\u00e0 \u00e8 controllata pariteticamente e ha sede nell'area di Helsinki. Nello stesso mese, Jorma Ollila \u00e8 diventato il presidente dell'azienda e si \u00e8 ritirato come CEO, sostituito da Olli-Pekka Kallasvuo.Il 29 agosto 2007, Nokia ha introdotto Ovi, un nome per i nuovi servizi Internet dell'azienda che includevano la piattaforma N-Gage e il Nokia Music Store. Nello stesso anno la Nokia ha brevettato una tecnologia per costruire telefonini a triplo scorrimento (come su Nokia N95 e Nokia N96).\nNell'ottobre 2008 Nokia ha annunciato il Nokia 5800 XpressMusic, il primo dispositivo a essere distribuito con la nuova S60 5th Edition incentrata sul tocco, nota anche come Symbian^1. Nel novembre 2008 Nokia ha annunciato che avrebbe chiuso le vendite di telefoni cellulari in Giappone a causa della bassa quota di mercato. La quota di mercato globale della telefonia mobile di Nokia ha raggiunto il picco nel 2008 al 38,6 percento. Lo stesso anno Nokia annunci\u00f2 l'acquisizione di Trolltech e il suo sviluppo di software Qt. Qt era una parte centrale della strategia di Nokia fino al 2011 ma nel 2012 \u00e8 stata venduta.\nNokia \u00e8 tornata brevemente sul mercato dei computer con il netbook Booklet 3G nell'agosto 2009.\nNel 2004 diversi problemi hanno costretto la societ\u00e0 ad attuare politiche di ristrutturazione che, sebbene ridotte rispetto a quelle dei primi anni novanta, ne hanno scalfito l'immagine in Finlandia e hanno alimentato contro di essa una serie di cause.\n2010-2014.\nAlla fine del 2009 sono state introdotte rispettivamente la Xseries focalizzata sulla musica e la Cseries focalizzata sul consumer. Nell'aprile 2010 Nokia ha presentato il suo cellulare di punta, il Nokia N8, che sarebbe il primo a funzionare su Symbian^3. Tuttavia, il ritardo di molti mesi ha offuscato l'immagine dell'azienda, soprattutto dopo il fallimento del suo precedente fiore all'occhiello, il Nokia N97 e la pi\u00f9 dura concorrenza di Apple e del nascente Google. Il 10 settembre 2010, Olli-Pekka Kallasvuo \u00e8 stato licenziato come CEO ed \u00e8 stato annunciato che Stephen Elop da Microsoft, assumerebbe la posizione di CEO di Nokia, diventando il primo CEO non finlandese nella storia di Nokia. \u00c8 stato affermato che gli investitori hanno spinto il consiglio di amministrazione di Nokia a reclutare un estraneo per scuotere la gestione e rompere dal tradizionale \"modo Nokia\". Ollila aveva anche annunciato che si sarebbe dimesso da presidente di Nokia entro il 2012. L'11 marzo 2011 Nokia ha annunciato di aver versato a Elop un bonus di firma di 6 milioni di dollari come \"indennizzo per perdita di reddito dal suo precedente datore di lavoro\", oltre al suo stipendio annuo di 1,4 milioni di euro. Il vecchio sistema operativo Symbian \u00e8 diventato completamente open source nel febbraio 2010. Tuttavia, nel novembre 2010 \u00e8 stato annunciato che la Symbian Foundation stava chiudendo e che Nokia avrebbe ripreso il controllo del sistema operativo Symbian con licenze chiuse. Ormai Nokia era l'unica azienda rimasta che utilizzava la piattaforma, insieme al corriere NTT DoCoMo in Giappone, dopo che sia Samsung sia Sony Ericsson si trasferirono su Android.\nLa piattaforma Symbian di Nokia che era stata la piattaforma smartphone leader in Europa e in Asia per molti anni stava rapidamente diventando obsoleta e difficile per gli sviluppatori dopo l'avvento di iOS e Android. Per contrastare questo, Nokia ha pianificato di rendere il proprio sistema operativo MeeGo Linux, in fase di sviluppo, il fiore all'occhiello dell'azienda sugli smartphone. Poco dopo l'inizio del mandato di CEO di Elop, la dirigenza Nokia gli ha dato il via libera alla possibilit\u00e0 di cambiare la strategia dei telefoni cellulari dell'azienda, incluso il cambiamento dei sistemi operativi. Il veterano Anssi Vanjoki, capo della divisione smartphone, ha lasciato l'azienda in questo periodo e la sua apparizione finale fu al Nokia World 2010 quando furono introdotti il Nokia E7-00 e altri dispositivi Symbian ^ 3.\nL'11 febbraio 2011, Nokia ha annunciato una \"partnership strategica\" con Microsoft, in base alla quale adotter\u00e0 Windows Phone 7 come sistema operativo principale su smartphone e integrer\u00e0 i propri servizi e piattaforme con i propri, incluso Bing come motore di ricerca, e l'integrazione di Dati Nokia Maps in Bing Maps. Elop ha dichiarato che Nokia ha scelto di non utilizzare Android a causa di un'apparente incapacit\u00e0 di \"differenziare\" le sue offerte, con i critici che hanno anche notato che i suoi precedenti legami con Microsoft potrebbero aver influenzato la decisione. Anche se Nokia N9, basato su MeeGo, ha ricevuto un'accoglienza molto positiva nel 2011, Nokia aveva gi\u00e0 deciso di terminare lo sviluppo su MeeGo e concentrarsi esclusivamente sulla sua partnership con Microsoft, sebbene il CEO abbia affermato che le \"innovazioni\" dell'N9 sopravviveranno in futuro, che alla fine ha fatto s\u00ec fanno strada sulla piattaforma Asha nel 2013. Dopo l'annuncio della partnership con Microsoft, la quota di mercato di Nokia si \u00e8 deteriorata; ci\u00f2 era dovuto alla domanda di calo di Symbian quando i consumatori si resero conto che l'attenzione di Nokia sarebbe stata altrove.\nA giugno dello stesso anno Nokia presenta il Nokia N950 mai offerto in vendita al pubblico ma destinato solo agli sviluppatori MeeGo e del quale sono state prodotte 5000 unit\u00e0. Il telefono era basato su Nokia N9 ma aveva la tastiera alfanumerica a scorrimento in stile N97 ed esisteva in due varianti: uno, iniziale, noto con il nome N9-00 (da non confondersi con il Nokia N9), che aveva una scocca in argento, 512 MB di memoria principale e 64 GB di memoria interna; e la versione finale (rilasciata agli sviluppatori) con scocca nera, 1 GB di memoria principale e 16 GB di memoria interna.\nLa societ\u00e0 ha registrato una grande perdita per il secondo trimestre del 2011, la seconda perdita trimestrale in 19 anni. Il primo fiore all'occhiello di Nokia per Windows Phone \u00e8 stato il Lumia 800, che \u00e8 arrivato nel novembre 2011. Le vendite in calo nel 2011, che non sono state migliorate significativamente con la linea Lumia nel 2012, hanno portato a trimestri consecutivi di enormi perdite. A met\u00e0 2012 il prezzo delle azioni della societ\u00e0 \u00e8 sceso sotto i 2 euro. Elop ha annunciato misure di riduzione dei costi a giugno, eliminando 10.000 dipendenti entro la fine dell'anno e la chiusura dello stabilimento di produzione di Salo. Il primo ministro finlandese ha anche annunciato che il governo non salver\u00e0 la societ\u00e0 da un fondo statale di emergenza. In questo periodo Nokia ha avviato un nuovo progetto con il nome in codice \" Meltemi \", una piattaforma per smartphone di fascia bassa. Con l'alleanza Microsoft e sotto la gestione di Elop, Nokia aveva anche una rinnovata attenzione al mercato nordamericano dove i telefoni Nokia erano, in netto contrasto con il resto del mondo, quasi irrilevanti per molti anni. Questa strategia \u00e8 iniziata nel gennaio 2012 con l'introduzione dello smartphone Nokia Lumia 900 in collaborazione con il corriere statunitense AT&amp;T.\nIl 1\u00ba agosto 2011, Nokia ha annunciato che avrebbe adottato un nuovo sistema di denominazione a tre cifre per i prodotti di telefonia mobile e avrebbe smesso di usare le lettere, ponendo fine a Nseries, Eseries e Cseries. Lo stesso giorno \u00e8 stato introdotto il Nokia 500 con il nuovo sistema. Nokia ha usato per l'ultima volta nomi a tre cifre sui telefoni analogici negli anni '90.\nQuando il Lumia 920 \u00e8 stato annunciato nel settembre 2012, \u00e8 stato visto dalla stampa come il primo Windows Phone di fascia alta che potrebbe sfidare i rivali grazie al suo set di funzionalit\u00e0 avanzate. Elop ha affermato che la reazione positiva ad essa ha creato un senso di speranza e ottimismo nell'azienda. La societ\u00e0 stava anche guadagnando guadagni nei paesi in via di sviluppo con le sue serie Asha, che stavano vendendo fortemente. Sebbene le vendite di smartphone e la quota di mercato di Nokia siano aumentate notevolmente nel corso del 2013, anche nel mercato nordamericano, non \u00e8 stato ancora sufficiente per evitare perdite finanziarie. Ollila si \u00e8 dimesso da presidente il 4 maggio 2012 ed \u00e8 stato sostituito da Risto Siilasmaa. \nNel luglio 2013, Nokia ha acquistato Siemens 2,2 miliardi di euro trasformandola in una societ\u00e0 interamente controllata chiamata Nokia Solutions e Networks, prima di essere ribattezzata Nokia Networks. Durante le lotte finanziarie di Nokia, la sua proficua divisione in rete con Siemens ha fornito gran parte delle sue entrate; pertanto, l'acquisto si \u00e8 rivelato positivo, in particolare dopo la vendita della sua unit\u00e0 di dispositivi mobili. \nIl 3 settembre 2013 viene annunciato ufficialmente un accordo dal valore di 5,44 miliardi di euro (7,17 miliardi di dollari), con il quale Microsoft si aggiudica la divisione Devices &amp; Services di Nokia, i marchi Lumia, Asha e PureView, 8.500 brevetti permanenti, 30.000 brevetti in licenza per 10 anni e 32.000 dipendenti. La vendita \u00e8 stata positiva per Nokia, che ha cos\u00ec evitato una crisi finanziaria, nonch\u00e9 per l'AD di Microsoft Steve Ballmer, il quale voleva che Microsoft producesse pi\u00f9 hardware e lo trasformasse in una societ\u00e0 di dispositivi e servizi. Il presidente di Nokia, Risto Siilasmaa, ha descritto l'accordo come razionalmente corretto (nel migliore interesse degli azionisti di Nokia), ma emotivamente difficile - gli esperti concordano sul fatto che Nokia sarebbe sprofondata in una crisi di liquidit\u00e0 qualora non avesse venduto la divisione a Microsoft. Gli analisti ritengono che Ballmer abbia spinto per l'acquisizione per il timore che Nokia fosse vicina all'adozione di Android e, dunque, all'abbandono dell'alleanza con Microsoft. In effetti, nel gennaio 2014 \u00e8 stato introdotto il Nokia X, smartphone che montava una versione personalizzata di Android. \u00c8 stato un lancio sorprendente e un po' strano, poich\u00e9 avvenuto a poche settimane dalla finalizzazione dell'acquisizione di Microsoft. Altri, incluso Satya Nadella, pensavano che la fusione tra i loro team di software e l'ingegneria e i progetti hardware di Nokia avrebbe \"accelerato\" la crescita di Windows Phone. Nokia si \u00e8 anche trasferita dalla sua sede a un altro complesso di edifici situato a Karaportti. Nel frattempo, lo stesso Ballmer si dimetteva da AD di Microsoft sostituito da Satya Nadella, che all'epoca si oppose all'acquisto dei telefoni cellulari Nokia insieme al presidente Bill Gates.Il 25 aprile 2014, Microsoft completa l'acquisizione della divisione Devices and Services di Nokia, che diventa Microsoft Mobile. L'uscita dei Lumia 820 e Lumia 920 con Windows Phone 8 riusc\u00ec a far risalire le vendite grazie agli oltre due milioni di esemplari venduti, non abbastanza per\u00f2 per mantenere in vita la divisione mobile (sarebbe stata dismessa pochi anni dopo da Microsoft).\nNello stesso anno, inoltre, il valore del marchio Nokia a livello globale secondo Interbrand \u00e8 sceso al 98\u00ba posto, una drastica discesa rispetto al 5\u00ba posto nel 2009. La caduta di Nokia nel mercato della telefonia mobile ha avuto diverse spiegazioni da parte degli analisti, con molte divisioni sulla decisione dell'AD di abbandonare il suo sistema operativo interno e l'adozione di Windows Phone nel 2011. Molti ricercatori hanno concluso che Nokia ha sofferto di profonde rivalit\u00e0 interne alla direzione mentre alcuni membri del team di sviluppo Symbian hanno affermato che gli alti dirigenti dell'azienda hanno rifiutato centinaia di potenziali innovazioni durante gli anni 2000 che hanno proposto, tra cui la riscrittura completa del codice del sistema operativo.\n2014-2016.\nDopo la vendita della divisione di dispositivi mobili, Nokia si \u00e8 concentrata sulle apparecchiature di rete tramite Nokia Networks. Il 17 novembre 2014, Ramzi Haidamus, responsabile di Nokia Technologies, ha reso noto che la societ\u00e0 aveva pianificato di rientrare nel settore dell'elettronica di consumo come produttore di design originale, concedendo in licenza design e tecnologie hardware interni a produttori terzi. Haidamus ha dichiarato che il marchio Nokia era \"prezioso\" ma \"sta diminuendo di valore, ed \u00e8 per questo che \u00e8 importante invertire questa tendenza molto rapidamente, immediatamente\". Il giorno successivo, \u00e8 stato presentato il Nokia N1, tablet con Android prodotto da Foxconn e primo prodotto dopo la vendita di Microsoft. Haidamus ha sottolineato che i dispositivi rilasciati ai sensi di questi accordi di licenza sarebbero mantenuti a standard elevati in termini di qualit\u00e0 della produzione e \"apparirebbero e si sentiranno proprio come Nokia l'ha costruita\".\nSecondo Robert Morlino, portavoce di Nokia Technologies, Nokia ha pianificato di seguire il modello di licenza del marchio piuttosto che il marketing diretto dei dispositivi mobili a causa della vendita della divisione di dispositivi mobili a Microsoft. La societ\u00e0 ha adottato misure aggressive per rivitalizzarsi, in maniera evidente attraverso l'assunzione di esperti di software, il collaudo di nuovi prodotti e la ricerca di partner commerciali. Il 14 luglio 2015, l'AD Rajeev Suri ha confermato che la societ\u00e0 sarebbe tornata sul mercato dei telefoni cellulari nel 2016, anche in seguito alla scadenza della clausola di non concorrenza con Microsoft.\nIl 28 luglio 2015 Nokia ha annunciato OZO, fotocamera per realt\u00e0 virtuale a 360\u00b0, con otto sensori ottici 2K. Il comunicato stampa di Nokia affermava che OZO sarebbe stato \"il primo in un portafoglio pianificato di soluzioni per i media digitali\", con pi\u00f9 prodotti tecnologici previsti in futuro. OZO \u00e8 stato completamente svelato il 30 novembre a Los Angeles ed era destinato alla vendita al dettaglio per 60.000 euro; tuttavia, il suo prezzo \u00e8 stato ridotto fino 40.000 euro. Il 14 aprile 2015 Nokia ha confermato di essere in trattativa con la francese Alcatel-Lucent in merito a una potenziale fusione. Il giorno successivo, Nokia ha annunciato di aver accettato di acquistare Alcatel-Lucent per 15,6 miliardi di euro. Suri ha ritenuto che l'acquisto avrebbe offerto a Nokia un vantaggio strategico nello sviluppo delle tecnologie wireless 5G. L'acquisizione ha creato un concorrente pi\u00f9 forte per le aziende rivali Ericsson e Huawei, che Nokia e Alcatel-Lucent avevano gi\u00e0 superato in termini di ricavi complessivi complessivi nel 2014. Gli azionisti Nokia detengono il 66,5% della nuova societ\u00e0 combinata, mentre gli azionisti Alcatel-Lucent detengono il 33,5%. Nell'ottobre 2015, in seguito all'approvazione dell'accordo da parte del Ministero del Commercio cinese, la fusione \u00e8 rimasta in attesa dell'approvazione delle autorit\u00e0 di regolamentazione francesi e, nonostante l'intenzione iniziale di vendere separatamente la divisione cavi sottomarini, Alcatel-Lucent dichiar\u00f2 poi in merito che non lo avrebbe fatto. La fusione si \u00e8 conclusa il 14 gennaio 2016, ma non \u00e8 stata completata fino al 3 novembre 2016.\nIn seguito all'acquisizione, Nokia \u00e8 diventata proprietaria del marchio Alcatel, che continua a essere concesso sotto licenza a TCL Corporation.\nIl 3 agosto 2015 Nokia ha annunciato di aver raggiunto un accordo per vendere la sua divisione di mappe digitali Here a BMW, Daimler AG e Volkswagen Group per 2,8 miliardi di euro. L'accordo \u00e8 stato concluso il 3 dicembre 2015.\nDal 2016.\nIl 26 aprile 2016, Nokia ha annunciato l'intenzione di acquisire Withings, produttore francese di dispositivi sanitari connessi per 191 milioni di dollari. La societ\u00e0 \u00e8 stata integrata in una nuova unit\u00e0 Digital Health di Nokia Technologies.\nIl 18 maggio 2016, Microsoft Mobile ha ceduto la propria attivit\u00e0 a HMD Global, una nuova societ\u00e0 fondata da ex dipendenti Nokia e comandata da Jean-Francois Baril. Nokia ha successivamente concluso un accordo di licenza a lungo termine per rendere HMD produttore esclusivo dei dispositivi a marchio Nokia al di fuori del Giappone, operando in collaborazione con Foxconn. L'accordo ha inoltre garantito a HMD l'accesso a brevetti e software.\nTra i primi prodotti frutto dell'accordo, vi \u00e8 lo smartphone Nokia 6, presentato nel 2017, primo Nokia con sistema operativo Android 7.0. Al Mobile World Congress, HMD ha svelato anche i modelli Nokia 3 e Nokia 5, oltre alla nuova versione del 3310.Il 28 giugno 2016 Nokia ha presentato per la prima volta una rete 5G e nel febbraio 2017 Nokia ha effettuato una connessione 5G a Oulu, in Finlandia, utilizzando lo standard 5GTF, supportato da Verizon su apparecchiature basate su architettura Intel.\nIl 5 luglio 2017, Nokia e Xiaomi hanno annunciato di aver firmato un accordo di collaborazione commerciale e uno di brevetto pluriennale, inclusa una licenza incrociata per brevetti essenziali standard cellulari di ciascun'azienda.\nNel 2017, il valore del marchio Nokia \u00e8 salito di 147 posti al 188\u00ba posto rispetto al 2016 nella classifica di Brand Finance. La sua ascesa \u00e8 stata attribuita al suo portafoglio sanitario e ai nuovi dispositivi sviluppati da HMD Global.\nIl 19 gennaio 2018, Nokia ha firmato un accordo con NTT Docomo, il pi\u00f9 grande operatore di telefonia mobile giapponese, per fornire stazioni radio base wireless 5G nel paese entro il 2020.\nIl 29 gennaio 2018, Nokia ha introdotto la linea di chipset 5G ReefShark, sostenendo che triplica la larghezza di banda a 84\u00a0Gbit/s. Incorpora anche tecnologie di intelligenza artificiale di Bell Labs.\nIl 13 marzo 2018 Solidium, il braccio di investimento del governo finlandese, ha acquistato una quota del 3,3% in Nokia del valore di 844 milioni di euro.\nIl 7 maggio 2018, Nokia ha annunciato di aver acquisito una startup IoT con sede in California, SpaceTime Insight.\nNel gennaio 2019, il governo canadese ha annunciato che fornir\u00e0 40 milioni di dollari per supportare la ricerca di Nokia sulla tecnologia 5G.\nUna ricerca condotta nel 2019 da Counterpoint Research ha rivelato che i telefoni Nokia hanno funzionato molto meglio rispetto ai rivali Samsung, LG, Xiaomi e Huawei per quanto riguarda l'aggiornamento alla versione pi\u00f9 recente di Android, rilevando che il 96% dei dispositivi dell'azienda finlandese \u00e8 stato aggiornato all'ultima versione del sistema operativo di Google da quando \u00e8 stato rilasciato Pie nel 2018.\nIl 2 marzo 2020, Nokia ha annunciato Pekka Lundmark come nuovo amministratore delegato e presidente, prendendo il posto di Rajeev Suri.\nA maggio 2020, viene raggiunto un nuovo record mondiale di velocit\u00e0 sotto la rete 5G negli Stati Uniti. Il colosso nordeuropeo infatti ha annunciato che utilizzando la rete OTA del centro di ricerca di Dallas, \u00e8 riuscita a toccare una velocit\u00e0 di 4,7 Gigabit al secondo, con software ed hardware commerciali, superando cos\u00ec il precedente record di 4,3\u00a0Gbit/s detenuto da Ericsson, che aveva a sua volta superato Huawei, ferma a 2,92\u00a0Gbit/s.\nDurante il 2020, Flipkart ha collaborato con Nokia per commercializzare prodotti di consumo a marchio Nokia in India. Questi includono televisori, laptop e una gamma di condizionatori. \nVendita di Here.\nHere \u00e8 una societ\u00e0 nata come responsabile della suite di servizi di navigazione Nokia (in precedenza sotto i marchi Ovi e Nokia), che si occupa di mappe e servizi di localizzazione.\nEssa ha avuto origine da Navteq, azienda con sede a Chicago, specializzata in dati cartografici digitali, contenuti e servizi basati sulla localizzazione per sistemi di navigazione automotive, dispositivi mobili di navigazione, applicazioni cartografiche basate su Internet e soluzioni per enti pubblici e imprese. Navteq \u00e8 stata acquisita da Nokia il 1\u00ba ottobre 2007 e, di conseguenza, i dati cartografici divennero parte integrante di Here Maps, un servizio online in cui gli utenti possono scaricare le mappe, utilizzare la navigazione con guida vocale e di altri servizi web context-aware.\nIl 3 agosto 2015 la divisione \u00e8 stata ceduta per circa 2,8 miliardi di euro ad un consorzio automobilistico tedesco formato da Audi, BMW e Daimler.\nDivisioni di Nokia.\nNokia \u00e8 una societ\u00e0 per azioni quotata presso le borse di Helsinki e New York. Nokia ha giocato un ruolo molto importante nell'economia della Finlandia, ed \u00e8 considerata un importante datore di lavoro per gli abitanti, e lavora con partner locali e subappaltatori. Nokia ha contribuito con l'1,6% al PIL della Finlandia, e il suo giro di affari ha rappresentato circa il 16% delle esportazioni del paese scandinavo nel 2006.\nNokia attualmente comprende diversi gruppi di lavoro, i pi\u00f9 conosciuti dei quali sono Nokia Networks e Nokia Technologies.\nNokia Networks.\nNokia Networks, precedentemente conosciuta come Nokia Siemens Networks (NSN) e Nokia Solutions e Networks (NSN), \u00e8 una multinazionale di networking dei dati e di telecomunicazioni con sede a Espoo, in Finlandia. Nel 2011 era il quarto produttore di apparecchiature di telecomunicazioni al mondo per ricavi, dietro a Ericsson, Huawei e Alcatel-Lucent. Era presente in circa 150 paesi.\nIl brand NSN fu lanciato in occasione del Congresso Mondiale di Barcellona nel febbraio 2007, come joint venture tra Nokia (50,1%) e Siemens (49,9%). Nel luglio 2013, Nokia ha riacquistato tutte le azioni di Nokia Siemens Networks, per un importo di 2,21 miliardi di dollari, e la rinomin\u00f2 in Nokia Networks. Offriva infrastrutture wireless e piattaforme di rete fissa, reti di servizi e comunicazioni, oltre a servizi professionali a operatori telefonici e fornitori di servizi. Si concentrava sul GSM, Edge, 3G/W-CDMA, LTE e le reti di accesso radio WiMAX, ma anche su reti core con crescente IP e capacit\u00e0 multiaccesso di servizi.\nNel luglio 2015 Nokia annunci\u00f2 l'acquisizione di Alcatel-Lucent e la successiva fusione delle due societ\u00e0.\nNokia Technologies.\nNokia Technologies si occupa di prodotti consumer, di ricerca e sviluppo per nuove tecnologie, e inoltre concede in licenza le innovazioni e il brand Nokia.\nLa societ\u00e0 \u00e8 costituita da un team di sviluppo avanzato. Lo sviluppo avviene su vaste aree comprendenti l\"imaging\", il rilevamento, la connettivit\u00e0 wireless, gestione dell'alimentazione e dei materiali avanzati. Altre aree sono l'espansione del programma di licenza IP.\nNel novembre 2014 Nokia Technologies ha lanciato il tablet Nokia N1, prodotto da Foxconn e con Android 5.0, come primo prodotto dopo la vendita della divisione mobile a Microsoft.\nNel mese di aprile 2015, un portavoce di Nokia ha affermato che l'azienda avrebbe trasferito la propria divisione di ricerca e sviluppo in Cina, con l'intenzione di produrre nuovi smartphone in una fabbrica del paese asiatico. Nokia ha negato questa affermazione meno di una settimana dopo, dichiarando che non v'\u00e8 alcuna intenzione, al momento, di tornare nel mercato degli smartphone. Tuttavia non \u00e8 stata negata la possibilit\u00e0 di concessione in licenza del marchio Nokia ad un produttore di terze parti per telefoni (come nel caso del Nokia N1). Nel mese di giugno 2015 Rajeev Suri, CEO dell'azienda finlandese, ha dichiarato il ritorno di Nokia nel mondo smartphone nel 2016, occupandosi principalmente della progettazione e del design dei nuovi dispositivi. Nel mese di luglio 2015, attraverso un comunicato stampa pubblicato sul proprio sito ufficiale, la compagnia ha confermato la volont\u00e0 di tornare nel mercato della telefonia mobile che l'ha vista protagonista indiscussa per 14 anni. Robert Morlino, portavoce di Nokia Technologies, ha fatto sapere che la societ\u00e0 \u00e8 alla ricerca di un \"partner giusto\" che possa seguire la fase di produzione, vendita, marketing e assistenza ai consumatori.\nNel mese di dicembre 2016, dopo molte speculazioni da parte dei media nei mesi precedenti, Nokia Technologies ha annunciato che nel corso del 2017, in collaborazione con le societ\u00e0 HMD Global e FIH Mobile (gruppo Foxconn), saranno messi in commercio nuovi telefoni cellulari, smartphone e tablet a marchio Nokia.\nIl 29 luglio 2015 presenta OZO, una fotocamera per la realt\u00e0 virtuale composta da 8 sensori, 8 microfoni e con la capacit\u00e0 di registrare filmati in 3D.\nIl 31 agosto 2016, Ramzi Haidamus ha annunciato che si sarebbe dimesso dalla sua carica di presidente di Nokia Technologies. Brad Rodrigues, precedentemente responsabile della strategia e dello sviluppo del business, ha assunto il ruolo di presidente ad interim fino al 30 giugno 2017, quando Gregory Lee, gi\u00e0 amministratore delegato di Samsung Electronics in Nord America, \u00e8 stato nominato AD e presidente di Nokia Technologies. Da agosto 2019 Jenni Lukander viene nominata presidente.\nNokia Bell Labs.\nI Bell Laboratories (noti anche come Bell Labs, Bell, Laboratori Bell, in precedenza AT&amp;T Bell Laboratories e Bell Telephone Laboratories) sono un centro di ricerca e sviluppo, attualmente di propriet\u00e0 di Nokia. Prendono il nome dalla societ\u00e0 americana di telecomunicazioni AT&amp;T e da Alexander Graham Bell che li ha fondati.\nLa sede principale \u00e8 a Murray Hill, nello stato del New Jersey degli Stati Uniti d'America.\nNGP Capital.\nNGP Capital, gi\u00e0 Nokia Growth Partners, \u00e8 una societ\u00e0 globale focalizzata sugli investimenti nella fase di crescita di capitale con oltre 1,2 miliardi di dollari di investimenti gestionali negli Stati Uniti, in Europa, in India e in Cina.\nNuage Networks.\nNuage Networks \u00e8 un'impresa che fornisce soluzioni di rete definite dal software che consente ai fornitori di servizi cloud e alle grandi aziende di gestire cloud multi-tenant di grandi dimensioni. \u00c8 stata costituita da Alcatel-Lucent nel 2013 per sviluppare un overlay software per l'automazione e l'orchestrazione di cloud ibridi. Ha fatto parte di Nokia in seguito all'acquisizione di Alcatel-Lucent nel 2016. Durante tutto il 2017 Nuage ha siglato accordi con Vodafone e Telefonica per fornire la propria architettura SD-WAN ai propri server.\nHa sede a Mountain View, in California.\nAlcatel.\nAlcatel (precedentemente Alcatel Mobile Phones e Alcatel OneTouch) \u00e8 un marchio francese di telefoni cellulari di propriet\u00e0 della societ\u00e0 finlandese Nokia dal 2016 che produce cellulari su licenza della societ\u00e0 elettronica cinese TCL Corporation. Il marchio Alcatel \u00e8 stato concesso in licenza nel 2005 dall'ex societ\u00e0 francese di elettronica e telecomunicazioni Alcatel-Lucent a TCL per telefoni cellulari e dispositivi, con scadenza alla fine del 2024.\nAlcatel Submarine Networks.\nAlcatel Submarine Networks \u00e8 una societ\u00e0 francese appartenente al gruppo finlandese Nokia dal 2016 e uno dei leader mondiali nella produzione e posa di cavi sottomarini. ASN ha posato oltre 590.000\u00a0km di cavi sul fondo del mare, sta eseguendo la manutenzione su oltre 300.000\u00a0km di cavi e ha commissionato pi\u00f9 di 200 sistemi a fibre ottiche.\nHMD Global.\nHMD Global \u00e8 una compagnia di telefonia mobile con sede a Espoo in Finlandia. Il marchio Nokia \u00e8 stato concesso in licenza da ex dipendenti Nokia che hanno fondato HMD Global e hanno introdotto, dal 2017, dispositivi basati su Android con marchio Nokia. Nokia non ha investimenti nell'azienda ma mantiene alcuni spunti nello sviluppo dei dispositivi. \nSede.\nTieto Keilalahti Campus (precedentemente chiamato Nokia House, poi Microsoft Talo) \u00e8 stata la sede principale di Nokia, situata a Keilaniemi, Espoo, appena fuori Helsinki. Il campus \u00e8 stato costruito tra il 1995 e il 1997 come quartier generale per Nokia dall'architetto Pekka Helin e comprende tre strutture separate: le due parti pi\u00f9 meridionali dell'edificio furono costruite all'inizio degli anni '90 e la terza, la maggior parte settentrionale fu costruita nel 2000. Nokia ha operato nell'edificio dal 1997 al 2014, con circa 5000 dipendenti che lavorano nei locali. Ha posseduto l'edificio fino a dicembre 2012, quando \u00e8 stato annunciato che era stato venduto all'Exilion con sede in Finlandia per 170 milioni di euro. Nokia ha continuato a utilizzare l'edificio come sede principale, noleggiandolo a lungo termine. L'edificio \u00e8 stato trasferito a Microsoft Mobile come parte della vendita dell'attivit\u00e0 di telefonia mobile di Nokia a Microsoft nell'aprile 2014 e a quel punto l'edificio \u00e8 stato rinominato \"Microsoft Talo\" (letteralmente \"Microsoft House\"). Nokia ha successivamente trasferito la propria sede centrale negli ex uffici Nokia Networks a Karaportti dove ha la sede ancora oggi.\nNel dicembre 2017, Exilion ha venduto l'edificio alla tedesca Deutsche Asset Management (parte di Deutsche Bank) per 164 milioni di euro. \nProdotti.\nDispositivi mobili prodotti da Nokia Devices &amp; Services.\nLa Nokia suddivide i cellulari (e alcuni smartphone) prodotti diverse in serie, classificate con lettere dell'alfabeto o semplicemente con numeri:\nI modelli nati dalla partnership con Microsoft, che quindi montano il sistema operativo Windows Phone, non utilizzano pi\u00f9 le lettere per distinguere i cellulari, ma il nome Lumia, seguito dal numero di modello. La Serie 40 invece \u00e8 implementata sui cellulari denominati \"Asha\" cos\u00ec come il primo modello PureView (il Nokia 808 PureView) ha Symbian a bordo.\nDispositivi mobili prodotti dopo l'acquisizione di Microsoft.\nNel 2011 la divisione Devices &amp; Services di Nokia \u00e8 stata acquisita da Microsoft. Di conseguenza debuttano tre linee di prodotti che affiancano i dispositivi identificati con la classica nomenclatura a numeri:\nOltre queste tre linee, Nokia ha continuato a produrre anche dispositivi con la classica nomenclatura basata sui numeri.\nIl marchio PureView.\n\u00c8 un marchio di propriet\u00e0 Nokia che identifica gli smartphone con fotocamere ad alta tecnologia. Le fotocamere PureView dispongono di processori d'immagine che eseguono il ridimensionamento delle immagini con sovracampionamento, offrendo uno zoom digitale migliorato e una riduzione del rumore. \u00c8 stato introdotto per la prima volta sul Nokia 808 PureView ed \u00e8 stato poi implementato su alcuni modelli della serie Lumia (830, 920, 925, 928, 929/Icon, 930, 1020, 1520), sul Nokia 9 PureView e sul Nokia 8.3 5G.\nDispositivi mobili prodotti da HMD Global.\nDal 2016 i dispositivi mobili a marchio Nokia sono sviluppati e prodotti dall'azienda HMD Global. La produzione si articola in telefoni cellulari basici (\"feature phone\") contraddistinta dalla classica numerazione a 3 o 4 numeri e con sistema operativo Nokia Serie 30+ o KaiOS e smartphone e tablet con sistema operativo Android.\nDi seguito la nomenclatura utilizzata per i propri prodotti fino al 2020: \nDal 2021 viene introdotta una nuova nomenclatura basata sulle lettere anzich\u00e9 sui numeri, seguite da un relativo numero variabile a seconda della fascia di prodotto: \nAltri prodotti.\nOltre ai dispostivi mobili, Nokia produce smart TV dai 24 ai 75 pollici, computer portatili, accessori, dispositivi di streaming, ricevitori satellitari, router Wi-Fi e dispositivi audio.\nInnovazioni e curiosit\u00e0.\nIl primo dispositivo elettronico prodotto da Nokia fu un analizzatore di impulsi, progettato nel 1962.\nIl primo cellulare Nokia portatile \u00e8 stato il Mobira Talkman, lanciato nel 1984. Costava circa 4.560 \u20ac attuali.\nIl famoso tono per gli SMS usato da Nokia \u00e8 il codice morse dell'acronimo \"SMS\".\nLa prima conversazione al mondo in GSM \u00e8 stata realizzata nel 1991 a Helsinki dal primo ministro finlandese, Harri Holkeri, utilizzando un telefono cellulare Nokia.\nIl Nokia 1011 (1992) \u00e8 stato il primo cellulare GSM della storia. Aveva un display monocromatico e una rubrica capace di contenere fino 99 numeri.\nNel 1993 il Nokia 2110 introduce i tasti morbidi e un sistema operativo a scorrimento e selezione.\nIl Nokia 2110 (1995) \u00e8 il primo telefono Nokia in grado di inviare e ricevere messaggi e il primo ad avere la caratteristica suoneria \"Nokia Tune\".\nIl Nokia 9000 Communicator del 1996 \u00e8 stato il primo prodotto di Nokia della serie Communicator. Inoltre \u00e8 stato il primo cellulare con tastiera estesa che permetteva di inviare e ricevere email.\nIl Nokia 8110 (1996) \u00e8 stato il primo cellulare con slider (cover a slitta scorrevole). Era anche chiamato \u201cbanana phone\" per via della forma curva del telefono.\nIl Nokia 5110 (1998) \u00e8 stato il primo cellulare a portare il concetto di cover intercambiabili; \u00e8 anche famoso per essere il primo cellulare con il gioco Snake.\nIl Nokia 8810 (1998) \u00e8 stato il primo cellulare con un' antenna all' interno\nIl Nokia 7110 (1999) \u00e8 il primo cellulare dotato di browser wap per l'accesso all'Internet mobile e il primo cellulare a implementare il T9, sistema di scrittura facilitato.\nNokia ha prodotto il maggior numero di modelli di telefono cellulare con sistema operativo Symbian S60 preinstallato, che rende possibili utilizzi diversi, dal gioco multimediale, al navigatore satellitare.Il Nokia 7650 (2002) \u00e8 stato il primo cellulare Nokia con tastiera scorrevole, schermo a colori, sistema operativo Symbian con multitasking e suonerie polifoniche. \u00c8 anche il primo camera phone per Nokia e per l\u2019Europa. Era infatti dotato di un sensore da 0,3 megapixel e scattava foto con una risoluzione di 640\u00d7480 pixel.\nIl Nokia 3650 (2002) \u00e8 stato il primo cellulare commercializzato negli USA ad avere una fotocamera integrata. Inoltre la particolarit\u00e0 di questo cellulare era la tastiera circolare.\nIl primo cellulare touchscreen di Nokia \u00e8 stato il Nokia 7710, lanciato nel 2004. Vista la particolarit\u00e0 di questo modello (schermo grande, senza tasti, touchscreen e con la possibilit\u00e0 di inserire una scheda di memoria esterna), la filiale italiana di Nokia decise di realizzare dei brainstorming creativi per individuare un utilizzo di questo cellulare. Venne dunque commercializzato assieme ad una scheda contenente le mappe d'Italia e ad un'antenna satellitare, con cui comunicava tramite tecnologia Bluetooth, che consentiva al cellulare di identificare la posizione in cui si trovava. Nacque cos\u00ec il primo navigatore satellitare in un cellulare al mondo. Le mappe furono fornite da TomTom, azienda leader nella produzione di navigatori portatili.\nIl Nokia 6630 presentato a fine 2004 \u00e8 stato il primo telefono a consentire un roaming globale, il primo cellulare dual-mode, tri-band prodotto per funzionare con i network 3G, EDGE e 2G capace di funzionare in Europa, Asia e nelle Americhe. \u00c8 stato inoltre il primo telefono 3G introdotto sul mercato.\nIl Nokia 6680 del 2005 era l' unico dispositivo ad avere una fotocamera frontale.\nIl Nokia N90 (2005) \u00e8 stato il primo telefono ad adottare una macchina fotografica da 2Mp con ottica Zeiss.\nIl Nokia 770 Internet Tablet, presentato nel 2005, \u00e8 il primo tablet Nokia ed il primo dispositivo Nokia dotato di sistema operativo Maemo (Linux).\nIl Nokia N93 \u00e8 stato il primo Nokia ad avere uno zoom ottico 3x.\nIl Nokia N82, commercializzato nel 2007, \u00e8 stato il primo cellulare Nokia con flash allo xenon e uno dei pochi terminali con acceleratore grafico.\nIl Nokia 1100, nel maggio 2007, viene decretato come il telefono cellulare pi\u00f9 venduto al mondo di tutti i tempi (il miliardesimo \u00e8 stato acquistato in Nigeria).Il Nokia 5800 XpressMusic \u00e8 il primo Nokia touchscreen basato su Symbian S60.\nIl Nokia N86 (2009) fu il primo smartphone dell\u2019azienda finlandese a dotarsi di un sensore fotografico da 8 megapixel, capace di competere con le fotocamere digitali compatte. Con questo dispositivo, inoltre, Nokia introdusse per la prima volta su un telefono cellulare alcune caratteristiche tipiche delle fotocamere digitali, tra cui la possibilit\u00e0 di impostare l\u2019apertura dell\u2019obiettivo per controllare la quantit\u00e0 di luce ma anche un otturatore meccanico. Il Nokia N86 vinse il premio TIPA 2009 come miglior dispositivo di imaging.\nIl Nokia X3-00 (2009) \u00e8 stato il primo smartphone Series 40 con accesso a Ovi Store.\nIl Nokia X6-00 \u00e8 il primo smartphone Nokia dotato di un touch screen capacitivo (il 5800 aveva un touch screen resistivo) ed \u00e8 il primo telefono Xseries con la piattaforma Symbian^3.\nIl Nokia X3-02 (2010) \u00e8 il primo smartphone Nokia che pu\u00f2 essere usato sia attraverso la tastiera sia attraverso il touch screen (Touch and Type)\nIl Nokia N8 \u00e8 il primo smartphone Nokia ad utilizzare il sistema operativo Symbian^3, \u00e8 il primo cellulare Nokia ad avere la batteria integrata nella scocca ed \u00e8 anche il primo Nokia a montare una fotocamera da 12 MP (con lenti Carl Zeiss).\nIl Nokia C7-00 (2010) \u00e8 il primo dispositivo Symbian con NFC.\nIl Nokia N900 \u00e8 stato il primo Internet Tablet Nokia con funzioni telefoniche, nonch\u00e9 l'ultimo dispositivo dotato di sistema operativo Maemo.\nIl Nokia N9 \u00e8 il primo smartphone con sistema operativo Meego (\"mai arrivato in Italia\").\nIl Nokia N950 \u00e8 il secondo dispositivo Meego (mai commercializzato, ma destinato solo agli sviluppatori).\nIl Nokia 808 PureView \u00e8 il primo smartphone ad utilizzare una fotocamera Carl Zeiss da 41 megapixel ed \u00e8 l'ultimo Nokia a montare il sistema operativo Symbian OS.\nIl Nokia Lumia 800, presentato a fine 2011, \u00e8 il primo dispositivo Nokia a montare il sistema operativo Windows Phone.\nI Nokia Lumia 820 e Nokia Lumia 920 sono stati i primi smartphone con Windows Phone 8. Le innovazioni introdotte da Nokia in questi due dispositivi sono la ricarica wireless, cio\u00e8 la possibilit\u00e0 di ricaricare il dispositivo senza usare fili, e la possibilit\u00e0 di usare il touch screen con i guanti (schermo PureMotion HD + Super Sensitive Touch).\nIl Nokia Lumia 920 (2012) fu il primo smartphone ad essere dotato di stabilizzatore ottico delle immagini che permetteva di ridurre i tremolii nelle riprese video in movimento ma anche di catturare foto con migliore qualit\u00e0 in condizioni di scarsa luminosit\u00e0.\nIl Nokia Lumia 1520 (presentato nel 2013) \u00e8 il primo phablet Nokia.\nIl Nokia Lumia 2520 (2013) \u00e8 stato il primo tablet Nokia a montare Windows e l'unico tablet con ottiche Carl Zeiss.\nIl Nokia 130 (presentato l'11 agosto 2014) \u00e8 definito come il telefono cellulare pi\u00f9 economico (19 euro) dotato di player video e musicale.\nIl Nokia 225 (2014) \u00e8 l'\"internet phone\" pi\u00f9 sottile mai prodotto da Nokia. Disponibile anche Dual Sim\nUn Nokia Lumia 730 \u00e8 stato utilizzato in Bangladesh per scattare un selfie da Guinness dei primati, immortalando 1151 persone in un singolo scatto. L'iniziativa \u00e8 stata organizzata da Microsoft per promuovere il nuovo smartphone, caratterizzato da una fotocamera anteriore da 5 megapixel ideale appunto per realizzare ottimi autoscatti.\nIl Nokia Lumia 735 \u00e8 stato il primo smartphone Nokia con fotocamera anteriore da 5 MP.\nIl Nokia 9 PureView \u00e8 il primo smartphone a integrare una fotocamera posteriore ZEISS da ben 5 obiettivi capace di fare foto a una risoluzione massima di 60 megapixel.\nIl Nokia X71 \u00e8 il primo smartphone a marchio Nokia con il foro nello schermo per ospitare la fotocamera anteriore e ridurre il pi\u00f9 possibile le cornici ed \u00e8 il primo Nokia ad avere una fotocamera posteriore da 48 megapixel.Il Nokia 800 Tough, presentato il 5 settembre 2019 a Berlino, \u00e8 il pi\u00f9 resistente dispositivo mobile mai prodotto da Nokia. \u00c8 capace di resistere ad acqua, polvere, umidit\u00e0 e cadute accidentali.\nIl Nokia 8.3 5G, presentato il 19 marzo 2020, \u00e8 il primo dispositivo Nokia a supportare le reti 5G, nonch\u00e9 il primo dispositivo venduto fuori dalla Cina a ospitare il foro per la fotocamera anteriore, nello schermo.\nA maggio 2020 viene raggiunto un nuovo record mondiale di velocit\u00e0 sotto la rete 5G negli Stati Uniti, toccando una velocit\u00e0 di 4,7 Gigabit al secondo, con software ed hardware commerciali.\nA dicembre 2020 viene presentato lo smartphone 4G pi\u00f9 economico mai realizzato: il Nokia C1 Plus.\nIl Nokia XR20, presentato a luglio 2021, viene definito come \"lo smartphone pi\u00f9 resistente mai realizzato\": \u00e8 infatti in grado di resistere a temperature estreme, cadute fino a 1,8 metri e a immersioni sott'acqua per un'ora.\nIl Nokia C30, presentato a luglio 2021, raggiunge due primati: la batteria di capacit\u00e0 pi\u00f9 elevata mai installata su uno smartphone Nokia (6000 mAh) e il display con diagonale pi\u00f9 ampia mai realizzato su uno smartphone Nokia (6,82 pollici).\nA fine novembre 2021 viene annunciato che il Nokia 105 \u00e8 il telefono pi\u00f9 venduto al mondo. Gran parte delle vendite sono avvenute in India e in Cina. Ad aver contribuito a questi dati da record i prezzi, compresi tra i 18 e i 32 euro. "}
{"id": "2097264", "revid": "729019", "url": "https://it.wikipedia.org/wiki?curid=2097264", "title": "Linea T\u014dky\u016b Tamagawa", "text": "La \u00e8 una linea ferroviaria suburbana giapponese a scartamento ridotto. Si estende nella parte sud-ovest della citt\u00e0 di Tokyo tra le zone Tamagawa e Kamata, all'interno del quartiere \u014cta ed \u00e8 molto importante per il traffico dei pendolari."}
{"id": "2097270", "revid": "2143258", "url": "https://it.wikipedia.org/wiki?curid=2097270", "title": "Acid1", "text": "Il test Acid1 \u00e8 una pagina di test per i browser web. Fu sviluppata nell'ottobre del 1998 e diffusa in pubblico il 26 gennaio del 1999.Acid1 ebbe una sua importanza poich\u00e9 stabil\u00ec un livello di interoperabilit\u00e0 di base al quale tutti i browser dell'epoca dovevano attenersi, specialmente per la specifica CSS1.\nIl nome.\nAcid1 sta per \"Acid test n\u00b01\", un nome che si riferisce al test designato per trovare l'oro durante la febbre dell'oro di met\u00e0 1800. L'Acid test difatti produceva una valutazione rapida ed efficace della qualit\u00e0 di un pezzo di metallo, analogamente per quanto avviene nella serie dei test Acid che sono designati per produrre una chiara indicazione dell'aderenza dei browser agli standard web.\nStoria.\nAcid1 fu sviluppato da Todd Fahrner, il quale era frustrato a causa della mancanza di test rigorosi per migliorare l'interoperabilit\u00e0 dei browser web.\nDopo aver osservato i test sviluppati da Braden McDaniel che usava delle rappresentazioni di riferimento che chiariscano il risultato progettato, Fahrner svilupp\u00f2 un test completo che consisteva in un'immagine 'quirky-looking'. Nel 1999, il test venne incorporato nella test suite ufficiale della specifica CSS1 come il test numero 5.5.26.c. Acid1 \u00e8 incluso come una funzionalit\u00e0 nascosta (Easter egg), accessibile digitando 'about:tasman', in Internet Explorer 5 per Mac OS con il testo sostituito dai nomi degli sviluppatori."}
{"id": "2097272", "revid": "47767", "url": "https://it.wikipedia.org/wiki?curid=2097272", "title": "Auguste Maquet", "text": "Biografia.\nNato a Parigi nel 1813, studi\u00f2 presso il Liceo Carlo Magno (Lyc\u00e9e Charlemagne), dove conobbe G\u00e9rard de Nerval e Th\u00e9ophile Gautier, due tra i maggiori autori del Romanticismo francese. Terminati gli studi presso il Liceo Carlo Magno, decise di non diventare un docente di Lettere, come inizialmente voleva, ma uno scrittore autonomo: abbandon\u00f2 quindi l'Universit\u00e0 di Francia.\nInizi\u00f2 a comporre poesie e a scrivere racconti e novelle per alcuni quotidiani, frequentando nello stesso tempo i maggiori autori parigini. Decise di prender parte all'attivit\u00e0 dei \"Bousingos\", il gruppo di letterati romantici francesi della seconda generazione, scrivendo come Augustus Mac-Keat.\nNel dicembre del 1838 conobbe Alexandre Dumas padre e questo incontro fu l'inizio della sua fortuna. Tuttavia, quando tra i due iniziarono i primi alterchi, dovette affrontare numerosi processi per rivendicare i diritti sulle proprie opere, scritte in collaborazione con Dumas. Tra il 20 e il 21 gennaio del 1858 era persino giunto ad accusare Dumas presso il Tribunale Civile della Senna: alla fine ottenne un rimborso di 145.200 franchi, perdendo tuttavia ogni diritto sulle opere scritte con Dumas.\nContinu\u00f2 la propria attivit\u00e0 di scrittore, ottenendo nel 1861 la Legion d'onore per essa.\nMor\u00ec nel 1888 nel suo castello di Sainte-Mesme e i suoi resti giacciono nel cimitero di P\u00e8re-Lachaise a Parigi. Sulla sua tomba beffardamente sono stati incisi i titoli dei principali successi di Dumas (padre).\nOpera.\nDibattito sulla collaborazione con Dumas padre.\nLa collaborazione tra Maquet e Dumas padre \u00e8 stata a lungo al centro di dibattiti sin dalla met\u00e0 del XIX secolo:\nCuriosit\u00e0.\nSulla relazione professionale tra Auguste Maquet e Alexandre Dumas i drammaturghi francesi Cyril G\u00e9ly ed Eric Rouquette hanno scritto un dramma, pi\u00f9 volte rappresentato in Francia: \"Sign\u00e9 Dumas\" (Firmato Dumas). Dal testo teatrale \u00e8 stato tratto un film, \"L'autre Dumas\" (L'altro Dumas), con G\u00e9rard Depardieu nel ruolo di Dumas e Beno\u00eet Poelvoorde in quello di Maquet, in uscita in Francia nel mese di febbraio 2010."}
{"id": "2097273", "revid": "155634", "url": "https://it.wikipedia.org/wiki?curid=2097273", "title": "Dogrib", "text": "I Dogrib, chiamati anche Tlicho (\"T\u0142\u0131\u0328ch\u01eb\"), sono una trib\u00f9 di Nativi americani stanziata in Canada. Vivono nei Territori del Nord-Ovest in Canada, vicino al Grande Lago degli Orsi e il Grande Lago degli Schiavi.\nLingua.\nI Dogrib parlano la lingua tlicho (o dogrib), appartenente al gruppo delle lingue athabaska del nord della famiglia delle lingue na-dene.\nStoria.\nI Dogrib erano nemici delle trib\u00f9 dei Cree, Chippeway e degli Yellowknife. I primi ad incontrarli furono i francesi nel 1744 ma i Dogrib evitarono il commercio con essi perch\u00e9 i francesi commerciavano gi\u00e0 con i Cree. Nel 1933 Elizabet Mackenzie e Mary Siemens tradussero il Vangelo per i membri della trib\u00f9. Il 25 agosto 2003 i Dogrib firmarono un accordo con il Canada il quale assegna 39.000 kilometri quadrati alla trib\u00f9 che cos\u00ec si organizza in un governo dipendente da quello del Canada.\nDemografia.\nNel 1856 c'erano 927 individui, nel 1906 ce n'erano 1.150. Nel 1970 c'erano 1200 individui e nel 1990 c'erano 2.500 individui. Secondo il censimento del 2001 c'erano 3.548 individui divisi nelle riserve indiane di Dog Rib Rae, Dechi Laot'i, Gameti e Wha Ti.\nSistema di governo.\nI Dogrib hanno un governo sviluppato che prende come modello il Governo degli Stati Uniti. Esso dipende direttamente dal Governo del Canada. Il Governo del Canada detiene il diritto penale, mentre l'assistenza sanitaria e l'istruzione sono gestiti a livello locale. Questo governo \u00e8 iniziato il 25 agosto 2003 ed \u00e8 stato adottato anche dagli Inuit. Questo permette al Canada di controllare meglio il Nord-Ovest canadese.\nCultura.\nI Dogrib cacciavano carib\u00f9 con lance e frecce e pescavano. Le tende sono generalmente di pelli, ma d'inverno sono rinforzate di corteccia. Le donne vestivano di pelli di carib\u00f9 decorate con piume. Gli uomini vestivano di pellicce dotate di un cappuccio, come gli Inuit. Alcune persone importanti appartenenti a questa trib\u00f9 sono: lo scrittore Richard Van Camp, autore di \"The Losser Blesser\"; e l'artista Giacomo Wedzin."}
{"id": "2097274", "revid": "400694", "url": "https://it.wikipedia.org/wiki?curid=2097274", "title": "Jam-block", "text": "Il jam-block \u00e8 uno strumento musicale a percussione della famiglia degli idiofoni.\nEsso non \u00e8 altro che la versione in plastica di un wood-block. Questo strumento ha in gran parte sostituito i loro \"fragili\" antenati in legno, diventando a mano a mano, sempre pi\u00f9 utilizzato sia nei timbales, sia nella batteria; pu\u00f2 essere anche suonato come singola percussione.\nI jam-block sono solitamente utilizzati con i timbales e le batterie, ma possono anche essere usati come strumenti orchestrali autonomi. Sono spesso usati nella salsa e in altri stili latinoamericani, sebbene alcuni batteristi moderni li abbiano utilizzati nelle canzoni rock. Sono spesso usati anche nelle marching band.\nEsistono diversi produttori di jam-block, tra cui Latin Percussion, Pearl, Meinl e Toca. I produttori tipicamente scelgono i colori in base alla dimensione dello strumento ed all'altezza del suono."}
{"id": "2097276", "revid": "1793900", "url": "https://it.wikipedia.org/wiki?curid=2097276", "title": "Vaillant Arena", "text": "La Vaillant Arena \u00e8 uno stadio del ghiaccio, situato a Davos, che ospita gli incontri casalinghi dell'Hockey Club Davos.\nNel mese di dicembre \u00e8 teatro della Coppa Spengler, il torneo a inviti pi\u00f9 vecchio della storia dell'hockey su ghiaccio."}
{"id": "2097289", "revid": "599013", "url": "https://it.wikipedia.org/wiki?curid=2097289", "title": "John Long", "text": ""}
{"id": "2097290", "revid": "287204", "url": "https://it.wikipedia.org/wiki?curid=2097290", "title": "Kunal Kohli", "text": "Ha lavorato per conto del produttore Yash Chopra in vari film di Bollywood."}
{"id": "2097295", "revid": "1613457", "url": "https://it.wikipedia.org/wiki?curid=2097295", "title": "Cercati in me", "text": "Cercati in me \u00e8 un album di Giuni Russo pubblicato postumo il 28 novembre 2008 dall'etichetta discografica Edel Music.\nIl disco.\n\"Cercati in me\" raccoglie undici brani fra i quali compaiono cinque inediti registrati verso la met\u00e0 degli anni novanta e che non trovarono collocazione in un album; come ogni pubblicazione postuma riguardante Giuni Russo, del progetto si \u00e8 occupata la sua storica coautrice e produttrice Maria Antonietta Sisini.\nIl disco, come gi\u00e0 descritto, contiene cinque inediti: \"Cercati in me,\" che d\u00e0 il titolo al disco e che contiene citazioni di Edith Stein, \"La settima stanza\", \"Ninna nanna\", \"Ave Maria\" dal vivo ed infine \"Fogh in Nakhal\".\nTra i brani gi\u00e0 editi ne compaiono sei e sono i seguenti: \"Oceano d'amore\" (1994), \"Adeste fideles\" (2002), \"Sakura\" (2002) e \"Nada te turbe\" (2002), \"Amore intenso\" (2003), \"Invocazione\" (2004); \"Amore intenso\" e \"Oceano d'amore\" sono riproposti in versione remixata, cos\u00ec come anche la minisuite finale comprendente l'inedito \"Fogh in Nakhal\".\nI risultati delle vendite di questo disco sono stati impiegati per l'allestimento di un'esposizione a Milano dedicata a Giuni Russo e comprendente abiti, dischi, fotografie inedite e altri \"memorabilia\".\nIl booklet interno \u00e8 curato da Antonio Mocciola\nTracce.\nMinisuite remix 2008"}
{"id": "2097296", "revid": "599013", "url": "https://it.wikipedia.org/wiki?curid=2097296", "title": "Lu\u00eds Henrique (calciatore 1968)", "text": "Caratteristiche tecniche.\nCentrocampista rapido e abile nel dribbling, aveva una buona capacit\u00e0 realizzativa.\nCarriera.\nClub.\nInizia la carriera professionistica nella piccola societ\u00e0 della Catuense, con una breve esperienza al Flamengo nel 1987; tornato alla Catuense, vi rimane fino al 1990, anno nel quale si trasferisce al Bahia. Con la squadra bahiana gioca fino al 1992, ottenendo buoni risultati e guadagnandosi sia la nazionale che la chiamata del Palmeiras, dove rimane per\u00f2 per un breve periodo a causa della decisione dell' di puntare su di lui. Con la squadra del principato vince quindi il campionato di calcio francese 1992, giocando la maggior parte delle partite. Tornato in Brasile, al Fluminense, dove gioca fino al 1997, chiude la carriera nel 2001 giocando per societ\u00e0 minori.\nNazionale.\nHa giocato 20 partite con la maglia della nazionale di calcio brasiliana, segnando sette reti, ed ha partecipato alle Copa Am\u00e9rica 1991 e 1993."}
{"id": "2097297", "revid": "287204", "url": "https://it.wikipedia.org/wiki?curid=2097297", "title": "Maria Bonaparte", "text": "Con il nome di Maria Bonaparte sono note due discendenti del fratello di Napoleone I, Luciano Bonaparte:"}
{"id": "2097304", "revid": "347132", "url": "https://it.wikipedia.org/wiki?curid=2097304", "title": "Antonio Rosario Mennonna", "text": "Biografia.\nNacque a Muro Lucano il 27 maggio 1906. \nFormazione e ministero sacerdotale.\nPot\u00e9 frequentare, da ragazzo, i corsi ginnasiali, presso il seminario arcivescovile di Benevento, assieme a Pasquale Quaremba, grazie ad una borsa di studio. Benedetto XIII, infatti, della famiglia Orsini, signori di Muro Lucano, aveva provveduto a costituire un fondo per la formazione dei novelli sacerdoti dell'omonima diocesi. Prosegu\u00ec gli studi liceali, filosofici e teologici, a Napoli, presso il seminario pontificio di Posillipo. Consegu\u00ec, nel 1928, la laurea, cum laude, in sacra teologia. Presso l'universit\u00e0 degli studi di Napoli ottenne, invece, la laurea in lettere classiche.\nFu ordinato sacerdote, dal vescovo Giuseppe Scarlata, pastore della sua diocesi natale, il 12 agosto 1928. Insegn\u00f2 lettere al seminario di Potenza e presso l'istituto vescovile, parificato, di Muro Lucano ove ricopr\u00ec, anche, l'ufficio di preside.\nMinistero episcopale.\nVescovo di Muro Lucano.\nEletto alla sede vescovile di Muro Lucano, il 5 gennaio 1955, da papa Pio XII. Emise, successivamente, a Roma, dinanzi al cardinale Celso Costantini, la professione di Fede e il giuramento di fedelt\u00e0, nei confronti della Santa Sede. Ricevette, il 13 marzo 1955, l'ordinazione episcopale dall'arcivescovo di Acerenza, Domenico Picchinenna, coconsacranti Augusto Bertazzoni, arcivescovo di Potenza e Marsico Nuovo, e Matteo Guido Sperandeo, vescovo di Calvi e Teano.\nEcco alcuni dati, riguardo al suo governo pastorale della diocesi murese, emersi nella relazione \"ad limina\", del 1961: lieve diminuzione, di circa il 10%, della popolazione, complessivamente 33 000 residenti, molti dei quali vivevano sulle montagne e nelle campagne; ristrutturazione della cattedrale e del palazzo vescovile; erezione di 5 parrocchie, un nome: \"San Antonio ai Casalini\", sita a Bella, istituita il 7 luglio 1957; edificazione di nuove chiese; ritorno dei Frati Cappuccini nell'omonimo convento, di Muro Lucano, al quale era stata annessa una scuola per novizi; presenza di 4 comunit\u00e0 religiose femminili appartenenti all'ordine religioso delle Stimmatine, 2 a quello delle Figlie di Maria Ausiliatrice e 1 a quello delle Figlie della Carit\u00e0; 34 sacerdoti; 8 seminaristi, di cui 1 iscritto ai corsi teologici e 7 iscritti agli studi liceali; aumento dei tesserati all'Azione Cattolica; promozioni di iniziative religiose, volte al risveglio e/o maggiore attestazione-partecipazione della fede; istituzione, per la formazione culturale dei ragazzi poveri o in particolari situazioni, nell'ex seminario, di un collegio, gratuito, con annessa una scuola elementare.\nVescovo di Nard\u00f2.\nPapa Giovanni XXIII, il 22 febbraio 1962, Cattedra di San Pietro, alla vigilia dell'apertura del Concilio Vaticano II, al quale partecip\u00f2 assiduamente, lo trasfer\u00ec alla sede vescovile di Nard\u00f2, quale successore di Corrado Ursi. Salvatore Rizzello, che confermer\u00e0 suo vicario generale, lo accolse, a nome dell'intera diocesi neretina, i cui fedeli erano accorsi numerosissimi, in una giornata torrida, il 23 giugno 1962, giorno della sua presa di possesso.\nTra le sue prime decisioni: la conferma della prosecuzione della costruzione della nuova sede del seminario diocesano, opera voluta dal suo predecessore, le cui fondamenta erano state benedette il 31 maggio 1960. Il medesimo istituto, venne inaugurato, il 7 maggio 1964, dal vescovo Mennonna e da Corrado Ursi. Padre spirituale del seminario era il carismatico mons. Raffaele Mastria.\nSvolse 3 visite pastorali, negli anni 1964, 1970 e 1975, ed infine, una visita \"ad limina\", verso gli inizi degli anni ottanta.\nValorizz\u00f2 la casa, per Esercizi spirituali, Villa Tabor, in contrada Cenate.\nVisit\u00f2, pi\u00f9 volte, all'estero, gli emigranti diocesani. Eresse 13 parrocchie e fece costruire 22 chiese, tra le quali quella dedicata a San Giuseppe, in contrada Lazzareddhu, e quella dei Santi Cosma e Damiano, in contrada Frasca, chiese site a Matino.\nIndisse un pellegrinaggio mariano, diocesano, a Lourdes. Fece ristrutturare il palazzo vescovile grazie ad una legge \"ad hoc\", per danni di guerra e, successivamente, la cattedrale. Tale tempio fu dichiarato, da papa Giovanni Paolo II, nel 1980, grazie al suo interessamento, basilica minore pontificia.\nNel 1979 indisse, per il 1980, nel ricordo del 25\u00ba di ordinazione episcopale, un anno mariano; le celebrazioni, alle quali partecip\u00f2 Mario Luigi Ciappi, suo amico, ebbero inizio il 31 ottobre 1979 in piazza San Pietro, a Roma, allorch\u00e9 papa Giovanni Paolo II, al termine della rituale preghiera dell'Angelus, alla presenza di Jacques-Paul Martin e di Stanis\u0142aw Dziwisz, benedisse la nuova statua della \"Madonna della Pace\" e rivolse un caloroso saluto al vescovo Mennonna, al Clero, ai sindaci ed ai fedeli accorsi per l'occasione. La statua della Vergine fu portata, solennemente, in pellegrinaggio in tutti i comuni della diocesi ed oggi venerata nella chiesa dedicata a San Francesco da Paola a Nard\u00f2.\nProclam\u00f2, nel 1980, la \"Madonna della Coltura\": \u201cPatrona dei Coltivatori Diretti\u201d della diocesi. Per suo interessamento, Michele Mincuzzi, nel 1981, estese il patronato della Vergine a tutti gli altri coltivatori dell'intera provincia ecclesiastica dell'arcidiocesi di Lecce; decisione confermata, nel 1982, da papa Giovanni Paolo II.\nIl 20 ottobre 1980, su delega di Nicola Riezzo, accolse e conged\u00f2 papa Giovanni Paolo II, in visita pastorale ad Otranto, insieme a tutti i suoi seminaristi, all'aeroporto militare di Galatina.\nEbbe, in seno alla Conferenza Episcopale Pugliese, la delega per le vocazioni e fu membro della commissione per il Pontificio Seminario Regionale Pugliese \"Pio XI\" di Molfetta.\nNell'estate del 1981, ai sensi delle norme canoniche, present\u00f2 a papa Giovanni Paolo II la rinuncia al governo pastorale della diocesi, per raggiunti limiti d'et\u00e0. Ottenne, a causa delle conseguenze del terremoto dell'Irpinia del 1980, una proroga del mandato, sino al 30 settembre 1983.\nLasci\u00f2, definitivamente, la diocesi neretina dopo aver salutato, personalmente, tutte le parrocchie, il 7 dicembre 1983, per far ritorno a Muro Lucano. Nella medesima occasione Salvatore Rizzello, prima di accompagnarlo con un corteo di autovetture, simbolicamente, sino ai confini della diocesi ovvero a Torre Lapillo, gli rivolse, a nome di tutti, la seguente preghiera:\n\"Signore Ges\u00f9,\"\n\"Buon Pastore delle anime nostre,\"\n\"ascolta il nostro grazie:\"\n\"grazie per il Vescovo\"\n\"Antonio Rosario,\"\n\"grazie per la Sua Bont\u00e0\"\n\"che lo ha reso simile a Te\"\n\"che lo ha fatto amare e\"\n\"che oggi \u2013 partendo \u2013 ci lascia\"\n\"pi\u00f9 soli.\"\n\"Grazie perch\u00e9 in Lui,\"\n\"prima del Vescovo\"\n\"abbiamo incontrato l'Amico;\"\n\"prima del Superiore\"\n\"abbiamo incontrato il Padre,\"\n\"prima del \"sapiente\"\"\n\"abbiamo incontrato \"l'uomo\".\"\n\"Con lui abbiamo pregato,\"\n\"con lui Ti abbiamo cercato\"\n\"e, nel rispetto di ognuno,\"\n\"con lui abbiamo imparato\"\n\"che zelo non \u00e8 fretta\"\n\"che pazienza non \u00e8 sconfitta\"\n\"che bont\u00e0 non \u00e8 debolezza.\"\n\"Grazie a Te Ges\u00f9 che lo hai\"\n\"donato a noi\"\n\"grazie a lui che si \u00e8 donato a noi.\"\n\"Ora, come un patriarca antico,\"\n\"torna alla Sua terra,\"\n\"ai suoi monti\"\n\"alla sua gente\"\n\"e nel cuore, mentre\"\n\"una lacrima gli riga il volto,\"\n\"ci porta con s\u00e9\"\n\"e ci dice, sempre, come\"\n\"viatico:\"\n\"Aiutatevi, stimatevi, siate uniti.\"\n\"E noi sappiamo che\"\n\"non mente;\"\n\"ed \u00e8 tanto,\"\n\"\u00e8 tutto.\"\n\"Grazie Ges\u00f9\".\nVescovo emerito.\nAl momento della sua morte, avvenuta il 6 novembre 2009, a 103 anni, era il decano dell'episcopato italiano ed il secondo vescovo pi\u00f9 anziano al mondo, dopo Antoine Nguy\u00ean Van Thien, vietnamita.\nI funerali si svolsero il 7 novembre 2009 a Muro Lucano, ove fu proclamato il lutto cittadino, e furono presieduti dall'arcivescovo di Potenza-Muro Lucano-Marsico Nuovo Agostino Superbo; presero parte, pure, Domenico Caliandro e Salvatore Ligorio.\nGenealogia episcopale.\nLa genealogia episcopale \u00e8:\nAntonio Rosario Mennonna \u00e8 stato co-consacrante principale insieme a Corrado Ursi e Francesco Minerva di:\nHa conferito, inoltre, l'ordinazione sacerdotale a:"}
{"id": "2097306", "revid": "223249", "url": "https://it.wikipedia.org/wiki?curid=2097306", "title": "Gonzalo Fern\u00e1ndez de Oviedo", "text": ""}
{"id": "2097313", "revid": "101175", "url": "https://it.wikipedia.org/wiki?curid=2097313", "title": "Gran Premio motociclistico del Pacifico 2003", "text": "Il Gran Premio motociclistico del Pacifico 2003 corso il 5 ottobre, \u00e8 stato il tredicesimo Gran Premio della stagione 2003 e ha visto vincere nella MotoGP la Honda di Max Biaggi, nella classe 250 la Aprilia di Toni El\u00edas e nella classe 125 la Aprilia di H\u00e9ctor Barber\u00e1.\nSi tratta dell'ultima edizione di questo Gran Premio istituito la prima volta nel 2000.\nAl termine della gara della MotoGP il pilota giapponese Makoto Tamada, che aveva tagliato il traguardo in terza posizione, \u00e8 stato squalificato per condotta scorretta; altro provvedimento disciplinare per il pilota John Hopkins che dovr\u00e0 per\u00f2 scontare la squalifica nel gran premio successivo."}
{"id": "2097315", "revid": "767487", "url": "https://it.wikipedia.org/wiki?curid=2097315", "title": "Federazione cestistica del Cile", "text": "La Federazione cestistica del Cile \u00e8 l'ente che controlla e organizza la pallacanestro in Cile.\nLa federazione controlla inoltre la nazionale di pallacanestro del Cile. Ha sede a Santiago del Cile e l'attuale presidente \u00e8 Miguel Herrera Sep\u00falveda.\n\u00c8 affiliata alla FIBA dal 1935 e organizza il campionato di pallacanestro del Cile."}
{"id": "2097317", "revid": "599013", "url": "https://it.wikipedia.org/wiki?curid=2097317", "title": "Fennis Dembo", "text": ""}
{"id": "2097327", "revid": "287204", "url": "https://it.wikipedia.org/wiki?curid=2097327", "title": "Federazione cestistica del Canada", "text": "La Federazione cestistica del Canada \u00e8 l'ente che controlla e organizza la pallacanestro in Canada.\nLa federazione controlla inoltre la nazionale di pallacanestro del Canada. Ha sede a Toronto e l'attuale presidente \u00e8 Therese Quigley.\n\u00c8 affiliata alla FIBA dal 1936 e organizza la National Basketball League of Canada."}
{"id": "2097330", "revid": "1573940", "url": "https://it.wikipedia.org/wiki?curid=2097330", "title": "Dvinosauria", "text": "Gli dvinosauri (Dvinosauria ) sono un sottordine di anfibi estinti appartenenti al gruppo dei temnospondili, generalmente di piccole dimensioni, che vissero tra il Carbonifero inferiore e il Triassico inferiore (circa 330 - 250 milioni di anni fa). Furono particolarmente comuni nel Permiano.\nDescrizione.\nGeneralmente di piccole o medie dimensioni, questi anfibi possedevano un corpo allungato simile a quello di una salamandra; al contrario di molte forme contemporanee, gli dvinosauri possedevano zampe corte e poco utili agli spostamenti sulla terraferma. Il carattere distintivo rispetto agli altri temnospondili era costituito da una incisura otica ridottissima; questa fossa, negli altri temnospondili, \u00e8 generalmente profonda e si presume abbia sostenuto una membrana timpanica notevole. Probabilmente gli dvinosauri, quindi, non possedevano un apparato uditivo adatto a sentire i suoni aerei ad alta frequenza ed erano animali semiacquatici o strettamente acquatici. Altre caratteristiche degli dvinosauri includono la perdita di una flangia ossea sulla parte posteriore dell'osso pterigoide e la presenza di 28 o pi\u00f9 vertebre presacrali.\nClassificazione.\nIl clade Dvinosauria \u00e8 stato descritto per la prima volta in un lavoro di Yates e Warren nel 2000, nell'ambito di una classificazione filogeneticamente dettagliata dei gruppi di anfibi temnospondili. Si presume che questi animali fossero il sister group di temnospondili pi\u00f9 evoluti noti come Stereospondyli, che aumentarono le dimensioni pur rimanendo nell'ambiente acquatico. Tra le forme pi\u00f9 note di dvinosauri, da ricordare \"Neldasaurus\", \"Dvinosaurus\", \"Erpetosaurus\", \"Trypanognathus\", \"Lafonius\" e \"Trimerorhachis\". Il pi\u00f9 antico dvinosauro noto \u00e8 un frammento di cranio ritrovato in terreni del Vis\u00e9ano (Carbonifero inferiore) della Germania, ed \u00e8 il pi\u00f9 antico resto di temnospondilo europeo noto, insieme a \"Balanerpeton\" (Werneburg et al., 2019). Resti di dvinosauri (\"Timonya\", \"Procuhy\") sono noti anche in Sudamerica (solitamente un continente avaro di resti di anfibi carbonifero-permiani) e testimoniano la somiglianza faunistica tra le varie masse continentali, allora ancora unite nel supercontinente Pangea.\nDi seguito \u00e8 mostrato il cladogramma tratto dal lavoro di Engelhorn e colleghi (2008):"}
{"id": "2097331", "revid": "1318658", "url": "https://it.wikipedia.org/wiki?curid=2097331", "title": "Abaliget", "text": "Abaliget \u00e8 un comune dell'Ungheria situato nella provincia di Baranya, regione Transdanubio Meridionale di 605 abitanti (dati 2009).\nSociet\u00e0.\nEvoluzione demografica.\nSecondo i dati del censimento 2001 il 93,0% degli abitanti \u00e8 di etnia ungherese"}
{"id": "2097334", "revid": "110157", "url": "https://it.wikipedia.org/wiki?curid=2097334", "title": "Federazione cestistica della Bolivia", "text": "La Federazione cestistica della Bolivia \u00e8 l'ente che controlla e organizza la pallacanestro in Bolivia.\nLa federazione controlla inoltre la nazionale di pallacanestro della Bolivia e ha sede a Cochabamba.\n\u00c8 affiliata alla FIBA dal 1947 e organizza il campionato di pallacanestro della Bolivia."}
{"id": "2097337", "revid": "220673", "url": "https://it.wikipedia.org/wiki?curid=2097337", "title": "Battaglie di Lexington e Concord", "text": ""}
{"id": "2097343", "revid": "124364647", "url": "https://it.wikipedia.org/wiki?curid=2097343", "title": "Ian McShane", "text": "Carriera.\nFiglio unico di Irene Cowley e Harry McShane (calciatore professionista scozzese), comincia a lavorare nel mondo del cinema nel 1962. Noto per l'interpretazione del ruolo di Giuda Iscariota nel kolossal televisivo \"Ges\u00f9 di Nazareth\" (1977) di Franco Zeffirelli, partecipa a film come \"I lunghi giorni delle aquile\" (1969), \"Ransom, stato di emergenza per un rapimento\" (1974) e \"Agente Cody Banks\" (2003). Nel 1975 interpreta la parte del tecnico Anton Zoref nell'episodio \"Forza vitale\" della serie \"Spazio 1999\".\nNel 2000 lavora nel musical inglese \"The Witches of Eastwick\", mentre nel 2005 si aggiudica un Golden Globe per il suo ruolo nella serie televisiva \"Deadwood\". Nel 2006 interpreta la parte del fantasma del giornalista Joe Strombel in \"Scoop\" di Woody Allen. Nel 2008 doppia il personaggio di Tai Lung in \"Kung Fu Panda\", mentre nel 2010 \u00e8 il protagonista della miniserie televisiva \"I pilastri della Terra\", tratto dall'omonimo romanzo di Ken Follett.\nNel 2011 prende parte alla quarta trasposizione cinematografica della saga \"Pirati dei Caraibi\", dal titolo \"Pirati dei Caraibi - Oltre i confini del mare\", nel ruolo del terribile pirata Barbanera. Nel 2012 appare come guest star nella seconda stagione di \"American Horror Story\", interpretando il ruolo del pi\u00f9 pericoloso internato di Briarcliff, il perverso serial killer Leigh Emerson. Nel 2017 appare come co-protagonista al fianco di Ricky Whittle nella serie American Gods, nel ruolo di Mr. Wednesday. Nel 2014, nel 2017 e nel 2019 interpreta il personaggio di Winston nella saga cinematografica John Wick.\nNel 2018 ottiene il ruolo del Professor Broom nel film \"Hellboy\", diretto da Neil Marshall, uscito nelle sale nel 2019.\nVita privata.\nIan McShane si \u00e8 sposato nel 1964 con l'attrice Suzan Farmer, ma i due divorziarono dopo quattro anni, nel 1968. Si rispos\u00f2 nel 1970 con la modella Ruth V. Post e dal matrimonio sono nate due figlie: Kate (1971), che \u00e8 un'animatrice, e Morgan (1975). Il matrimonio fin\u00ec nel 1977. Dal 1980 \u00e8 sposato con l'attrice Gwen Humble.\nDoppiatori italiani.\nNelle versioni in italiano dei suoi film, Ian McShane \u00e8 stato doppiato da: \nDa doppiatore \u00e8 sostituito da:"}
{"id": "2097346", "revid": "180559", "url": "https://it.wikipedia.org/wiki?curid=2097346", "title": "Federazione cestistica della Colombia", "text": "La Federazione cestistica della Colombia \u00e8 l'ente che controlla e organizza la pallacanestro in Colombia.\nLa federazione controlla inoltre la nazionale di pallacanestro della Colombia. Ha sede a Bogot\u00e0 e l'attuale presidente \u00e8 Rodrigo Fuentes.\n\u00c8 affiliata alla FIBA dal 1939 e organizza il campionato di pallacanestro della Colombia."}
{"id": "2097349", "revid": "599013", "url": "https://it.wikipedia.org/wiki?curid=2097349", "title": "Ch\u014djun Kameya", "text": "Carriera.\nPer quanto riguarda le competizioni del motomondiale, le sue partecipazioni sono state sempre come wild card in Gran Premi disputati in Giappone e sempre nella classe 250.\nNel 1997 e nel 1998 corre con la Suzuki nel Gran Premio motociclistico del Giappone, arrivando in zona punti e classificandosi rispettivamente 36\u00ba e 31\u00ba al termine della stagione.\nNel 1999 corre come wild card con una Suzuki GSX-R750 del Team Suzuki la prova giapponese del campionato mondiale Superbike sul circuito di Sugo, non ottiene piazzamenti a punti nelle due gare.\nDal 2002 al 2004 corre con una Honda, ottenendo punti nei primi due anni e classificandosi 26 e 27\u00ba in classifica generale.\nParentela.\nCh\u014djun Kameya \u00e8 il cugino di Daijir\u014d Kat\u014d, motociclista giapponese campione del mondo della classe 250 nel 2001, deceduto in seguito a un incidente nel Gran Premio del Giappone del 2003."}
{"id": "2097351", "revid": "300067", "url": "https://it.wikipedia.org/wiki?curid=2097351", "title": "William Bedford", "text": ""}
{"id": "2097352", "revid": "339392", "url": "https://it.wikipedia.org/wiki?curid=2097352", "title": "Choyun Kameya", "text": ""}
{"id": "2097354", "revid": "828781", "url": "https://it.wikipedia.org/wiki?curid=2097354", "title": "Wetterhorn", "text": "Il Wetterhorn (3.692 ) \u00e8 una montagna delle Alpi Bernesi. Si trova nel Canton Berna ad ENE della localit\u00e0 turistica di Grindelwald, dalla quale dista circa 6,5 km in linea d'aria. La sua spalla NO presenta un'impressionante parete verticale, ben visibile da distante, che cade sul sottostante valico della Grosse Scheidegg con un salto di circa 1400 metri.\nCaratteristiche.\nIl massiccio del Wetterhorn \u00e8 composto principalmente da tre distinte montagne: il Wetterhorn stesso maggiormente visibile da Grindelwald; il Mittelhorn (3.704\u00a0m) vetta pi\u00f9 alta del gruppo ed il Rosenhorn (3.689\u00a0m).\nSalita alla vetta.\nIl monte fu salito per la prima volta il 31 agosto 1844 da Melchior Bannholzer e Joh. Jaun. Particolarmente importante e significativa fu l'ascesa di Alfred Wills, terzo presidente dell'Alpine Club inglese. Questa ascesa segn\u00f2 l'inizio del cosiddetto \"periodo d'oro dell'alpinismo\"."}
{"id": "2097356", "revid": "339392", "url": "https://it.wikipedia.org/wiki?curid=2097356", "title": "Divisione Nazionale FIN 1934", "text": ""}
{"id": "2097360", "revid": "300067", "url": "https://it.wikipedia.org/wiki?curid=2097360", "title": "Scott Hastings (cestista)", "text": ""}
{"id": "2097362", "revid": "110157", "url": "https://it.wikipedia.org/wiki?curid=2097362", "title": "Federazione cestistica della Costa Rica", "text": "La Federazione cestistica della Costa Rica \u00e8 l'ente che controlla e organizza la pallacanestro in Costa Rica.\nLa federazione controlla inoltre la nazionale di pallacanestro della Costa Rica. Ha sede a San Jos\u00e9 e l'attuale presidente \u00e8 Luis Guillermo Rodr\u00edguez Retana.\n\u00c8 affiliata alla FIBA dal 1969 e organizza il campionato di pallacanestro della Costa Rica."}
{"id": "2097363", "revid": "287204", "url": "https://it.wikipedia.org/wiki?curid=2097363", "title": "Federazione di hockey su ghiaccio della Slovacchia", "text": "La Federazione slovacca di hockey su ghiaccio (in slovacco \"Slovensk\u00fd zv\u00e4z \u013eadov\u00e9ho hokeja\", in sigla, \"SZ\u013dH\") \u00e8 la federazione nazionale di hockey su ghiaccio della Slovacchia.\n\u00c8 nata il 2 febbraio 1993, dopo lo scioglimento della Cecoslovacchia e della sua federazione hockeistica, e dallo stesso giorno \u00e8 membro della Federazione internazionale.\nOrganizza il massimo campionato di hockey del paese, l'Extraliga, e le serie minori, oltre a gestire le attivit\u00e0 delle rappresentative nazionali a livello internazionale.\nGrazie alle nazionali, vanta un oro (2002), un argento (2000) ed un bronzo (2003) ai mondiali maschili, un bronzo della U-20 maschile (1999) ed un argento (2003) ed un bronzo (1999) della U-18 maschile."}
{"id": "2097365", "revid": "339392", "url": "https://it.wikipedia.org/wiki?curid=2097365", "title": "SZL'H", "text": ""}
{"id": "2097368", "revid": "339392", "url": "https://it.wikipedia.org/wiki?curid=2097368", "title": "Federazione slovacca di hockey su ghiaccio", "text": ""}
{"id": "2097369", "revid": "110157", "url": "https://it.wikipedia.org/wiki?curid=2097369", "title": "Federazione cestistica di Cuba", "text": "La Federazione cestistica di Cuba \u00e8 l'ente che controlla e organizza la pallacanestro in Cuba.\nLa federazione controlla inoltre la nazionale di pallacanestro di Cuba. Ha sede all'Avana e l'attuale presidente \u00e8 Ruperto Herrera.\n\u00c8 affiliata alla FIBA dal 1937 e organizza il campionato di pallacanestro di Cuba."}
{"id": "2097373", "revid": "92723", "url": "https://it.wikipedia.org/wiki?curid=2097373", "title": "Nostra Signora di Pontmain", "text": "Nostra Signora di Pontmain (o secondo il titolo ufficiale Nostra Signora della Preghiera o, pi\u00f9 semplicemente, Madonna di Pontmain) \u00e8 l'appellativo con cui la Chiesa cattolica venera Maria, madre di Ges\u00f9 che sarebbe apparsa nel 1871 nel villaggio francese di Pontmain, vicino a Laval, nei Paesi della Loira.\nUn'apparizione silenziosa.\nLa sera del 17 gennaio 1871 Eug\u00e8ne Barbedette, un ragazzino di dodici anni, stava aiutando suo padre nel granaio a pestare il ginestrone, usato come foraggio per gli animali; anche suo fratello di dieci anni, Joseph, si trovava l\u00ec con loro. Eug\u00e8ne usc\u00ec fuori per vedere che tempo faceva e avrebbe visto al di sopra della casa di fronte una splendida signora con un vestito ornato di stelle, che gli avrebbe sorriso stendendo le braccia come per abbracciarlo.\nEug\u00e8ne corse dal padre a raccontargli della signora; in breve tempo la voce della visione dei due bambini si diffuse per il piccolissimo villaggio e tutta la gente accorse al granaio. Altre due bambine (Jeanne-Marie Leboss\u00e9 di nove anni e Fran\u00e7oise Richer di undici anni) avrebbero visto la bella signora.\nGiunsero anche il parroco Michel Gu\u00e9rin e le suore che gestivano la parrocchia che, senza giudicare o commentare, invitarono la gente a pregare; l'apparizione si sarebbe svolta nel giro di tre ore circa, accompagnata dalla preghiera e dai canti degli abitanti del villaggio.\nLe cinque fasi dell'apparizione.\nL'apparizione pu\u00f2 considerarsi suddivisa in cinque fasi:\nPrima fase.\nEug\u00e8ne Barbedette avrebbe visto per primo la signora, che indossava un vestito blu con delle stelle d'oro, delle scarpe molto semplici con un nastro d'oro, una corona d'oro e un velo nero sui capelli fino alle spalle. La bellissima signora avrebbe sorriso sia al bambino sia al fratellino Joseph, sopraggiunto poco dopo.\nI bambini corsero a riferire della signora ai genitori e la loro mamma Victoire, pensando che si potesse trattare della Vergine Maria, corse a cercare suor Vitaline, che lavorava alla scuola parrocchiale, per raccontarle ci\u00f2 che i bambini avevano detto. Un'altra suora, Marie Edouarde, corse ad avvisare il parroco don Michel Gu\u00e9rin.\nNel frattempo l'intero villaggio era accorso al granaio e tutti avevano cominciato a pregare, guidati da suor Vitaline.\nSeconda fase.\nIn breve il parroco giunse tra la sua gente e un ovale blu con quattro candele spente sarebbe apparso attorno alla bellissima Signora; inoltre una piccola croce rossa sarebbe divenuta visibile sul suo abito, in posizione corrispondente al cuore. In quel momento la bellissima signora sarebbe diventata triste.\nLa folla intanto cominciava a discutere su ci\u00f2 che stava accadendo e il subbuglio cresceva, quando il parroco esort\u00f2 tutti a pregare, e suor Marie Edouarde inizi\u00f2 la recita del santo rosario. Iniziato il rosario, la signora sembrava sorridere e aumentare di grandezza, al pari dell'ovale che la circondava, mentre le stelle sembravano aumentare di numero.\nFinito il rosario la folla inton\u00f2 il Magnificat; allora una grande banda bianca si srotol\u00f2 ai piedi della signora e lettera dopo lettera sarebbero comparse in sovraimpressione le parole \u201c\"MA PREGATE, MIEI BAMBINI\"\u201d.\nSu invito del parroco tutti cominciarono a cantare le litanie della Madonna e sarebbero apparse le parole: \u201c\"DIO VI RISPONDER\u00c0 PRESTISSIMO\"\u201d. Tutte queste parole apparivano sulla medesima riga. Finite le litanie si inton\u00f2 l'Inviolata e, all'invocazione \u201c\"O Mater alma Christi carissima\"\u201d, sarebbero apparse all'inizio di una seconda riga le parole: \u201c\"MIO FIGLIO\"\u201d.\nDopo la folla inton\u00f2 la Salve Regina e il messaggio scritto si concluse con le parole: \u201c\"PERMETTE CHE IL SUO CUORE SI LASCI TOCCARE\"\u201d.\nInfine la folla rimase in preghiera silenziosamente. Ormai tutti, dalle parole \u201cMIO FIGLIO\u201d, ritenevano che la bellissima signora, che continuava a sorridere, fosse la Vergine Maria.\nTerza fase.\nAllora il popolo cominci\u00f2 a cantare l'inno \"Madre della Speranza\", che recitava: \u201cMadre della speranza, il cui nome \u00e8 cos\u00ec dolce, proteggi la nostra terra di Francia. Prega, prega per noi\u201d. La Vergine intanto avrebbe alzato le mani al'altezza delle spalle e mosso le dita al ritmo dell'inno, come se stesse pizzicando un'invisibile arpa.\nLa gioia dei bambini esplose, facendoli esclamare pi\u00f9 e pi\u00f9 volte: \u201cOh com'\u00e8 bella!\u201d. Maria nel frattempo avrebbe sorriso.\nPoi le parole impresse sulla banda bianca sarebbero sparite, lasciando il posto a uno sfondo del colore del cielo.\nAllora i bambini intonarono un altro inno, quello che avevano cantato a scuola quel pomeriggio; il viso di Maria avrebbe mostrato in quel momento grande tristezza, come se la Vergine parlasse, ma la sua voce non fosse ascoltata.\nQuarta fase.\nAlle parole dell'inno: \u201cOh mio buon Ges\u00f9, \u00e8 giunto il tempo di perdonare i nostri cuori pentiti. Noi non offenderemo mai pi\u00f9 la tua suprema bont\u00e0, o buon Ges\u00f9\u201d, una croce rossa, recante Cristo dello stesso colore, con in cima scritto \u201cGes\u00f9 Cristo\u201d su un cartiglio bianco, sarebbe apparsa dinanzi alla Vergine. \nAl canto del \"Parce Domine\" la Vergine avrebbe preso la croce con entrambe le mani per inclinarla verso i bambini, tornando nuovamente triste. Allora una piccola stella avrebbe acceso le quattro candele nell'ovale, proprio come faceva il parroco all'altare della Vergine Maria nella chiesa parrocchiale.\nLa folla continu\u00f2 a pregare in silenzio e la stella si sarebbe posizionata al di sopra del capo della Madonna.\nQuinta fase.\nSuor Marie Edouarde inton\u00f2 l'inno Ave Maris Stella e il crocifisso rosso sarebbe scomparso, sostituito da una piccola croce bianca su ciascuna spalla della Madonna, di nuovo sorridente.\nIl parroco Michel Gu\u00e9rin invit\u00f2 tutti i presenti a recitare insieme a lui le preghiere della sera e ognuno l\u00ec dove si trovava si inginocchi\u00f2. Dopo tutti cominciarono l'esame di coscienza e allora un velo bianco sarebbe apparso dinanzi ai piedi della Vergine mentre scompariva. Erano le nove della sera, e tutti fecero allora ritorno alle loro case.\nIl riconoscimento da parte della Chiesa cattolica.\nIn breve tempo folle di pellegrini cominciarono ad affluire a Pontmain. Il vescovo di Laval, monsignor Casimir Wicart, procedette molto speditamente, aprendo gi\u00e0 il 14 marzo l'inchiesta canonica affidata a tre alti prelati e verificando tutto di persona fra l'8 aprile e il 14 maggio.\nA dicembre fece svolgere una visita oculistica per attestare le perfette condizioni dei veggenti e infine nomin\u00f2 una commissione teologica per essere coadiuvato nel giudizio.\nPoco pi\u00f9 di un anno dopo, il 2 febbraio 1872, il vescovo riconobbe ufficialmente le apparizioni, affermando: \u201cNoi dichiariamo che l'Immacolata Vergine Maria, Madre di Dio, apparve veramente il 17 gennaio del 1871 a Eug\u00e8ne e Joseph Barbedette, Fran\u00e7oise Richer e Jeanne-Marie Leboss\u00e9, nel villaggio di Pontmain\u201d.\nPontmain e Beshwat.\nNella vicenda di Pontmain compare, centotrenta anni dopo, un piccolo villaggio del Libano, Beshwat, dove c'\u00e8 una chiesetta in cui si venera una statua della Madonna di Pontmain, portata un secolo fa da un padre gesuita. Da alcuni anni questo centro \u00e8 diventato meta di numerosi pellegrinaggi, dal momento che sono state attribuite alla Vergine di Pontmain diverse guarigioni improvvise e scientificamente inspiegabili; il fatto curioso \u00e8 che alcune di queste hanno riguardato fedeli islamici; anche Siham Dalloul, moglie di un ex ministro della Difesa libanese e musulmana, afferma di aver avuto un'apparizione. Numerosi quindi sono i musulmani che vi si recano (si deve considerare che l'Islam, considerando Ges\u00f9 un profeta, rispetta Maria)."}
{"id": "2097375", "revid": "767487", "url": "https://it.wikipedia.org/wiki?curid=2097375", "title": "Delroy Wilson", "text": "Biografia.\nWilson pubblica il suo primo singolo, intitolato \"Emy Lou\", nel 1961 per il produttore discografico Clement \"Coxsone\" Dodd a soli tredici anni. Negli anni successivi, sempre con Dodd, registra un buon numero di canzoni ska e quella che raggiunge il maggior successo \u00e8 \"Joe Liges\", scritta da Lee Perry, che era un attacco a Prince Buster, un rivale di Dodd. Questo brano viene seguito da un altro, \"Spit in the Sky\", sempre scritto da Perry contro Buster. Le canzoni successive sono \"One Two Three\", \"I Shall Not Remove\", \"Look Who Is Back Again\" (un duetto con Slim Smith), e \"Prince Pharaoh\", un altro attacco al produttore rivale.\nLa sua voce migliora quando Wilson lascia l'adolescenza e passa dallo ska al rocksteady, nella seconda met\u00e0 degli anni sessanta registra una serie di canzoni, tra i primi singoli rocksteady della storia, tra i quali troviamo \"Dancing Mood\", \"Jerk in Time\" (con i The Wailers), \"Feel Good All Over\", \"I'm Not a King\", \"True Believer in Love\", \"Rain From the Skies\", \"Conquer Me\" e \"Riding For A Fall\". Dopo aver lasciato lo Studio One di Dodd registra per diversi produttori con vari gradi di successo. Raggiunge un buon successo lavorando con Bunny Lee tra la fine degli anni sessanta e l'inizio degli anni settanta con brani come \"This Old Heart of Mine\", \"Footsteps of Another Man\", e \"Better Must Come\" tanto che il suo doppio A-side \"It Hurts\"/\"Put Yourself in My Place\" diventa molto amato dagli skinhead e registra un buon successo nel Regno Unito. In quel periodo registra anche una versione di \"Run Run\", che inizialmente aveva concesso a Dodd, per il produttore Keith Hudson. Nel 1970 Wilson gira il Regno Unito in tour e l\u00ec registra alcune canzoni per la Trojan Records.\nNel 1972 il People's National Party del primo ministro giamaicano Michael Manley sceglie la canzone di Wilson \"Better Must Come\" quale canzone ufficiale della campagna elettorale. Lo stesso anno pubblica \"Cool Operator\", la sua canzone pi\u00f9 famosa che gli dar\u00e0 anche il soprannome. Negli anni seguenti torna a lavorare con molti produttori, tra cui Joe Gibbs, Gussie Clarke, Winston \"Niney\" Holness, Harry J, e Joseph Hoo Kim.\nNel 1976 per il produttore Lloyd Charmers \"I'm Still Waiting\", una cover dei The Wailers, seguita dall'album \"Sarge\", considerato uno dei migliori tra quelli nella sua discografia. La sua carriera continua positivamente per un po', fino a cominciare il declino all'inizio degli anni ottanta. Continua a cantare canzoni anche nell'era digitale, ma i suoi successi principali sono sicuramente risalenti agli anni 60 e 70.\nNel 1994 la duratura eredit\u00e0 della musica di Wilson nella storia giamaicana \u00e8 stata riconosciuta da una targa attribuitagli dal governo giamaicano e presentata dal primo ministro Patterson.\nMuore all'ospedale di Kingston il 6 marzo 1995, a soli 46 anni, per cirrosi epatica."}
{"id": "2097376", "revid": "110157", "url": "https://it.wikipedia.org/wiki?curid=2097376", "title": "Federazione cestistica dell'Ecuador", "text": "La Federazione cestistica dell'Ecuador \u00e8 l'ente che controlla e organizza la pallacanestro in Ecuador.\nLa federazione controlla inoltre la nazionale di pallacanestro dell'Ecuador. Ha sede a Guayaquil e l'attuale presidente \u00e8 Galo Vargas.\n\u00c8 affiliata alla FIBA dal 1950 e organizza il campionato di pallacanestro dell'Ecuador."}
{"id": "2097378", "revid": "599013", "url": "https://it.wikipedia.org/wiki?curid=2097378", "title": "Masaki Tokudome", "text": "Carriera.\nEsordisce nelle competizioni del motomondiale in classe 125 nella stagione 1994, a bordo di una Honda, concludendo dopo una serie di piazzamenti all'8\u00ba posto nella classifica generale.\nL'anno successivo passa all'Aprilia e, dopo aver ottenuto anche la sua prima vittoria in occasione del Gran Premio motociclistico del Brasile, concludendo al 7\u00ba posto nella classifica generale. Resta poi fedele alla casa motociclistica italiana fino al motomondiale 1998, concludendo 2\u00ba dietro a Haruchika Aoki nel 1996, 5\u00ba nel 1997 e 7\u00ba nel 1998.\nNella stagione 1999 passa alla classe 250 a bordo di una Honda, ma dopo due Gran Premi passa alla TSR-Honda; a fine stagione \u00e8 18\u00ba.\nDopo alcuni anni di assenza dal mondiale, nel 2003 si registra un'altra sua presenza in un gran premio, grazie ad una wild card e in sella ad una Yamaha, grazie al risultato ottenuto viene classificato al 31\u00ba posto. L'ultima presenza risale al motomondiale 2005, senza per\u00f2 che abbia ottenuto punti.\nLasciato il ruolo di pilota titolare nel motomondiale al termine della stagione 1999, Tokudome si dedica alle competizioni motociclistiche del campionato giapponese, correndo prima in 250 poi in 125 (dove arriva secondo nel 2007 e 2008) e nel 2012 all'et\u00e0 di 41 anni si laurea campione nazionale nella categoria J-GP3."}
{"id": "2097379", "revid": "599013", "url": "https://it.wikipedia.org/wiki?curid=2097379", "title": "David Greenwood", "text": ""}
{"id": "2097388", "revid": "110157", "url": "https://it.wikipedia.org/wiki?curid=2097388", "title": "Federazione cestistica della Giamaica", "text": "La Federazione cestistica della Giamaica \u00e8 l'ente che controlla e organizza la pallacanestro in Giamaica.\nLa federazione controlla inoltre la nazionale di pallacanestro della Giamaica. Ha sede a Kingston e l'attuale presidente \u00e8 Marland Nattie.\n\u00c8 affiliata alla FIBA dal 1962 e organizza il campionato di pallacanestro della Giamaica."}
{"id": "2097391", "revid": "767487", "url": "https://it.wikipedia.org/wiki?curid=2097391", "title": "Staphylococcus aureus resistente alla vancomicina", "text": "VRSA, sigla della locuzione inglese \"Vancomycin-Resistant Staphylococcus Aureus\", indica ceppi di stafilococco aureo resistenti alla vancomicina, un antibatterico indicato per molti tipi di infezioni. Si osserva dunque un batterio resistente alle normali cure mediche.\nLa VRSA \u00e8 stata identificata nel 1997 in Giappone.\nOltre ai VRSA esistono anche i VISA (stafilococchi con resistenza intermedia alla vancomicina), e i GRSA e GISA, resistenti ai glicopeptidi o con resistenza intermedia."}
{"id": "2097393", "revid": "287204", "url": "https://it.wikipedia.org/wiki?curid=2097393", "title": "Portaelicotteri", "text": "Una portaelicotteri \u00e8 un'unit\u00e0 militare navale capace di imbarcare un elevato numero di elicotteri.\nDopo le numerose classi di navi in grado di svolgere tale compito che sono state costruite a partire dagli anni sessanta, il termine \u00e8 stato (quasi) abbandonato, cos\u00ec come la tipologia di nave originaria, in favore di mezzi come LHA, LHD e LPH.\nIl termine \"portaelicotteri\" inizialmente si riferiva a quegli incrociatori \u2013 imbarcazioni non di tipo tuttoponte o con ponte di volo continuo (tipico delle portaerei e delle portaeromobili) e senza bacino allagabile (tipico delle navi da guerra anfibia) \u2013 capaci di imbarcare oltre quattro elicotteri medi; oggi col termine \"portaelicotteri\" ci si riferisce pi\u00f9 generalmente a tutte quelle navi militari capaci di imbarcare diversi elicotteri, ivi comprese le navi d'assalto anfibio.\nL'Hull classification symbol di questo tipo di nave non \u00e8 univoco, a seconda della marina militare pu\u00f2 essere: CH, CGH, CVHA e CVHE; CVH, DDH e DLH o FFH.\nStoria.\nIncrociatori portaelicotteri.\nNella Marina Militare Italiana le prime grosse unit\u00e0 portaelicotteri furono i due incrociatori della e soprattutto il sul quale potevano operare 4 elicotteri medi SH-3D o 6 elicotteri leggeri AB 212.\nVenne anche classificata inizialmente portaelicotteri la portaerei leggera a lungo la ammiraglia della flotta della Marina Militare prima di dotarsi degli \"Harrier\" ed essere riclassificata come \"portaeromobili\" (portaerei leggera STOVL o portaerei antisommergibile) e di disporre di una componente aerea di 12-18 aeromobili (SH-3D/EH-101 o/e AV-8B Plus).\nNave , classificata, sin dalla consegna, quale portaerei (CVH), dispone di una componente aerea di 18-20 aeromobili (SH-3D/EH-101/NH90 o/e AV-8B Plus).\nAltri celebri portaelicotteri sono stati gli incrociatori sovietici della ; l'incrociatore peruviano , unico nel suo genere in tutta l'America del Sud; mentre in Francia \u00e8 stata attiva dal 1964 a 2010 l'incrociatore portaelicotteri , che operava anche come \"nave scuola\" nella Marine nationale.\nOggi, la maggior parte degli incrociatori, cacciatorpediniere e fregate imbarcano almeno 1 elicottero, in genere per la lotta antisommergibile, e difatti alcune marine militari classificano le navi in questione con la sigla \"H\" (di elicottero), come ad esempio la classe ANZAC australiana o la classe Halifax canadese; ma, all'opposto, anche le navi della classe Hyuga e Izumo giapponesi, che hanno un ponte di volo continuo come le portaerei e sono capaci di imbarcare velivoli VTOL / V/STOL / STOVL, sono contraddistinte con la sigla \"H\" (di elicottero); tuttavia, nell'accezione originaria, una portaelicotteri \u00e8 una nave come la o la .\nUnit\u00e0.\nNB: sono riportate solo le navi classificate come portaelicotteri, cio\u00e8 escluse le portaerei (leggere/di scorta/antisommergibile), le portaeromobili e le navi d'assalto anfibio (LHA, LHD, LPH e tutte quelle con L come pennant number), ma ricomprendendo le CVHA, le CVHE e le CVH."}
{"id": "2097394", "revid": "287204", "url": "https://it.wikipedia.org/wiki?curid=2097394", "title": "Scott Williams (cestista)", "text": "Carriera.\nWilliams entra nella NBA nel 1990, ma senza passare dal draft in quanto infortunato alla spalla. Durante l'estate si allena duramente e riesce ad ottenere l'ultimo posto in squadra.\nDurante il primo anno l'infortunio alla spalla si fa sentire e Williams partecipa solo in parte alla vittoria del titolo. In gara-6 della finale del 1992, che vedeva i Bulls opposti ai Portland Trail Blazers di Clyde Drexler, a pochi minuti dalla fine il coach Phil Jackson inserisce tutte le riserve, in quanto la squadra \u00e8 sotto di parecchio.\nWilliams e compagni macinano per\u00f2 gioco rimontando punto su punto, al che Jackson reinserisce i giocatori del quintetto base, eccetto il centro, lasciando Williams in campo fino alla fine.\nNel 1993 vince il suo terzo Larry O'Brien Championship Trophy."}
{"id": "2097397", "revid": "110157", "url": "https://it.wikipedia.org/wiki?curid=2097397", "title": "Federazione cestistica dell'Honduras", "text": "La Federazione cestistica dell'Honduras \u00e8 l'ente che controlla e organizza la pallacanestro in Honduras.\nLa federazione controlla inoltre la nazionale di pallacanestro dell'Honduras. Ha sede a Tegucigalpa e l'attuale presidente \u00e8 Carlos Augusto Solis-Alvarez.\n\u00c8 affiliata alla FIBA dal 1953 e organizza il campionato di pallacanestro dell'Honduras."}
{"id": "2097402", "revid": "284938", "url": "https://it.wikipedia.org/wiki?curid=2097402", "title": "Lago T\u00fcdosten", "text": ""}
{"id": "2097408", "revid": "74801", "url": "https://it.wikipedia.org/wiki?curid=2097408", "title": "Eug\u00e8ne de Mirecourt", "text": "Conobbe Alexandre Dumas e Auguste Maquet, il cui lavoro fu raccontato in \"Fabrique de Romans: Maison Alexandre Dumas &amp; Cie, fabrique de romans\" nel 1845. Per questo dovette scontare sei mesi di carcere e pagare un'ammenda.\nScrisse contro numerosi ed importanti autori suoi contemporanei: Jean-Marie de La Mennais, George Sand, Jules Janin, Pierre-Joseph Proudhon, \u00c9mile de Girardin, Louis Veuillot, \u00c9douard Millaud. La maggior parte delle sue critiche contro questi autori sono contenute nella raccolta \"Galerie des Contemporains\", che, pubblicata dal 1854, registr\u00f2 un centinaio di biografie. Stimava molto, invece, Victor Hugo \"per talento, correttezza e stile eccellente e sodo\".\nNegli ultimi anni della sua vita, peraltro riuscendo a farsi credere morto all'estero (alcuni biografi lo segnalarano, infatti, deceduto ad Haiti e a San Pietroburgo), si fece sacerdote.\nNonostante la grande fama presso i contemporanei e l'opera di Th\u00e9odore de Banville, \"Le Mirecourt\", a lui dedicata, il pensiero e l'opera di Mirecourt sono ormai caduti nell'oblio."}
{"id": "2097411", "revid": "729019", "url": "https://it.wikipedia.org/wiki?curid=2097411", "title": "Scoglio della Malghera", "text": "Lo Scoglio della Malghera \u00e8 un piccolo isolotto del Lago Maggiore.\nDescrizione.\nLo scoglio \u00e8 collocato a met\u00e0 strada tra l'Isola Bella e l'Isola dei Pescatori, nel comune di Stresa. Appartiene all'arcipelago delle isole Borromee ed \u00e8 disabitato.\nRaggiungibile via barca, possiede anche una piccola spiaggia su cui si rifugiano i gabbiani del lago ed \u00e8 per met\u00e0 ricoperto di vegetazione. Talora viene chiamato come Isolino degli Innamorati per la sua piccola e romantica spiaggia."}
{"id": "2097420", "revid": "27723", "url": "https://it.wikipedia.org/wiki?curid=2097420", "title": "Stazione di Busseto", "text": "La stazione di Busseto \u00e8 una stazione ferroviaria a servizio della citt\u00e0 di Busseto, in provincia di Parma. Si trova sulla ferrovia Cremona-Fidenza.\nStoria.\nLa stazione fu inaugurata contestualmente all'attivazione della ferrovia Cremona-Fidenza, avvenuta il 12 settembre 1906.\nNel 1912 la concessione fu riscattata dallo Stato e la linea venne incorporata nella rete FS.\nLa trazione elettrica venne attivata il 27 maggio 1979.\nNel 2000, nell'ambito della riorganizzazione delle Ferrovie dello Stato, tutti gli impianti lungo la linea passarono al neocostituito gestore dell'infrastruttura Rete Ferroviaria Italiana.\nStrutture ed impianti.\nLa stazione di Busseto dispone di un fabbricato viaggiatori a due piani e di due binari collegati da una passerella, il secondo dei quali utilizzato per incroci ed eventuali precedenze. Esiste anche uno scalo merci, attualmente adibito a deposito comunale, dotato di un piano caricatore e di un tronchino di accesso.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 283 persone (157 saliti + 126 discesi).\nServizi.\nLa stazione \u00e8 classificata da RFI nella categoria \"bronze\".\nLa stazione dispone di:\nInterscambi.\nIn corrispondenza della stazione \u00e8 presente una fermata degli autoservizi interurbani TEP.\nCirca 200 metri a nord rispetto all'impianto sorgeva la stazione tranviaria comune alle linee Parma-Soragna-Busseto e Parma-San Secondo-Busseto, in un'area adiacente allo storico Bottonificio Cannara. Tali tranvie, esercite a vapore, rimasero in esercizio fra il 1893 e il 1939."}
{"id": "2097423", "revid": "767487", "url": "https://it.wikipedia.org/wiki?curid=2097423", "title": "Balmhorn", "text": "Il Balmhorn (3.698\u00a0) \u00e8 una montagna delle Alpi Bernesi. Si trova lungo la linea di demarcazione tra il Canton Vallese ed il Canton Berna.\nLa prima scalata.\nLa vetta fu scalata per la prima volta il 21 luglio 1864 da Frank Walker, Horace Walker e Lucy Walker con le guide Jakob Anderegg e Melchior Anderegg.\nRifugi alpini.\nPer favorire l'ascensione alla vetta e l'escursionismo di alta montagna sorgono alcuni rifugi alpini intorno alla montagna:"}
{"id": "2097432", "revid": "121315107", "url": "https://it.wikipedia.org/wiki?curid=2097432", "title": "Jules Janin", "text": "Biografia.\nFiglio di un avvocato, appartenente alla buona borghesia cittadina, ebbe la possibilit\u00e0 di studiare presso il Liceo Louis-le-Grand di Parigi e d'intraprendere la carriera giornalistica collaborando con i giornali \"Revue de Paris\", di cui fu tra i fondatori, \"Revue des Deux Mondes\", \"Le Figaro\", \"La Quotidienne\". Nel 1826 esord\u00ec come autore teatrale con \"Talma et Lekain\", ma il successo arriva subito dopo con il romanzo \"L'asino morto\" (inizialmente pubblicato anonimo) che scuote il panorama letterario francese, suscitando scandalo e ammirazione, in patria e all'estero. L'opera, che narra la discesa nella perdizione di una giovane contadina sprofondata nella mondanit\u00e0 parigina, \u00e8 intrisa di un'ironia macabra e grottesca, avvalendosi di una morbosit\u00e0 cinica e sadiana. Il romanzo, apprezzatissimo da Charles Baudelaire, intende cos\u00ec parodiare la moda del \"roman charogne\", in voga in quegli anni presso i circoli del cosiddetto Romanticismo Frenetico, a cui fa capo quella generazione di letterati degli anni '30 dell'Ottocento, antesignani dei poeti maledetti dei decenni seguenti. Dopo il successo in patria, il romanzo trova estimatori anche fuori dai confini, soprattutto in Russia, dove riscuote l'apprezzamento di autori come Pu\u0161kin e Gogol'. Sull'onda del dibattito mosso dal romanzo, Janin scrive altre opere narrative, come \"La Confession\" e \"Barnave\", rispettivamente nel 1830 e nel 1831, anno in cui decide di lasciare il mestiere del giornalista (che, in seguito, tuttavia riprender\u00e0 pi\u00f9 volte). Spinto sempre da una vivace vena polemica, con queste ultime due prove narrative Janin non manca di attaccare la famiglia d'Orl\u00e9ans. I temi trattati nei suoi romanzi gli valsero sia sostenitori che detrattori, come Eug\u00e8ne de Mirecourt. Notevoli anche i suoi racconti, spesso veri e propri bozzetti in cui la storia narrata \u00e8 chiaramente percorsa dai suoi dettami etici ed estetici. All'attivit\u00e0 di vivace narratore Janin affiancher\u00e0, per tutta la durata della sua vita, quella di storico e di pungente critico letterario per la rivista \"Journal des d\u00e9bats.\" Questa attivit\u00e0, condotta con spregiudicato personalismo, aumenter\u00e0 la schiera dei suoi nemici, generando accesi dibattiti culturali. Tra il 1853 e il 1858 Janin attende a una monumentale \"Histoire de la litt\u00e9rature dramatique\" in sei tomi. \nAttingendo al suo importante bagaglio personale, Janin adotta uno stile tagliente, vivace e ricco di riferimenti storici e culturali. Sia i romanzi che i racconti risentono della vena bizzarra e stravagante della sua ispirazione, ma anche della sua formazione personale. La passione di Janin per la storia, e in particolare per il secolo XVIII, si esprime in diverse sue opere, tra cui la controversa monografia sul Marchese de Sade (\"Le Marquis de Sade\", 1834) in cui, sotto forma di una moralistica reprimenda ad uso della borghesia dominante del tempo, divulga in realt\u00e0 con sottile abilit\u00e0 la figura scandalosa del \"Divin Marchese\".\nIl 7 aprile del 1870 viene finalmente eletto membro dell'Acad\u00e9mie Fran\u00e7aise, come successore di Charles Augustin Sainte-Beuve, deceduto nel frattempo. Questa elezione testimonia la centralit\u00e0 della sua figura nella cultura di quello scorcio di secolo XIX. Quattro anni dopo, nel 1874, Janin muore nei pressi di Parigi. Le sue spoglie riposano nella tomba di famiglia in un cimitero della Normandia."}
{"id": "2097434", "revid": "767487", "url": "https://it.wikipedia.org/wiki?curid=2097434", "title": "Nabas (Aklan)", "text": "Nabas \u00e8 una municipalit\u00e0 di Quarta classe delle Filippine, situata nella Provincia di Aklan, nella Regione del Visayas Occidentale.\nNabas \u00e8 formata da 20 baranggay:"}
{"id": "2097435", "revid": "599013", "url": "https://it.wikipedia.org/wiki?curid=2097435", "title": "Nabas", "text": ""}
{"id": "2097438", "revid": "124123", "url": "https://it.wikipedia.org/wiki?curid=2097438", "title": "Sulayman Pasci\u00e0", "text": "Sulaym\u0101n Pasci\u00e0, fino a 11 anni, visse coi suoi genitori nell'abitazione attigua a un mulino ad acqua del nonno, aperto d'altronde ancor oggi ai visitatori. Alle scuole elementari lo si soprannomin\u00f2 \"leoncello\".\nEra un ufficiale veterano della Grande Arm\u00e9e di Napoleone. Si convert\u00ec all'Islam e fu reclutato nei ranghi del nuovo esercito egiziano per condurvi a buon fine una profonda azione di riforma militare sul modello europeo. Divenne generalissimo dell'esercito egiziano nel 1833.\nFece ritorno in Francia nel 1845, dove fu fatto Grande Ufficiale dell'Ordine della Legion d'onore dal re Luigi Filippo I.\nSi spos\u00f2 con Maria Myriam H\u0101num, che gli dette tre figli, Nazl\u012b (nonna della regina Nazl\u012b, madre del re F\u0101r\u016bq I d'Egitto), Asm\u0101\u02be e Mahadi.\nDi lui si conserva una statua nel Museo militare del Cairo, e un busto nella prefettura di Lione.\n\u00c8 tanto l'affetto storico per il suo nome e la sua opera che una strada importante del Cairo, pur intitolata a Tal'at Harb, conserva ancor oggi nell'uso corrente il suo originario nome di \"sh\u0101ri\u02bfa Solim\u00e0n B\u00e0scia\" (via Solim\u00e0n B\u00e0scia) tra gli abitanti della capitale egiziana."}
{"id": "2097439", "revid": "1522738", "url": "https://it.wikipedia.org/wiki?curid=2097439", "title": "France Bevk", "text": "Biografia.\nBevk nacque nel paesino montano di Coizza (\"Zakojca\") presso Circhina nella Contea di Gorizia e Gradisca nell'allora Impero austro-ungarico (ora in Slovenia). Frequent\u00f2 la scuola a Kranj, Capodistria e Gorizia e divenne insegnante in varie scuole di lingua slovena nel Litorale Austriaco. Durante la prima guerra mondiale prest\u00f2 servizio come soldato nel fronte orientale. Per un breve periodo, frequent\u00f2 la scuola militare in Ungheria.\nDopo la guerra lavor\u00f2 per diversi giornali di Lubiana. Nel 1920 si trasfer\u00ec a Gorizia dedicandosi all'attivismo politico e culturale nella Venezia Giulia, entrata a far parte del Regno d'Italia. Con la salita al potere del partito fascista fu accusato di \"attivit\u00e0 sovversive\" e nel 1935 dovette lasciare la Venezia Giulia e trasferirsi a Lubiana, nel Regno di Jugoslavia. Durante la sua permanenza nella citt\u00e0 venne in contatto con la numerosa comunit\u00e0 di esuli dalla Venezia Giulia stringendo amicizia con figure quali il pittore Zoran Mu\u0161i\u010d, lo scrittore Vladimir Bartol, l'attivista politico e autore Lavo \u010cermelj, il critico letterario Josip Vidmar e lo storico dell'arte France Stele.\nDopo che l'asse invase la Jugoslavia nell'aprile del 1941, Bevk fu imprigionato dalle autorit\u00e0 di occupazione italiane per il suo aperto atteggiamento antifascista. Finita la seconda guerra mondiale si trasfer\u00ec a Trieste per un breve periodo, e dopo torn\u00f2 a Lubiana.\nNel 1953 divenne un membro dell'Accademia Slovena delle Scienze e delle Arti. Ricevette il premio Pre\u0161eren, il pi\u00f9 prestigioso premio per la carriera artistica in Slovenia, due volte, nel 1949 e nel 1954. Mor\u00ec a Lubiana il giorno del suo ottantesimo compleanno.\nLavoro.\nBevk cominci\u00f2 a scrivere all'eta di sedici anni con l'incoraggiamento dell'influente editore femminista Zofka Kveder. Nei suoi primi poemi fu influenzato dalla poetica vitalista di Oton \u017dupan\u010di\u010d e Maurice Maeterlinck. Dopo l'esperienza della prima guerra mondiale, si avvicin\u00f2 all'espressionismo cristiano che rappresenta una delle pi\u00f9 forti correnti letterarie ed artistiche in Slovenia nel periodo tra le due guerre. Alcuni dei pi\u00f9 talentuosi rappresentanti di questa corrente, come i poeti Jo\u017ea Lovren\u010di\u010d e Ivan Pregelj, venivano dalla stessa regione natale di Bevk, ovvero dal Goriziano.\nInizialmente, Bevk segu\u00ec il loro esempio, spostandosi successivamente verso il realismo. Divenne noto negli anni trenta con i suoi racconti che descrivevano la lotta del popolo sloveno della Venezia Giulia per mantenere la loro identit\u00e0 contro l'italianizzazione fascista.\nIl suo pi\u00f9 famoso lavoro \u00e8 il racconto \"Il Cappellano Martin \u010cedermac\", in cui descrive le lotte interne di un prete cattolico nella regione pi\u00f9 occidentale d'insediamento sloveno, conosciuta con il come di Slavia veneta. Il racconto fu pubblicato nel 1938 sotto lo pseudonimo Pavle Sedmak dalla prestigiosa casa editrice \u201cSlovenska matica\u201d e divenne un best seller. Il termine \"\u010cedermac\" \u00e8 ancora usato in sloveno come riferimento al clero nella Venezia Giulia che difese l'identit\u00e0 slovena sotto il regime fascista italiano.\nDopo Bevk si dedic\u00f2 largamente alla letteratura per bambini. Fu un autore assai prolifico: quando fu fatta una sua bibliografia completa in occasione del suo settantesimo compleanno si stabil\u00ec che Bevk aveva scritto pi\u00f9 di 100 libri..\nLascito.\nSebbene Bevk sia omaggiato come l'autore del popolare racconto \"Cappellano Martin \u010cedermac\", egli \u00e8 pi\u00f9 spesso ricordato come autore di letteratura per bambini. La libreria regionale di Nova Gorica \u00e8 intitolata a suo nome come anche la piazza al centro della citt\u00e0."}
{"id": "2097446", "revid": "1714743", "url": "https://it.wikipedia.org/wiki?curid=2097446", "title": "Corrado II di Svevia", "text": "Origine.\nEra il quinto figlio maschio del re di Germania e imperatore del Sacro Romano Impero, Federico Barbarossa e della contessa di Borgogna, Beatrice di Borgogna, figlia unica, del conte di Borgogna Rinaldo III e di Beatrice di Lorena (figlia di Gerardo I di Lorena). Era quindi il fratello dell'imperatore, Enrico VI di Svevia.\nBiografia.\nNel 1187 fu combinato il matrimonio tra Corrado e l'erede al trono di Castiglia, Berengaria di Castiglia, figlia del re di Castiglia Alfonso VIII e di Eleonora Plantageneta, seconda figlia femmina legittima di Enrico II Plantageneto re d'Inghilterra e della duchessa Eleonora d'Aquitania.Nel 1188, Corrado si rec\u00f2 in Castiglia, a Carri\u00f3n de los Condes per incontrare la promessa sposa.\nDuca di Rothenburg dal 1189, Corrado, nel 1191, alla morte del fratello, Federico VI, all'assedio di San Giovanni d'Acri, divenne duca di Svevia.\nNello stesso anno (1191), Corrado fu al seguito del fratello, Enrico VI, che il 15 aprile, a Roma, fu incoronato imperatore dal neoeletto papa Celestino III.Quindi fu ancora al seguito del fratello nella conquista del regno di Sicilia. Per\u00f2, in estate, all'assedio di Napoli, un'epidemia colpi le truppe tedesche, che furono costrette a ritirarsi al nord e Corrado rientr\u00f2 in Svevia.Molto probabilmente Corrado scese in Italia anche, nel marzo 1194, in occasione della conquista del regno di Sicilia da parte di Enrico, che la port\u00f2 a termine il 20 novembre dello stesso anno e fu incoronato re di Sicilia, il giorno di Natale.\nRientrato in Svevia, dalla Sicilia Corrado non riusc\u00ec ad arrivare alla celebrazione del matrimonio per la sua improvvisa morte. Corrado fu assassinato a Durlach, in quello stesso anno dal marito di una donna che era stata violentata da lui.Alla sua morte nel titolo di duca di Svevia gli subentr\u00f2 il fratello, Filippo, l'ultimogenito dei maschi di Federico Barbarossa.\nUn cronista del suo tempo descrisse Corrado come \"persona dedita completamente all'adulterio, alla fornicazione, alla profanazione ed a ogni scorrettezza; tuttavia era vigoroso, coraggioso in battaglia e generoso nei confronti degli amici\".\nDiscendenza.\nNon si hanno notizie di discendenti"}
{"id": "2097451", "revid": "300067", "url": "https://it.wikipedia.org/wiki?curid=2097451", "title": "Dennis Hopson", "text": "Carriera.\nAllenatore.\nNel 2009 \u00e8 stato nominato assistente allenatore alla Bowling Green State University."}
{"id": "2097458", "revid": "93556", "url": "https://it.wikipedia.org/wiki?curid=2097458", "title": "Landing Helicopter Dock", "text": "Le Landing Helicopter Dock (LHD), secondo la classificazione della US Navy, sono delle unit\u00e0 d'assalto anfibio polivalenti dotate di ponte di volo continuo, a bordo delle quali possono operare aeromobili quali elicotteri e/o velivoli STOL/VTOL. Le unit\u00e0 sono dotate anche di un grande bacino allagabile in grado di accogliere mezzi da sbarco del tipo LCAC, LCU o LCM. Secondo la classificazione della US Navy, una LHD \u00e8 una \"Amphibious Assault Ship (Multi-Purpose)\" (nave d'assalto anfibio [multiuso]).\nDescrizione.\nLe unit\u00e0 sono dotate di un grande bacino allagabile in grado di accogliere mezzi da sbarco e mezzi del tipo LCAC. Appartengono a questa categoria le navi della US Navy della che sono capaci di imbarcare 3 LCAC o 2 LCU.\nLe \"Landing Helicopter Dock\" statunitensi sono navi in grado operare con aeromobili quali l'AV-8B Harrier II e l'F-35B; dal punto di vista delle dimensioni hanno un dislocamento di circa , il che le rende, in termini di dimensioni, pi\u00f9 grandi di alcune portaeromobili (, , , , ).\nLe LHD americane della classe Wasp sono delle grandi navi da guerra anfibia e somigliano a delle piccole portaerei, sono capaci di farvi operare aerei di tipo Vertical/Short Take-Off and Landing (V/STOL), Short Take-Off Vertical Landing (STOVL), Vertical Take-Off and Landing (VTOL), tilt-rotor and Rotary Wing (RW); hanno un \"well deck\" per ospitare Landing Craft, Air Cushioned (LCAC) e altri mezzi da sbarco.\nLe LHD \"europee\", a differenza di quelle statunitensi, hanno dimensioni pi\u00f9 ridotte e in particolare un minor dislocamento; in genere presentano comunque il bacino allagabile per utilizzare diversi tipi di mezzi da sbarco, operano principalmente con elicotteri e, quando dotate di \"sky jump\", eventualmente anche con aerei STOVL.\nLe navi della sono progettate per operare esclusivamente con elicotteri; la spagnola, le 2 australiane e quella in costruzione per la Turchia (basate sul progetto della ) sono dotate di ski-jump per farvi operare anche degli aerei a decollo corto e atterraggio verticale."}
{"id": "2097459", "revid": "277211", "url": "https://it.wikipedia.org/wiki?curid=2097459", "title": "Tal'at Harb", "text": "Tal\u02bfat Pasci\u00e0 Harb () \u00e8 stato nel maggio del 1920 il fondatore della Banca Misr (Banca d'Egitto) e istitutore o propositore di numerose altre societ\u00e0 egiziane.\nAttivit\u00e0.\nLa fondazione della Banca Misr, la prima banca concretamente controllata e amministrata dall'Egitto, in cui la lingua araba (lingua nazionale) era costantemente impiegata, costitu\u00ec il principale passo per stabilire una precisa identit\u00e0 economica nazionale.\nL'idea di istituire la Banca Misr cominci\u00f2 ad affermarsi nel 1907, quanto Tal\u02bfat Harb, industriale nazionalista favorevole a un profondo rinnovamento del suo Paese, pubblic\u00f2 un libro in cui si esortavano gli egiziani a creare una banca nazionale con capitale esclusivamente egiziano. Egli richiam\u00f2 l'attenzione dei lettori sull'inutilit\u00e0 (e, forse, sulla dannosit\u00e0) dei fondi d'investimento economici stranieri finalizzati a obiettivi estranei agli interessi dell'Egitto. Egli continu\u00f2 a lanciare appelli miranti a creare un tessuto connettivo egiziano in campo finanziario ed economico, in ogni occasione che gli si fosse presentata, con un'insistenza davvero notevole. Nel 1911 pubblic\u00f2 un altro libro, intitolato \"The Egyptian Economic Reform and the Nation's Bank Project \", in cui egli spiegava pi\u00f9 diffusamente le sue concezioni circa l'indipendenza economica del suo Paese, implicito necessario prodromo per il recupero della propria indipendenza politica e militare.\nIn riconoscimento dell'importanza di una diffusa consapevolezza delle necessarie prerogative bancarie, all'interno e fuori dell'Egitto, la Banca ampli\u00f2 l'apertura di suoi sportelli in tutto il Paese e in diverse altre nazioni: Libano, Siria, Sudan, Yemen e Arabia Saudita.\nLa Banca, sotto la guida di Tal\u02bfat Harb, cre\u00f2 un certo numero di societ\u00e0 operanti in vari settori: nel settore tessile, spedizioniero, di stampa, cinematografico, assicurativo e in campo aeronautico, creando la compagnia di bandiera, chiamata Egypt Air ( \"Mi\u1e63r li-\u1e6dayr\u0101n\" ).\nRicopr\u00ec vari posti di responsabilit\u00e0 in numerosi momenti critici per l'economia dell'Egitto, come durante la crisi zuccheriera di Kom Ombo e del commercio del cotone.\nDopo la proclamazione della Repubblica d'Egitto nel 1952, Tal\u02bfat Harb fu onorato con la dedicazione di numerose strade e piazze al Cairo e in altre citt\u00e0 egiziane. Una sua statua si erge in piazza Tal\u02bfat Harb ( \"M\u012bd\u0101n Tal\u02bfat Harb\" ) al centro della capitale egiziana, in un punto dal quale si dipartono alcune importanti arterie stradali cairote. Nel 1980, in occasione del 60\u00ba anniversario della fondazione della Banca Misr, l'allora Presidente della Repubblica Anwar al-Sadat, insign\u00ec in maniera postuma Tal\u02bfat Harb del \"Collare del Nilo\", che \u00e8 la suprema onorificenza egiziana e che normalmente \u00e8 attribuita a sovrani, capi di Stato e a tutti coloro che hanno reso grandi servizi alla nazione o al genere umano.\nEgli avvi\u00f2 anche molti progetti economici in Arabia Saudita, per molti dei quali egli ricevette due onorificenze saudite della \"Kiswa della Ka\u02bfba\" da S.M. Re \u02bfAbd al-\u02bfAziz Al Sa\u2018ud nel 1936. Nel 2002le due medaglie della \"Kiswa della Ka\u02bfba\" sono state donate dai suoi nipoti a un museo.\nVita personale.\nTal\u02bfat Harb perse sua moglie in et\u00e0 relativamente giovane. Sopravvisse alle sue quattro figlie: F\u0101tima, \u02bfA\u02beisha, Khad\u012bja e Hoda (prima di morire quest'ultima don\u00f2 un terreno e assegn\u00f2 congrui lasciti monetari per la costruzione di un Istituto universitario per le malattie cardiache alla Facolt\u00e0 di medicina dell'Universit\u00e0 \u02bfAyn Shams del Cairo).\nFu commemorato con scritti e poesie dal grande poeta Ahmed Shawqi, \u02bfAbbas al-\u02bfAqqad, Ihsan \u02bfAbd al-Quddus, Salah Gawdat e dal libano-americano Jibran Khalil Jibran. \nProgetti istituiti da Tal\u02bfat Harb.\nAlcuni di essi sono elencati nella presente lista:"}
{"id": "2097464", "revid": "1924342", "url": "https://it.wikipedia.org/wiki?curid=2097464", "title": "Single Ladies (Put a Ring on It)", "text": "Single Ladies (Put a Ring on It) \u00e8 un singolo della cantante statunitense Beyonc\u00e9, pubblicato l'8 ottobre 2008 come secondo estratto dal terzo album in studio \"I Am... Sasha Fierce\", reso disponibile per le radio americane lo stesso giorno di \"If I Were a Boy\".\nLa canzone ha raggiunto la 1\u00aa posizione nella \"Billboard Hot 100\", diventando cos\u00ec la seconda consecutiva top 3 hit dell'album. Nel weekend del 6 dicembre 2008, Beyonc\u00e9 occup\u00f2 contemporaneamente la seconda e la terza posizione con \"Single Ladies (Put a Ring on It)\" ed \"If I Were a Boy\". Il weekend successivo, la canzone raggiunse la numero uno, mentre \"If I Were a Boy\" rimase stabile alla 3. Il brano ha fatto incetta di premi in numerose manifestazioni musicali, conquistando tre Grammy Awards e tre MTV Video Music Awards, oltre a un Soul Train Award e a un MTV Europe Music Award. \"Rolling Stone\" ha inserito la canzone sia nella lista dei 100 migliori singoli del 2008 che in quella delle 100 migliori canzoni degli anni 2000.\n\"Single Ladies (Put a Ring on It)\" \u00e8 il singolo pi\u00f9 venduto della cantante negli Stati Uniti d'America con una vendita pari a oltre 5.000.000 download digitali. \u00c8 stato inoltre, con 6.2 milioni di copie vendute, il settimo singolo pi\u00f9 venduto del 2009.\nPubblicazione e promozione.\n\"Single Ladies (Put a Ring on It)\" \u00e8 stata inizialmente distribuita, insieme ad \"If I Were a Boy\", l'8 ottobre 2008 alle radio americane; il giorno seguente \u00e8 stata inserita anche nelle radio Urban degli Stati Uniti. La canzone \u00e8 stata eseguita live la prima volta il 9 novembre ai World Music Awards e il 15 dello stesso mese al Saturday Night Live. Fu creata anche una parodia del video di \"Single Ladies (Put a Ring on It)\", solo che le coreografie sono state eseguite da tre ragazzi: Justin Timberlake, Andy Samberg e Bobby Monynihan. La canzone fu eseguita anche all'episodio di chiusura di TRL America. Ci fu anche un'esecuzione della canzone agli American Music Awards.\nVideo musicale.\nIl video musicale \u00e8 stato girato in contemporanea al precedente, \"If I Were a Boy\", e pubblicato insieme a quest'ultimo per enfatizzare il carattere aggressivo della cantante, in contrasto con la serenit\u00e0 dell'altro singolo. Diretto da Jake Nava, regista con il quale Beyonc\u00e9 aveva gi\u00e0 lavorato in \"Crazy in Love\" e \"Beautiful Liar\", \u00e8 ispirato ad un servizio fotografico diffuso sulla rivista \"Vogue\".\nIl video, come il precedente, \u00e8 interamente in bianco e nero, e per la prima volta, la protagonista del video \u00e8 il suo alter ego disinibito Sasha Fierce. Il video \u00e8 relativamente semplice, e mostra Beyonc\u00e9 con altre due ballerine (Ebony Williams ed Ashley Everett) impegnate in una complessa e movimentata coreografia. Nel video ci sono molti effetti di luce, che mostrano e oscurano in poco tempo la cantante. Non ci sono per\u00f2 cambi di luogo, che \u00e8 sempre lo stesso con sfondo e pavimento grigi. Ispirato alla coreografia di Bob Fosse del 1969, il video \u00e8 girato in un'unica ripresa con una sola camera e senza stacchi di inquadratura. Questo, ha portato la cantante a fare la coreografia in una volta sola, tutta di seguito, e il video, infatti, si conclude con Beyonce che con il fiatone ride al suono della sua \"mano bionica\".\n\u00c8 uno dei video che ha ottenuto la certificazione Vevo.\nRiconoscimenti.\nLa canzone \u00e8 stata nominata a numerosissimi premi, vincendo in molti casi. Di seguito sono riportati i premi accumulati e i riconoscimenti conferiteli da riviste e tv musicali."}
{"id": "2097473", "revid": "767487", "url": "https://it.wikipedia.org/wiki?curid=2097473", "title": "New Washington (Filippine)", "text": "New Washington \u00e8 una municipalit\u00e0 di Quarta classe delle Filippine, situata nella Provincia di Aklan, nella Regione del Visayas Occidentale.\nNew Washington \u00e8 formata da 16 baranggay:"}
{"id": "2097475", "revid": "106456", "url": "https://it.wikipedia.org/wiki?curid=2097475", "title": "Luigi Napoleone", "text": ""}
{"id": "2097476", "revid": "1605525", "url": "https://it.wikipedia.org/wiki?curid=2097476", "title": "Giuseppe Apolloni", "text": "Biografia.\nSi form\u00f2 a Vicenza dove visse fino al 1848, laureandosi in legge e studiando musica con Andrea Casalini e Francesco Canedi (o Cannetti). Quindi si trasfer\u00ec a Firenze per motivi politici.\nTornato a Vicenza nel 1852, si dedic\u00f2 alla composizione, scrivendo per il Teatro Eretenio la sua prima opera, \"Adelchi\", rappresentata il 14 ottobre 1852, e per Venezia \"L'ebreo\" (25 gennaio 1855, Teatro La Fenice), che ottenne molto successo, tanto che anche l'opera precedente venne riproposta il 26 dicembre 1856. \"L'ebreo\" venne in seguito rappresentato anche in altre citt\u00e0 e all'estero (Odessa, 1867/68).\nLe altre tre opere di Apolloni (\"Pietro D'Abano\", Venezia 1856; \"Il conte di K\u00f6nigsmark\", Firenze 1866; \"Gustavo Wasa\", Trieste 1872) ebbero molto meno successo.\nApolloni compose anche \"I canti dell'Appennino\", una rapsodia sinfonica su temi popolari, e alcune composizioni sacre. Uno \"Stabat mater\", lasciato incompiuto e terminato da altri musicisti, venne eseguito al Teatro Eretenio di Vicenza all'inizio del 1890 come commemorazione di Apolloni.\nFran\u00e7ois F\u00e9tis nella sua \"Biographie universelle des musiciens\", scrisse che \"L'Ebreo\" aveva affascinato il pubblico con il suo vigore e l'abbondanza d'ispirazione, che per\u00f2 Apolloni, musicista d'istinto limitato da una formazione mancante di solidit\u00e0, non aveva saputo rinnovare nelle opere successive."}
{"id": "2097481", "revid": "1275164", "url": "https://it.wikipedia.org/wiki?curid=2097481", "title": "Landing Helicopter Assault", "text": "Le Landing Helicopter Assault (LHA), secondo la classificazione della US Navy, sono delle unit\u00e0 d'assalto anfibio polivalenti dotate di ponte di volo continuo, a bordo delle quali possono operare aeromobili quali elicotteri e/o velivoli STOL/VTOL. Secondo la classificazione della US Navy, una LHA \u00e8 una \"AMPHIBIOUS ASSAULT SHIP (GENERAL PURPOSE)\" (nave d'assalto anfibio (uso generale)).\nDescrizione.\nLe unit\u00e0 sono dotate anche di un piccolo bacino allagabile in grado di accogliere mezzi da sbarco e un mezzi del tipo LCAC. Appartengono a questa categoria due classi di navi della US Navy, le unit\u00e0 della classe Tarawa e le unit\u00e0 classe America (in costruzione, 11 navi sono previste, durante la progettazione erano denominate LHA(R)).\nLe \"Landing Helicopter Assault\" statunitensi sono navi in grado operare con aeromobili quali l'AV-8B Harrier II e l'F-35B; dal punto di vista delle dimensioni hanno un dislocamento di 40/45.000 long tons; il che le rende, in termini di dimensioni, pi\u00f9 grandi di alcune portaeromobili (, , , , ).\nLe LHA sono delle grandi navi da guerra anfibia e somigliano a delle piccole portaerei, sono capaci di farvi operare aerei di tipo Vertical/Short Take-Off and Landing (V/STOL), Short Take-Off Vertical Landing (STOVL), Vertical Take-Off and Landing (VTOL), tilt-rotor and Rotary Wing (RW); hanno un \"well deck\" per ospitare e Landing Craft, Air Cushioned (LCAC) e altri mezzi da sbarco (con l'eccezione delle prime 2 unit\u00e0 \"LHA(R)\", la \"LHA 6\" e la \"LHA 7\" non hanno il \"well deck\", la \"LHA\" 8 invece lo avr\u00e0)."}
{"id": "2097482", "revid": "1543377", "url": "https://it.wikipedia.org/wiki?curid=2097482", "title": "Universit\u00e0 di Jena", "text": "L'Universit\u00e0 di Jena (\"Alma Mater Jenensis\"), intitolata a Friedrich Schiller (in tedesco, Friedrich-Schiller-Universit\u00e4t Jena, \"FSU\"), \u00e8 un'universit\u00e0 tedesca situata a Jena in Turingia. Conta oltre 20 600 studenti (semestre invernale 2009/10) e 340 professori. \nInsegnamenti.\nL'universit\u00e0 di Jena conta 10 facolt\u00e0 (Teologia, giurisprudenza, Economia, Scienze umanistiche, Scienze sociali, Matematica e Informatica, Fisica e Astronomia, Chimica e Scienze della Terra, Biologia e Farmacia, Medicina) a ciascuna delle quali afferiscono vari istituti. I corsi di laurea sono 113. \nStoria.\nL'universit\u00e0 \u00e8 stata fondata nel 1558; nel 2008 l'FSU ha celebrato i 450 anni di tradizione accademica. \n\u00c8 nota innanzitutto per essere stata il punto di incontro dei teorici del Romanticismo come i fratelli Wilhelm e Friedrich Schlegel, oltre che Novalis. Nel 1934 \u00e8 stata intitolata a Friedrich Schiller, il quale fu professore a Jena. "}
{"id": "2097483", "revid": "599013", "url": "https://it.wikipedia.org/wiki?curid=2097483", "title": "Bob Hansen", "text": ""}
{"id": "2097488", "revid": "124123", "url": "https://it.wikipedia.org/wiki?curid=2097488", "title": "Horace Walker", "text": "Biografia.\nWalker era il figlio di un commerciante ed alpinista di Liverpool Francis Walker (1808\u20131872) ed il fratello di Lucy Walker, la prima donna ad essere salite sul Cervino.\nWalker fu presidente dell'Alpine Club dal 1891 al 1893.\nToponimi che lo ricordano.\nIl ghiacciaio Horace Walker ed il \"'rifugio Horace Walker\" situati nelle Alpi meridionali in Nuova Zelanda portano il suo nome. In ricordo della sua prima ascesa delle Grandes Jorasses del 30 giugno 1868 fu dato il nome di Punta Walker (4.208 m) alla vetta pi\u00f9 alta del gruppo.\nPrime ascensioni.\nne pas supprimer cette ligne"}
{"id": "2097491", "revid": "22475", "url": "https://it.wikipedia.org/wiki?curid=2097491", "title": "Eriophyes sheldoni", "text": "L'acaro delle meraviglie (Eriophyes sheldoni ) \u00e8 un acaro eriofide che vive principalmente sulle piante di limone, ma pu\u00f2 attaccare diverse specie di \"Citrus\": arancio amaro, mandarino, pompelmo e cedro.\nGeneralit\u00e0.\n\"Eriophyes sheldoni\" \u00e8 diffuso nelle aree agrumicole e attacca principalmente il limone e in particolare vengono colpite di pi\u00f9 le variet\u00e0 interdonato e monachello.\nL'acaro delle meraviglie, invisibile ad occhio nudo, vive tutto l'anno in luoghi protetti all'interno delle gemme, tra le perule e sotto la rosetta dei frutticni.\nDescrizione.\nLa femmina adulta ha forma allungata ed \u00e8 di colore crema. Dorsalmente presenta un ispessimento del tegumento o scudo, con 3 coppie di linee longitudinali. \nDimensioni piccolissime (0,15-0,2\u00a0mm circa di lunghezza).\nParti attaccate e danni.\nIl fitofago attacca le gemme quando queste devono ancora svilupparsi a legno o a fiore.\nLe gemme a legno attaccate vengono accecate e, se l'infestazione perdura, danno origine ad una vegetazione di aspetto cespuglioso, a rosetta, con internodi raccorciati e affastellamento dei rami.\nLe foglie colpite sono spesso incomplete con ondulazioni del lembo fogliare di consistenza coreacea.\nLe gemme a fiore attaccate originano fiori che in larga misura cadono, mentre quelle che allegano producono frutti abnormi dall'aspetto di un polpo; tali frutti vengono chiamati meraviglie o frutti delle meraviglie.\nI danni si ripercuotono nella produzione che viene gravemente compromessa sia dal lato quantitativo che qualitativo: infatti i frutti mostruosamente deformati non possono essere commercializzati.\nCiclo biologico ed epidemiologia.\nL'eriofide compie numerose generazioni all'anno; gli adulti superano la stagione fredda entro le gemme della pianta ospite. Alla ripresa vegetativa fuoriescono e raggiungono i nuovi germogli. \nIn condizioni favorevoli, si riproduce per tutto l'anno con una serie di cicli biologici ininterrotti che durano circa 15 giorni durante la stagione estiva e 20-30 giorni nel periodo invernale.\nLa diffusione dell'Acaro \u00e8 spesso dovuta all'opera del vento o al trasporto di materiale vivaistico da un luogo all'altro.\nAntagonisti.\nAcari:\nLotta.\nLa lotta contro questo acaro non sempre \u00e8 efficace sia perch\u00e9, quasi sempre, \u00e8 ben riparato entro le gemme e sotto la rosetta dei frutti sia per la notevole capacit\u00e0 di moltiplicazione (ciclo di sviluppo in circa 15 giorni).\nComunque, la lotta contro questo eriofide \u00e8 di tipo chimico e di tipo agronomico.\nInterventi chimici.\nla lotta chimica consiste in trattamenti a base di oli bianchi da effettuare durante il riposo vegetativo (da novembre a gennaio); tuttavia non sempre viene effettuata specificamente in quanto i trattamenti invernali con oli bianchi contro le cocciniglie, sono efficaci anche contro questo acaro.\nIn caso di forti infestazioni, nel periodo primaverile-estivo, si possono impiegare prodotti acaricidi."}
{"id": "2097492", "revid": "300067", "url": "https://it.wikipedia.org/wiki?curid=2097492", "title": "Trent Tucker", "text": "Curiosit\u00e0.\nTrent Tuker \u00e8 ricordato anche per un tiro impossibile ad un decimo di secondo dal termine di una partita Knicks-Bulls del 1990.\nQuel canestro port\u00f2 i New York Knicks alla vittoria."}
{"id": "2097497", "revid": "1543377", "url": "https://it.wikipedia.org/wiki?curid=2097497", "title": "Costruzioni pi\u00f9 alte della citt\u00e0 di Firenze", "text": "Tra le costruzioni pi\u00f9 alte della citt\u00e0 di Firenze, l'edificio pi\u00f9 alto \u00e8 la Cattedrale di Santa Maria del Fiore che con la Cupola del Brunelleschi raggiunge i 116 metri, seguita dalla Torre di Arnolfo di Palazzo Vecchio con 95 metri."}
{"id": "2097506", "revid": "1705737", "url": "https://it.wikipedia.org/wiki?curid=2097506", "title": "Rovato", "text": "Rovato (:, \"Ru\u00e0t\" in dialetto bresciano) \u00e8 un comune italiano di abitanti della provincia di Brescia in Lombardia, situato nella parte meridionale della Franciacorta, al confine con la bassa bresciana occidentale e ai piedi del Monte Orfano.\nIl 2 giugno 2014 ha ottenuto il riconoscimento del titolo di citt\u00e0.\nStoria.\nOrigine del Comune.\nFino al basso medioevo sembra che Rovato abbia avuto un'importanza secondaria rispetto ai vicini centri di Coccaglio ed Erbusco. Il suo nome potrebbe essere originato da \"robus\" (rovi, in dialetto \"rued\u00e9\"), caratteristica che ben si presta al monte su cui potrebbe aver trovato luogo un primo vero agglomerato nell'epoca delle invasioni magiare. \nI primi insediamenti sulle colline della Franciacorta che circondano la citt\u00e0 risalgono al primo millennio a.C.. Insediamenti pi\u00f9 certi sono quelli dei Galli Cenomani che si stabilirono nella zona nel VI secolo a.C. Resti di questi insediamenti sono stati trovati sul Monte Orfano, sul quale, secondo una leggenda, era costruito un tempietto dedicato al dio Sole. \nDopo la cacciata della popolazione cenomane da parte dei Romani nel primo secolo a.C., la Franciacorta crebbe d'importanza e si svilupp\u00f2 attorno al \"castrum\" di Rovato. In epoca romana il territorio di Rovato era attraversato da un'importante strada romana, la \"via Gallica\". \nCon la caduta dell'Impero romano Rovato sub\u00ec una serie di razzie che terminarono nel 568 d.C. con l'arrivo dei Longobardi. Questi, convertitesi al cristianesimo, ristrutturarono la fortificazione romana presente nell'area dell'attuale convento della SS. Annunciata facendo di Rovato il centro istituzionale dell'antica Franciacorta e costruirono sul Monte Orfano una chiesa dedicata a San Michele, l'angelo guerriero patrono dei longobardi.\nTuttavia \u00e8 solo nel XII secolo che compare per la prima volta il nome di \u201c\"Roado\"\u201d, quando l\u2019abitato si andava formando nella sottostante pianura. In epoca comunale, Rovato partecip\u00f2 alle lotte tra guelfi e ghibellini e nel 1265 fu conquistato da Carlo d\u2019Angi\u00f2. Nel 1385 entr\u00f2 nell\u2019orbita veneziana. Nel 1419 il suo castello fu assediato dal Carmagnola. Dopo che tutto il territorio bresciano pass\u00f2 sotto Venezia, godette di privilegi ed esenzioni e fu sede di vicariato. Nel 1453 fu occupato da Francesco Sforza che era in guerra contro Venezia, ma ritorn\u00f2 poco dopo ai veneziani.\nIl 7 agosto 1509 scoppi\u00f2 un\u2019insurrezione contro i francesi di Luigi XII che avevano sconfitto i veneziani. La rivolta fu stroncata nel sangue e Lorenzo Gigli, che ne era a capo, fu fatto prigioniero e decapitato. La cacciata dei francesi avvenne nel 1512 in seguito ad una sollevazione generale del popolo bresciano. Un\u2019altra oppressione sub\u00ec Rovato da parte di Enrico di Brunswick nel 1528.\nNel 1701 il principe Eugenio di Savoia scelse Rovato come base logistica del suo esercito. In seguito le vicende rovatesi furono sempre legate a quelle di Brescia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di persone, rappresentando quindi il 19,2% della popolazione rovatese. La comunit\u00e0 straniera pi\u00f9 numerosa \u00e8 quella proveniente dal Kosovo, seguita dal Pakistan e dall'Albania. Le nazionalit\u00e0 maggiormente rappresentate in base alla totalit\u00e0 della popolazione straniera residente erano:\nCultura.\nArte e Architettura.\nSono tutt\u2019ora ben conservati tre torrioni e un lungo tratto di mura erette dai veneziani nel XIV secolo, restaurato nel dicembre 2020. La chiesa parrocchiale di S. Maria Assunta, affiancata da una torre merlata quattrocentesca, \u00e8 stata costruita nel Cinquecento sulle rovine di una precedente chiesa medioevale. All\u2019interno si possono ammirare tele di Jacopo Palma il Giovane e di Antonio Paglia, affreschi di Antonio Guadagnini, di Angelo Inganni, di Gerolamo Calca e un crocifisso ligneo di Andrea Fantoni.\nLa centrale piazza Cavour, voluta dal prevosto Carlo Angelini, risale alla met\u00e0 del XIX secolo ed \u00e8 adornata da un lungo arco di eleganti portici progettati da Rodolfo Vantini.\nIl Santuario di Santo Stefano, situato ai piedi del Monte Orfano, \u00e8 del XV secolo, ma la sua facciata \u00e8 stata completamente cambiata nell\u2019immediato ultimo dopoguerra stravolgendone la struttura originaria. Rimane fortunatamente intatto il quattrocentesco interno con diversi affreschi originali, fra cui assai pregevoli sono una \"Ultima cena\" attribuita a Vincenzo Foppa e una \"Madonna con bambino\". Nel 1580, in questa chiesa, San Carlo Borromeo confer\u00ec l\u2019abito ecclesiastico al cugino Federico. San Carlo \u00e8 l\u2019attuale patrono di Rovato, festeggiato il 4 novembre.\nSul Monte Orfano sorge l\u2019imponente Convento della SS. Annunziata costruito nella seconda met\u00e0 del XV secolo dai Padri Servi di Maria. Dal suo ampio loggiato si domina tutta la pianura sottostante. Interessante sapere che, se in una giornata molto limpida si osserva verso Milano, si pu\u00f2 scorgere la Madonnina, e se si osserva verso Brescia si scorge il Castello. L\u2019interno del complesso conventuale \u00e8 costituito da un bellissimo chiostro con porticato ad archi originali. Recenti restauri hanno portato alla luce diversi affreschi di cui il pi\u00f9 notevole si trova nel coro della chiesa e rappresenta \"L\u2019annunciazione e due profeti\" dipinto dal Romanino nel 1535 ca.\nMolto interessante e ben conservato \u00e8 anche il castello Quistini con un\u2019alta torre abitata e un vasto parco circondato da una cerchia muraria.\nCucina.\nProdotto tipico di Rovato \u00e8 il manzo all'olio, che viene festeggiato nella cittadina durante il mese di novembre e che recentemente \u00e8 stato tutelato con il marchio De.Co. Il piatto vanta una tradizione culinaria antichissima: la prima ricetta, della nobildonna Veronica Porcellaga, \u00e8 datata fra il 1500 e il 1600, ma esistono altre ricette scritte anche del 1800. Rovato vanta anche una lunga tradizione nel campo delle carni bovine, qui ogni anno tra marzo e aprile si tiene una delle manifestazioni zootecniche pi\u00f9 importanti del Nord Italia: Lombardia Carne.\nLa citt\u00e0 appartiene al territorio della Franciacorta: la sua produzione vinicola \u00e8 quindi legata al \"Terre di Franciacorta DOC\", come il bianco, il bianco Vigna, il rosso e il rosso Vigna.\nMercato.\nIl mercato del bestiame rovatese ha radici molto antiche. Le prime tracce di un\u2019esposizione periodica di animali risalgono all\u2019et\u00e0 longobarda. Questa popolazione per prima cre\u00f2 un piccolo mercato nel piazzale antistante alla chiesa di S. Michele, sul Monte Orfano.\nDurante il Medioevo, ancora, mandriani, nomadi e pastori provenienti dalla Valtellina e dalla Val Camonica conducevano le mandrie di bestiame sulla piazza rovatese e da qui si sono gettate le basi per la creazione di un mercato stabile di bestiame; nel 1480, dunque, il paese rifiorisce dal periodo passato tra peste e cavallette e, mentre viene restaurato il castello munito di cinque torrioni, contemporaneamente s\u2019inaugura anche il mercato del luned\u00ec.\nUna nuova conferma dell\u2019esistenza del mercato si trova nella Ducale del 5 luglio del 1517, con la quale il Doge della Repubblica di Venezia conferma a Rovato il diritto di tenere il mercato di bestiame ogni settimana. Pur accogliendo diversi tipi di merci, il mercato di Rovato diviene punto di confluenza fra il commercio di bestiame e di carne della Val Camonica e della Franciacorta. Il paese acquisisce una notevolissima importanza sotto il profilo commerciale e diviene il centro di scambio delle merci pi\u00f9 importante della Franciacorta. Le attivit\u00e0 commerciali si fanno talmente fitte che i rettori di Brescia, nel 1617, emettono un\u2019ordinanza che impone pesanti dazi sul bestiame e che prevede provvedimenti penali pecuniari per coloro che vendono i loro capi senza un regolare contratto di vendita.\nCon il passare del tempo per\u00f2 le disposizioni delle autorit\u00e0 preposte cadono nel vuoto, tanto che, nel XIX secolo, il bestiame affluisce senza alcuna certificazione, con il solo onere di venti centesimi da pagare per ciascun capo venduto. Il mercato vive un breve periodo di crisi e viene interrotto durante il periodo della Repubblica Cisalpina, ma con un decreto emesso da Napoleone \u00e8 subito riconfermato. Durante i primi anni dell\u2019Unit\u00e0 d\u2019Italia il commercio riprende quota, favorito dalla formazione parallela del mercato nazionale e dalla legge sui mercati vagliata nel 1866.\nEntra cos\u00ec in vigore una regolamentazione giuridica relativa ai traffici commerciali. Gli archivi conservano manifesti con le prime norme introdotte nel 1868 dall\u2019Amministrazione comunale. Nei documenti viene citata anche l\u2019istituzione della prima edizione de la: \u201c\"Fiera di bestiame, formaggio e merci di qualsiasi altro genere\"\u201d del 6-7-8-9 luglio 1868, l'attuale \"Lombardia Carne\". Successivamente questa fiera, l\u2019unica mobile dell\u2019anno, venne spostata ad ottobre con la partecipazione di numerosi espositori da tutto il Nord Italia.\nNel 1903 le edizioni divennero due: una a marzo e una a settembre. Altra edizione memorabile \u00e8 quella del 1913. \u201cGli scopi di questa manifestazione mirano a diffondere un\u2019immagine positiva della Franciacorta\u201d, si legge cos\u00ec nell'articolo di fondo del primo numero de \u201cLa Franciacorta\u201d, il giornale ufficiale di questa esposizione. Risalgono agli stessi giorni l\u2019inaugurazione dell\u2019acquedotto civico di Corso Bonomelli, il congresso dei commercianti, industriali ed agricoltori della provincia di Brescia e Bergamo, l\u2019aggiunta di numerosi stand ed altrettante manifestazioni collaterali alla fiera quali concerti musicali ed esibizioni dell\u2019accademia di ginnastica. Dal 1954 Lombardia Carne si svolge solitamente 15 giorni prima di Pasqua ed \u00e8 diventata una delle pi\u00f9 importanti manifestazioni del settore zootecnico e agricolo del Nord Italia. \nIstruzione.\nSul territorio comunale sono presenti 15 scuole, sia pubbliche che private; raggruppate per ordine e grado sono:\nInfrastrutture e trasporti.\nAeroporti.\nGli aeroporti pi\u00f9 vicini a Rovato sono i seguenti:\nStrade.\nRovato \u00e8 dotata di un'uscita sull'Autostrada A4 (Rovato) all'altezza del Monte Orfano e di una uscita (Rovato Sud) sull'Autostrada A35 Bre.Be.Mi.\nInoltre, Rovato \u00e8 centro di congiunzione tra la SP 16, proveniente da Corzano, e la ex SS 11 Padana Superiore, congiungendo cos\u00ec la Bassa Bresciana con la Franciacorta. Da nord provengono la SP XI, che collega la citt\u00e0 a Iseo, la SP XII che giunge fino a Capriolo e la SP 51 B che confluisce prima nella SPBS 11 e poi nella Tangeziale Sud di Brescia.\nFerrovie.\nIl territorio comunale \u00e8 attraversato dalle linee ferroviarie Milano-Venezia e Lecco-Brescia che si congiungono presso la stazione di Rovato, principale scalo ferroviario della cittadina e situato nella parte sud del paese.\nNelle immediate vicinanze dello scalo, e ad esso raccordata, si trova la stazione di Rovato Borgo, dove, fino al 2018, terminava la derivazione Rovato-Bornato della Brescia-Iseo-Edolo; su tale diramazione \u00e8 inoltre presente, pi\u00f9 a nord, un'altra fermata a servizio del paese denominata Rovato Citt\u00e0.\nFino al 1956, da Rovato Borgo si dipartiva la ferrovia Cremona-Iseo in concessione alla Societ\u00e0 Nazionale Ferrovie e Tramvie, attivata per tratte a partire dal 1911 e soppressa nel 1956.\nFra il 1897-1898 e il 1915 la localit\u00e0 ospit\u00f2 altres\u00ec una stazione e una fermata, denominata Rovato Capo, poste lungo la tranvia Iseo-Rovato-Chiari; tale impianto era completato da una diramazione per la stazione ferroviaria esercita con tram a cavalli.\nAmministrazione.\nDi seguito l'elenco dei sindaci eletti direttamente dai cittadini (dal 1993):"}
{"id": "2097524", "revid": "486946", "url": "https://it.wikipedia.org/wiki?curid=2097524", "title": "Mussh\u016bru", "text": ""}
{"id": "2097527", "revid": "486946", "url": "https://it.wikipedia.org/wiki?curid=2097527", "title": "Musshuru", "text": ""}
{"id": "2097528", "revid": "599013", "url": "https://it.wikipedia.org/wiki?curid=2097528", "title": "Fgc", "text": "Acronimi simili.\nI seguenti acronimi hanno nella lingua parlata un suono simile a FGC e potrebbero essere confusi con esso:"}
{"id": "2097532", "revid": "36426", "url": "https://it.wikipedia.org/wiki?curid=2097532", "title": "Museo Guarnacci", "text": ""}
{"id": "2097533", "revid": "216739", "url": "https://it.wikipedia.org/wiki?curid=2097533", "title": "F.G.C.", "text": ""}
{"id": "2097534", "revid": "1843814", "url": "https://it.wikipedia.org/wiki?curid=2097534", "title": "Daisy Lumini", "text": "Biografia.\nFiglia del pittore fiorentino Vasco Lumini e di una concertista, inizi\u00f2 lo studio della musica a Firenze e si diplom\u00f2 giovanissima in pianoforte e composizione.\nSi trasfer\u00ec a Roma e con il paroliere Aldo Alberini, in arte Tritono, scrisse canzoni che da subito le diedero successo, come la trasgressiva \"Whisky\" (1959) lanciata nel film \"Urlatori alla sbarra\" con l'interpretazione di Mina, che parla di una donna che vive secondo i propri desideri ignorando i giudizi della gente, \"Il gabbiano\", amata dai carcerati, \"La risposta della novia\", interpretata da Milva e tradotta da Charles Aznavour. Diede concerti negli Stati Uniti, dove partecip\u00f2 al Perry Como Show, cant\u00f2 alla Carnegie Hall, in Francia e Germania.\nNegli anni sessanta, si dedic\u00f2 alla ricerca e alla diffusione della musica popolare toscana incidendo molti album, e assieme a Beppe Chierici scrisse canzoni e allest\u00ec spettacoli di teatro-musica con forti contenuti di denuncia sociale e politica (\"La ballata di Laika, Ninna nanna per un bambino del Vietnam, Viva la democrazia, Mandura\"). \nScrisse le musiche per l'opera teatrale \"Evaristo \"(prima assoluta nel 1967 al Teatro Eliseo di Roma) di Franco Mol\u00e8, con Tomas Milian, Lu Bianchi, Rachele Ghersi, Lisa Pancrazi, Leonardo Cantelli, per la regia di Ruggero Jacobbi\".\"\nNel 1969 con Beppe Chierici mise in scena lo spettacolo \"Essere e avere\", con cui gir\u00f2 l'Italia. Nel 1970 la coppia Lumini-Chierici fece uscire l'album \"La cattiva erba - Contro la guerra e le armi\" e nello stesso periodo girarono i teatri con lo spettacolo \"Daisy come folklore e Beppe come Brassens\". Nel 1975 incisero \"Il paese dei bambini con la testa\", un album dedicato al mondo dei bambini con un'ottica innovativa e tratti \"rodariani\".\nVirtuosa nel fischio melodico, divenne famosa la sua interpretazione del \"moto perpetuo\" di Paganini; Ennio Morricone (che per lei trascrisse le canzoni \"Femmine d\u2019estate\" e \"Incantesimi\") la chiam\u00f2 per la colonna sonora de \"I Basilischi\" di Lina Wertm\u00fcller; fischi\u00f2 anche nella colonna sonora de \"La bugiarda\" di Luigi Comencini. Daisy a sua volta scrisse la colonna sonora del film \"Commando suicida\" (1968). Fece conoscere in Italia il ricco repertorio della cantautrice francese Anne Sylvestre, di cui incise numerose raccolte.\nPartecip\u00f2 alla trasmissione televisiva Ieri e oggi interpretando la sigla di chiusura (che era in realt\u00e0 una sezione detta del cantastorie) in cui si esibiva assieme al chitarrista Antonio Mastino.. \nSi dedic\u00f2, come cantante e talvolta come fischiatrice, anche alla musica contemporanea, collaborando con i compositori Domenico Guaccero, Gianluigi Gelmetti (\"Caleidoscopio n 1, n 2, n 3\"), Giorgio Gaslini (\"Un quarto di vita\" insieme a Duilio Del Prete, Andro Cecovini, Edmonda Aldini, Gabriella Ravazzi, Franca Mazzola e i due complessi I Nuovi Angeli e i Funamboli). Alla Scala di Milano il 9 marzo 1982 cant\u00f2 nell'opera di Luciano Berio \"La vera storia\" su testi di Italo Calvino. Interpret\u00f2 come prima voce \"Lohengrin, Azione invisibile per solista, strumenti e voci\" su musica e libretto (1982-1984) di Salvatore Sciarrino, da Jules Laforgue, opera che vinse il Prix Italia nel 1985. Nel luglio 1985 fu una delle interpreti delle \"Folk songs\" di Luciano Berio al XXII Festival di Cervo.\nL'8 dicembre 1980 and\u00f2 in scena al Padiglione Conza di Lugano il dramma didattico \"Colui che dice di s\u00ec\" (\"Der Jasager\" di Kurt Weill) con Daisy Lumini e Arturo Testa, e i cori riuniti delle Voci Bianche del Moesano e dei Cantori della Cime.\nNel 1987, col Teatro Stabile di Bolzano, recit\u00f2 assieme al compagno Tino Schirinzi, che curava anche la regia, ne \"La favola del figlio cambiato\" di Pirandello. Nel 1991 scrisse le musiche di scena per \"Stadelman\" di Claudio Magris diretto da Egisto Marcucci.\nIl 18 agosto 1993, nel giorno del suo cinquantasettesimo compleanno, si uccise assieme al marito Tino Schirinzi, colpito da tempo da un male incurabile, gettandosi dal viadotto in costruzione sulla diga di Bilancino nei pressi di Barberino di Mugello."}
{"id": "2097536", "revid": "97163732", "url": "https://it.wikipedia.org/wiki?curid=2097536", "title": "Motocicli", "text": ""}
{"id": "2097537", "revid": "93556", "url": "https://it.wikipedia.org/wiki?curid=2097537", "title": "NBA All-Star Weekend 1993", "text": "L'NBA All-Star Weekend 1993, svoltosi a Salt Lake City, vide la vittoria finale della Western Conference sulla Eastern Conference per 135 a 132 dopo i tempi supplementari.\nKarl Malone e John Stockton, degli Utah Jazz, furono nominati MVP della partita. Harold Miner, dei Miami Heat, si aggiudic\u00f2 l'NBA Slam Dunk Contest. Mark Price, dei Cleveland Cavaliers vinse l'NBA Three-point Shootout.\nPer la prima volta nella storia dell'All-Star Game prese parte alla partita un giocatore europeo, il tedesco Detlef Schrempf degli Indiana Pacers.\nIn questa edizione si svolse per l'ultima volta il Legends Classic, spettacolo sostituito dall'NBA Rookie Challenge."}
{"id": "2097538", "revid": "124942003", "url": "https://it.wikipedia.org/wiki?curid=2097538", "title": "Gonfolina", "text": "La Gonfolina o Golfolina \u00e8 una strettoia del fiume Arno che corrisponde convenzionalmente alla delimitazione tra Valdarno medio e inferiore, nel comune di Lastra a Signa, tra le localit\u00e0 La Lisca e Brucianesi, lungo la statale 67, al chilometro 64,5, poco lontano dalla confluenza del torrente Ombrone. Dopo la Gonfolina si apre quindi, ad una quota di 25\u00a0, il Valdarno Inferiore.\nOrigine del nome.\n\"Golfolina\" deriva dal latino *\"gulfus\", a sua volta ; la variante con /n/ \"Gonfolina\" pu\u00f2 derivare dall'incrocio con \"gunfus\", , anch'esso attestato nei toponimi toscani.\nStoria e descrizione.\nSecondo alcuni geologi contemporanei in questa zona tra Cenozoico o Terziario esisteva un gran lago, che si estendeva nella piana fino all'attuale Prato, Pistoia, Firenze. Ci\u00f2 era causato dallo sbarramento dell'enorme macigno di arenaria ancora oggi esistente (il \"Masso della Gonfolina\"), che si estendeva oltre la riva opposta dell'Arno, unendosi al Montalbano nel punto dove i rilievi collinari si fanno prossimi al corso del fiume su entrambe le sponde.\nLa tradizione, riportata ad esempio da Antonio Ricci nelle \"Memorie storiche del Castello e Comune di Carmignano\" (1895), vuole che lo sbarramento fosse stato forzato in epoca romana dall'uomo, spaccando il masso e facendo cos\u00ec defluire quello che restava del lago; sembra per\u00f2 pi\u00f9 verosimile, secondo studi pi\u00f9 moderni, che sia stata piuttosto l'erosione e l'accumulo di detriti sul fondo del lago, con conseguente innalzamento delle acque, a far superare lo sbarramento e svuotare le acque.\nLa zona della Gonfolina, per la presenza di un porto fluviale, era ben nota e frequentata durante il Medioevo e il Rinascimento. Giovanni Villani nella sua \"Cronica\" (lib. IX. cap. 335) racconta che il Signore di Lucca, il ghibellino Castruccio Castracani, ebbe l'idea, mai realizzata, di chiudere con una specie di diga rudimentale questa strettoia per allagare e distruggere l'avversaria Firenze. Un'epigrafe moderna sul masso ricorda una citazione di Leonardo da Vinci, che riporta la sua opinione sulla tradizione lacustre dei luoghi: \"La Gonfolina, Sasso per antico unito co' Monte Albano in forma d'altissimo argine il quale tenea ingorgato tal fiume in modo che prima che versassi nel mare era dopo a' piedi di tal Sasso, componea due grandi laghi de' quali el primo \u00e8 l\u00e0 dove oggi si vede finire la citt\u00e0 di Firenze insieme con Prato e Pistoia\". Spesso il maestro nei suoi studi sui moti dell'acqua si fermava nei pressi della Gonfolina per osservare l'altra sponda del fiume, dove l'acqua formava particolari movimenti e ghirigori all'immettersi dell'Ombrone nell'Arno.\nAl masso \u00e8 stata inoltre attiva per secoli l'estrazione di pietra serena, destinata in larga parte (nei secoli XVI e XVII) a Pisa e Livorno, a causa della facilit\u00e0 del trasporto fluviale.\nLuogo ameno e pittoresco, la Gonfolina fu ad esempio incisa da Giuseppe Zocchi nelle \"Vedute delle ville e d'altri luoghi della Toscana\" del 1744.\nIl masso \u00e8 stato spesso al centro di racconti popolari e leggende, per questo \u00e8 detto anche \"delle Fate\"."}
{"id": "2097539", "revid": "125618484", "url": "https://it.wikipedia.org/wiki?curid=2097539", "title": "G-Force - Superspie in missione", "text": "G-Force - Superspie in missione (\"G-Force\") \u00e8 un film live-action in 3D del 2009, prodotto da Jerry Bruckheimer per la Walt Disney Pictures e diretto da Hoyt Yeatman.\nTrama.\nBen \u00e8 un agente governativo dell'FBI e si incontra con Darwin, un porcellino d'India per decidere il soggetto dell'operazione non autorizzata che impedir\u00e0 agli Agenti speciali di chiudere il Dipartimento Animale:\nLeonard Saber, ex contrabbandiere d'armi \u00e8 attualmente a capo della Saberling Elettrodomestici ed ha brevettato un microchip in grado di impossessarsi di interi eserciti militari, il nome in codice del chip \u00e8 CLUSTERSTORM e Darwin avrebbe dovuto scaricare il file con i progetti del CLUSTERSTORM sul suo palmare.\nQuella sera, alla villa di Saber Darwin, Mooch (una mosca domestica, dotata di telecamera \"aerea\"), Speackles (una talpa, esperto in informatica), Blaster e Juarez (due subacquei) si infiltrano e Darwin scarica il file criptato, che in realt\u00e0 riguarda la distruzione della Terra grazie a dei rifiuti spaziali (razzi, satelliti, missili...).\nIl giorno dopo gli Agenti speciali sono sconvolti dall'agitazione che ha creato Ben creando una missione non autorizzata, Speackles mostra loro il file. Ma inaspettatamente, il file presenta in realt\u00e0 il progetto di una macchina da caff\u00e8, quindi chiudono l'appena denominata \"G-Force\" da Blaster, quindi Ben e la collega Marcy vengono cacciati dal loro laboratorio.\nGli animali finiscono per errore all\"'Elia's Pet Shop\" e tutti, pi\u00f9 il superstite Hurley, riescono a fuggire tranne Speackles, che viene ucciso da un camion dell'immondizia.\nBen riesce a recuperare il palmare grazie agli scarafaggi, specializzati in furti.\nMa una volta a casa sua, riceve brutte notizie: Il palmare \u00e8 infettato da un virus sterminatore e Ben confessa agli agenti che non sono geneticamente modificati come lui diceva.\nGrazie ad un microchip di Saber riescono ad infiltrarsi nel seminterrato della sua villa dove al computer principale del programma c'\u00e8 il gestore Mr. Yanshu, o meglio, il redivivo Speackles che si vuole vendicare degli umani che hanno sterminato la sua famiglia gettando i rifiuti sulla terra grazie ad un potente magnete su di un gigantesco robot, ma Darwin gli fa capire che il ci\u00f2 \u00e8 sbagliato, cos\u00ec i nostri eroi divengono Agenti speciali, Hurley matricola e gli animali del negozio vengono assoldati.\nIl film termina con gli animali che festeggiano con la disco music.\nDistribuzione.\nIl film \u00e8 uscito negli Stati Uniti il 24 luglio 2009, mentre \u00e8 stato distribuito nella sale italiane il 24 settembre 2009."}
{"id": "2097540", "revid": "4711", "url": "https://it.wikipedia.org/wiki?curid=2097540", "title": "NBA All-Star Game 1993", "text": ""}
{"id": "2097545", "revid": "324378", "url": "https://it.wikipedia.org/wiki?curid=2097545", "title": "Europee", "text": ""}
{"id": "2097550", "revid": "287204", "url": "https://it.wikipedia.org/wiki?curid=2097550", "title": "Kanjhawala", "text": "Kanjhawala \u00e8 una suddivisione dell'India, classificata come \"census town\", di 8.700 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 28\u00b0 43' 36 N e 77\u00b0 00' 09 E.\nSociet\u00e0.\nEvoluzione demografica.\nAl censimento del 2001 la popolazione di Kanjhawala assommava a 8.700 persone, delle quali 4.729 maschi e 3.971 femmine. I bambini di et\u00e0 inferiore o uguale ai sei anni assommavano a 1.394, dei quali 794 maschi e 600 femmine. Infine, coloro che erano in grado di saper almeno leggere e scrivere erano 5.773, dei quali 3.477 maschi e 2.296 femmine."}
{"id": "2097551", "revid": "152584", "url": "https://it.wikipedia.org/wiki?curid=2097551", "title": "Elizaveta F\u00ebdorovna", "text": ""}
{"id": "2097553", "revid": "287204", "url": "https://it.wikipedia.org/wiki?curid=2097553", "title": "Kapas Hera", "text": "Kapas Hera \u00e8 una suddivisione dell'India, classificata come \"census town\", di 21.595 abitanti, situata nel distretto di Delhi Sud Ovest, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 31' 24 N e 77\u00b0 04' 54 E.\nSociet\u00e0.\nEvoluzione demografica.\nAl censimento del 2001 la popolazione di Kapas Hera assommava a 21.595 persone, delle quali 13.612 maschi e 7.983 femmine. I bambini di et\u00e0 inferiore o uguale ai sei anni assommavano a 3.461, dei quali 1.804 maschi e 1.657 femmine. Infine, coloro che erano in grado di saper almeno leggere e scrivere erano 15.236, dei quali 10.744 maschi e 4.492 femmine."}
{"id": "2097554", "revid": "115517843", "url": "https://it.wikipedia.org/wiki?curid=2097554", "title": "Fuga da Troia", "text": "Fuga da Troia \u00e8 un dipinto del pittore italiano Mattia Preti, realizzato a olio su tela (186x153 cm) intorno al 1630. \u00c8 conservato nella Galleria nazionale di arte antica di Palazzo Barberini a Roma.\nVicende storiche.\nLa tela viene citata nell'inventario dei beni di Giovanni Torlonia, nel 1824, come opera attribuita a Simon Vouet, mentre in successivi inventari la sua paternit\u00e0 \u00e8 attribuita ad Alessandro Turchi detto l'Orbetto. Sar\u00e0 infine Longhi ad assegnare la tela alla mano dell'artista (1916), il quale la collocher\u00e0 nei suoi primi anni di attivit\u00e0. Il dipinto \u00e8 considerato (Roma 1958) una delle migliori opere giovanili eseguite dal pittore."}
{"id": "2097555", "revid": "22356", "url": "https://it.wikipedia.org/wiki?curid=2097555", "title": "Laidleria gracilis", "text": "La laidleria (Laidleria gracilis) \u00e8 un anfibio estinto appartenente ai temnospondili. Visse nel Triassico medio (circa 247 - 240 milioni di anni fa) e i suoi resti fossili sono stati ritrovati in Sudafrica. \nDescrizione.\nLungo tra i 30 e i 40 centimetri, questo animale possedeva un cranio eccezionalmente piatto, che visto da sopra assomigliava a un triangolo equilatero. I denti erano aguzzi ed erano presenti vere e proprie zanne sulla mandibola. Il corpo era molto largo e piuttosto piatto, ricoperto da una serie notevole di scudi posti l'uno accanto all'altro, a formare una sorta di carapace simile a quello delle tartarughe odierne. Questa corazza, con tutta probabilit\u00e0, poteva essere di aiuto all'animale per difendersi dai predatori come il terapside \"Cynognathus\", rinvenuto negli stessi luoghi. \nClassificazione.\nLa laidleria \u00e8 stata considerata uno dei pi\u00f9 primitivi fra i plagiosauroidi, un gruppo di anfibi estinti estremamente adattato alla vita acquatica. Questo animale, tuttavia, era ancora sprovvisto di adattamenti estremi, ed \u00e8 possibile che parte del suo tempo lo passasse sulla terraferma.\nRicerche pi\u00f9 recenti (Dias da Silva e Marsicano, 2011) hanno determinato che \"Laidleria\" era un rappresentante dei ritidosteidi, un gruppo diversificato di temnospondili tipici del Triassico, dalle caratteristiche intermedie tra i trematosauri e i brachiopoidi. Il suo pi\u00f9 stretto parente potrebbe essere l'antico \"Trucheosaurus\" del Permiano."}
{"id": "2097560", "revid": "729019", "url": "https://it.wikipedia.org/wiki?curid=2097560", "title": "Linea T\u014dky\u016b Setagaya", "text": "La \u00e8 una linea metrotranviaria situata nel quartiere di Setagaya a ovest di Tokyo. Assieme alla Tranvia Toden Arakawa \u00e8 rimasta l'ultima metrotranvia di Tokyo."}
{"id": "2097562", "revid": "287204", "url": "https://it.wikipedia.org/wiki?curid=2097562", "title": "Karawal Nagar", "text": "Karawal Nagar \u00e8 una suddivisione dell'India, classificata come \"census town\", di 148.549 abitanti, situata nel distretto di Delhi Nord Est, nello territorio federato di Delhi. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 43' 32 N e 77\u00b0 16' 37 E.\nSociet\u00e0.\nEvoluzione demografica.\nAl censimento del 2001 la popolazione di Karawal Nagar assommava a 148.549 persone, delle quali 80.364 maschi e 68.185 femmine. I bambini di et\u00e0 inferiore o uguale ai sei anni assommavano a 26.880, dei quali 14.915 maschi e 11.965 femmine. Infine, coloro che erano in grado di saper almeno leggere e scrivere erano 96.528, dei quali 58.844 maschi e 37.684 femmine."}
{"id": "2097564", "revid": "154893", "url": "https://it.wikipedia.org/wiki?curid=2097564", "title": "Polygonum", "text": "Poligono (nome scientifico Polygonum L. 1753) \u00e8 un genere di piante Spermatofite Dicotiledoni appartenenti alla famiglia delle Polygonaceae, dall'aspetto di erbacee annuali o perenni con piccoli fiori.\nSistematica.\nLa famiglia di questo genere \u00e8 mediamente numerosa (una cinquantina di generi per circa un migliaio di specie), mentre il genere comprende diverse centinaia di specie, di cui almeno 25 circa sono spontanee della nostra flora (ridotte a met\u00e0 secondo le ultime classificazioni \u2013 vedi sotto).Il Sistema Cronquist assegna la famiglia delle Polygonaceae all'ordine delle Polygonales mentre la moderna classificazione APG la colloca nell'ordine delle Caryophyllales. Sempre in base alla classificazione APG sono cambiati anche i livelli superiori (vedi tabella a destra).La presenza di questo genere sul nostro globo \u00e8 antichissima: di alcune sue specie sono state trovate tracce fossili nei giacimenti del terziario in Europa (un arco di tempo che va da 65 milioni di anni fa ad oggi). Ma anche dal punto di vista tassonomico questo genere era gi\u00e0 largamente noto alla fine del secolo di Linneo; infatti prima di appartenere all'attuale famiglia, Linneo stesso lo aveva assegnato al gruppo della \"Octandria Monogynia\" e \"Antoine-Laurent de Jussieu\" (1748 -1836) alla famiglia delle \"Polygonate\".Qui di seguito \u00e8 indicata la classificazione scientifica di questo genere:\nVariabilit\u00e0 e ibridi.\nIl \u201cPoligono\u201d \u00e8 un genere molto diversificato e variabile : alcune unit\u00e0 specifiche sono xerofitiche (\"Polygonum arenarium\"), altre sono pi\u00f9 o meno acquatiche (\"Polygonum amphibium\", ora assegnata al genere \"Persicaria\"), altre sono polimorfiche (\"Polygonum aviculare\"); in effetti in questi ultimi tempi molti botanici lo hanno diviso in pi\u00f9 generi (\"Persicaria\", \"Fallopia\" e \"Fagopyrum\").Limitatamente alle sole specie spontanee della nostra flora una buona analisi \u00e8 stata fatta dal Fiori (Adriano Fiori, botanico italiano 1865 \u2013 1950) riassunta nell'elenco sottostante, analisi interessante anche perch\u00e9 in parte \u00e8 alla base delle attuali suddivisioni del genere:\nDato il carattere polimorfo del genere in altre aree sono state adottate altre sottodivisioni. In America ad esempio si usa suddividere il genere \"Polygonum\" in tre sezioni : \"Polygonum\", \"Duravia\" e \"Monticola\".Altre sezioni usate per questo genere sono le seguenti :\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nLa polimorfia di questo genere si manifesta anche attraverso l'ibridazione con generi diversi : ibridazione intergenerica, oltre all'ibridazione interspecifica (ossia nell'ambito dello stesso genere). Infatti esiste un \u201cgenere ibrido\u201d denominato \"xPolygonorumex\" Weill (1947), appartenente sempre alla famiglia delle \"Polygonaceae\", ma i cui componenti sono degli ibridi tra il genere \"Polygonum\" e il genere \"Rumex\". Uno di questi componenti \u00e8 \"xPolygonorumex guinetii\" Weill (1947) ibrido tra \"Polygonum hydeopiper\" (ora passato al genere \"Persicaria\") e \"Rumex obtusifolius\".\nGeneri simili.\nI generi che pi\u00f9 si avvicinano a quelli della nostra scheda sono ovviamente quelli che sono stati separati ultimamente.\nEtimologia.\nIl nome del genere \u00e8 stato formato da Linneo nell'anno 1737 coniugando le parole di due radici greche: \"polys\" (= molto) e \"gonu\" (= nodo o ginocchio), alludendo all'aspetto dei numerosi nodi (internodi) che si formano lungo il fusto delle sue specie.Ma secondo altre ricerche etimologiche sembra che il nome del genere, nella seconda parte, derivi dalla parola greca \"g\u00f2nos\" (= discendenza, o seme o sementi); e quindi formando, insieme alla prima parte, la frase \u201ctanta discendenza\u201d o \u201ctante sementi\u201d; qui si allude alla facilit\u00e0 di propagazione delle piante di questo genere. Quest'ultima interpretazione secondo alcuni \u00e8 anche grammaticalmente pi\u00f9 corretta.\nMorfologia.\nSono piante erbacee (annuali o perenni) a portamento molto variabile : strisciante, prostrato, eretto o rampicante. La dimensione \u00e8 estremamente variabile : da pochi centimetri per quelle erbacee, ai 3 - 4 metri per quelle perenni, fino a 20 \u2013 30 metri per quelle legnose e rampicanti. \nRadici.\nLe radici sono generalmente a fittone e comunque sono fibrose o legnose.\nFusto.\nIl fusto \u00e8 perlopi\u00f9 cilindrico, a volte striato; la ramosit\u00e0 \u00e8 varia ma in genere il fusto \u00e8 pi\u00f9 ramoso verso la parte alta della pianta. All'altezza degli internodi sono presenti delle stipole tubolari ocreate (struttura tipica della famiglia di questo genere) di colore rossastro o argenteo. Alcune sono bi-lobate, altre divise finemente in fibre.\nFoglie.\nLe foglie lungo il fusto sono a disposizione alterna; la lamina \u00e8 semplice e intera. Possono essere pelose o glabre, picciolate o sessili. La forma pu\u00f2 essere lanceolato \u2013 stretta oppure ovale allargata; ma anche a forma di cuore o triangolare o a freccia (sagittata).\nInfiorescenza.\nL'infiorescenza \u00e8 formata da piccoli fiori disposti all'ascella delle foglie. I peduncoli possono essere presenti come no. Ogni infiorescenza pu\u00f2 contenere al massimo una decina di fiori.\nFiori.\nLa struttura dei fiori delle specie di questo genere \u00e8 diversa dal \u201cclassico\u201d Fiore delle angiosperme in quanto il calice e la corolla non sono ben differenziati; abbiamo quindi un perigonio con diversi tepali (e non un perianzio con un calice e i suoi sepali e una corolla con i suoi petali). Questa \u201cdiversit\u00e0\u201d non sempre \u00e8 chiara e ben definita, o accettata dai vari botanici, per cui in alcuni casi strutture di questo tipo si definiscono come \u201cperianzio corollino con tepali\u201d oppure \u201cperianzio aciclico\u201dI fiori sono ermafroditi, attinomorfi, pentameri e persistenti.\nFrutti.\nI frutti sono degli acheni piriforme (a forma di fiamma) ad un solo loculo e quindi un solo seme; la sezione dei frutti \u00e8 triangolare (sono trigoni) e sono appuntiti all'apice, mentre alla base sono arrotondati; le tre facce sono lievemente concave. Il frutto rimane racchiuso nei tepali che sono persistenti.\nDistribuzione e habitat.\nLe specie di questo genere popolano tutti i paesi temperati del mondo su terreni in prevalenza calcarei. Delle 11 specie spontanee della nostra flora solo 4 vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione di queste 4 specie alpine.\nLegenda e note alla tabella.Per il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province); mentre la comunit\u00e0 vegetale per tutte e 4 le specie \u00e8 la stessa: \nUsi.\nA parte qualche unit\u00e0 particolare (usata nell'alimentazione o nella medicina popolare) la maggior parte delle specie di questo genere hanno in prevalenza un utilizzo ornamentale. \u00c8 all'inizio del XVIII secolo i primi impieghi di queste piante nei giardini d'Europa, questo per la loro facilit\u00e0 di coltivazione facendo attenzione al tipo di terreno (se calcareo o siliceo).Queste piante formano anche oggetto di curiosit\u00e0 scientifica in quanto presentano delle caratteristiche difficilmente riscontrabili in alti gruppi: le varie forme di \"viviparit\u00e0\" (i bulbilli di \"Polygonum viviparum\"); il dimorfismo di alcune specie (come \"Polygonum amphibium\"); la facile moltiplicazione vegetativa in \"Polygonum bistorta\"; oppure la presenza della ocrea, una stipola caratteristica di questo genere."}
{"id": "2097567", "revid": "300067", "url": "https://it.wikipedia.org/wiki?curid=2097567", "title": "Mario Elie", "text": "Carriera.\nNel 1990-91 Elie entr\u00f2 nella NBA giocando tre partite con i Philadelphia 76ers, con un contratto di 10 giorni. Gioc\u00f2 il resto della stagione nei Golden State Warriors, dove rimase fino alla stagione 1991-92. Gioc\u00f2 la stagione 1992-93 con i Portland Trail Blazers prima di essere ceduto agli Houston Rockets.\nCon i Rockets, Elie vinse due titoli NBA consecutivi: 1994 e 1995, realizzando molti tiri da tre punti decisivi, che gli valsero i soprannomi di \"Super Mario\" e \"Junkyard Dog\".\nNel 1995, in gara-7 delle semifinali della Western Conference contro i Phoenix Suns, segn\u00f2 la tripla che fiss\u00f2 il punteggio sul 113-110 e che decise la partita in favore dei Rockets. Questo tiro \u00e8 stato chiamato dai fan dei Rockets the \"Kiss of Death\" (Il bacio della morte), poich\u00e9, dopo aver segnato il tiro, Elie si rivolse verso la panchina degli avversari mandando loro un bacio.\nElie ebbe un ruolo fondamentale per i Rockets, partendo dalla panchina per poi diventare titolare nelle Finali NBA del 1995. Il suo contributo fu straordinario, segnando 16,3 punti a partita, quasi il doppio rispetto alla media punti tenuta in regular season, tirando con il 64% dal campo e segnando 8 triple su 14 (57,1%).\nElie gioc\u00f2 con i Rockets fino alla stagione 1997-98, quando da free agent firm\u00f2 con i San Antonio Spurs. Nel 1999 vinse il suo terzo titolo NBA con gli Spurs.\nDopo aver giocato due stagioni con i San Antonio Spurs e la stagione 2000-01 con i Phoenix Suns, Elie decise di ritirarsi, finendo con 6,265 punti segnati in 732 partite giocate.\nNel 2007 \u00e8 stato introdotto nella New York Basketball Hall of Fame."}
{"id": "2097568", "revid": "152625", "url": "https://it.wikipedia.org/wiki?curid=2097568", "title": "Canzoni per Natale (Versione Digitale)", "text": ""}
{"id": "2097570", "revid": "46291", "url": "https://it.wikipedia.org/wiki?curid=2097570", "title": "Specie di Polygonum", "text": "Elenco delle specie di \"Polygonum\":"}
{"id": "2097572", "revid": "287204", "url": "https://it.wikipedia.org/wiki?curid=2097572", "title": "Khajoori Khas", "text": "Khajoori Khas \u00e8 una suddivisione dell'India, classificata come \"census town\", di 45.090 abitanti, situata nel distretto di Delhi Nord Est, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 42' 27 N e 77\u00b0 15' 36 E.\nSociet\u00e0.\nEvoluzione demografica.\nAl censimento del 2001 la popolazione di Khajoori Khas assommava a 45.090 persone, delle quali 24.416 maschi e 20.674 femmine. I bambini di et\u00e0 inferiore o uguale ai sei anni assommavano a 9.134, dei quali 4.874 maschi e 4.260 femmine. Infine, coloro che erano in grado di saper almeno leggere e scrivere erano 23.866, dei quali 14.685 maschi e 9.181 femmine."}
{"id": "2097575", "revid": "729019", "url": "https://it.wikipedia.org/wiki?curid=2097575", "title": "Stazione di \u014cimachi", "text": "La \u00e8 una stazione ferroviaria giapponese, si trova a Tokyo, nel quartiere di Shinagawa."}
{"id": "2097576", "revid": "18323", "url": "https://it.wikipedia.org/wiki?curid=2097576", "title": "Amedeo Benedetti", "text": "Laureato a Genova in Lettere, in Storia, e in Filosofia, fu un autore attivo soprattutto nel settore della storia della letteratura italiana dell'Ottocento e in quello dei linguaggi settoriali.\nBiografia.\nDopo l'infanzia trascorsa a Fivizzano, si spost\u00f2 a Genova, dove frequent\u00f2 il prestigioso liceo Arecco dei padri gesuiti. Prest\u00f2 poi servizio militare come ufficiale nella Brigata alpina Julia. A Genova consegu\u00ec tre lauree: la prima in lettere (indirizzo classico), la seconda in storia e la terza in filosofia.\nIl suo esordio come scrittore avvenne nel 1987, con una serie di racconti pubblicati dalla rivista letteraria \"Indizi\" di Genova. Inizi\u00f2 quindi la pubblicazione di una lunga serie di opere di saggistica, relative alla bibliografia, all'intelligence, alla linguistica.\nDocente di lettere in scuole statali, tenne corsi di comunicazione presso enti ed istituzioni.\nDal 1989 fece parte del Comitato radiotelevisivo della regione Liguria, di cui divenne anche vicepresidente. In tale veste organizz\u00f2 nel 1997 il premio \"Telequalit\u00e0\" e pubblica manuali di comportamento radiofonico e televisivo. \nNel 2002 inizi\u00f2 ad occuparsi di perizie scrittorie in ambito criminologico.\nLa notoriet\u00e0 gli arriv\u00f2 dai libri sulle tecniche di comunicazione delle Brigate Rosse, di Silvio Berlusconi, di Henry Kissinger, di Joseph Ratzinger, di Jorge Bergoglio, testi che hanno avuto discreta diffusione in Italia ed all'estero.\nIn ambito letterario si dedic\u00f2 principalmente alla pubblicazione di studi su alcune delle figure maggiormente rappresentative della cosiddetta \"Scuola storica\": Graziadio Isaia Ascoli, Adolfo Bartoli, Giosu\u00e8 Carducci, Tommaso Casini, Vincenzo Crescini, Alessandro D'Ancona, Cesare De Lollis, Francesco D'Ovidio, Egidio Gorra, Arturo Graf, Vittorio Imbriani, Guido Mazzoni, Ernesto Monaci, Salomone Morpurgo, Francesco Novati, Ernesto Giacomo Parodi, Giuseppe Pitr\u00e8, Rodolfo Renier, Angelo Solerti, Francesco Torraca, Albino Zenatti.\nFu inoltre socio della Deputazione di Storia Patria per le Antiche Province Modenesi, e della Societ\u00e0 Storica della Valdelsa.\nNegli ultimi anni si interess\u00f2 pi\u00f9 volte nei suoi scritti della storia della Lunigiana, sua terra d'origine, ed in particolare di personaggi illustri di Fivizzano.\nCollabor\u00f2 con articoli e recensioni alle riviste \"Antologia Vieusseux\", \"Biblioteche Oggi\", \"Culture del testo e del documento\", \"Esperienze Letterarie\", \"Il Veltro\", \"Intersezioni\", \"L'Alighieri\", \"Lares\", \"Lettere italiane\", \"Otto/Novecento\", \"Rivista di studi politici internazionali\", \"Sapere\", \"Atti e memorie\" di varie Deputazioni di storia patria, ed altre.\nMor\u00ec nel 2017 all'et\u00e0 di 62 anni."}
{"id": "2097578", "revid": "486946", "url": "https://it.wikipedia.org/wiki?curid=2097578", "title": "Espansa (elica)", "text": ""}
{"id": "2097580", "revid": "287204", "url": "https://it.wikipedia.org/wiki?curid=2097580", "title": "Khera Khurd", "text": "Khera Khurd \u00e8 una suddivisione dell'India, classificata come \"census town\", di 8.813 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 28\u00b0 46' 41 N e 77\u00b0 05' 56 E.\nSociet\u00e0.\nEvoluzione demografica.\nAl censimento del 2001 la popolazione di Khera Khurd assommava a 8.813 persone, delle quali 4.906 maschi e 3.907 femmine. I bambini di et\u00e0 inferiore o uguale ai sei anni assommavano a 1.140, dei quali 667 maschi e 473 femmine. Infine, coloro che erano in grado di saper almeno leggere e scrivere erano 6.365, dei quali 3.843 maschi e 2.522 femmine."}
{"id": "2097584", "revid": "110157", "url": "https://it.wikipedia.org/wiki?curid=2097584", "title": "Mathias Lauridsen", "text": "Carriera.\nMathias Lauridesn comincia la propria carriera nel 2003 ottenendo un contratto con l'agenzia di moda parigina \"Ford Models\".\nHa sfilato per Herm\u00e8s, Belstaff, Jill Stuart Valentino e John Galliano, \u00e8 apparso sulle copertine di \"L'Uomo Vogue\", \"Vogue Paris\", \"Num\u00e9ro Homme\", \"GQ\" e \"Details\" ed \u00e8 stato il testimonial di Jil Sander, Gucci, Hugo Boss e Lacoste."}
{"id": "2097586", "revid": "33689", "url": "https://it.wikipedia.org/wiki?curid=2097586", "title": "Spirits of Saint Louis", "text": ""}
{"id": "2097589", "revid": "486946", "url": "https://it.wikipedia.org/wiki?curid=2097589", "title": "Club Baloncesto Siviglia", "text": ""}
{"id": "2097590", "revid": "287204", "url": "https://it.wikipedia.org/wiki?curid=2097590", "title": "Kirari Suleman Nagar", "text": "Kirari Suleman Nagar \u00e8 una suddivisione dell'India, classificata come \"census town\", di 153.874 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 41' 44 N e 77\u00b0 03' 55 E.\nSociet\u00e0.\nEvoluzione demografica.\nAl censimento del 2001 la popolazione di Kirari Suleman Nagar assommava a 153.874 persone, delle quali 84.908 maschi e 68.966 femmine. I bambini di et\u00e0 inferiore o uguale ai sei anni assommavano a 30.277, dei quali 15.846 maschi e 14.431 femmine. Infine, coloro che erano in grado di saper almeno leggere e scrivere erano 91.055, dei quali 58.364 maschi e 32.691 femmine."}
{"id": "2097591", "revid": "287204", "url": "https://it.wikipedia.org/wiki?curid=2097591", "title": "Kondli", "text": "Kondli \u00e8 una suddivisione dell'India, classificata come \"census town\", di 27.983 abitanti, situata nel distretto di Delhi Est, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 36' 53 N e 77\u00b0 19' 34 E\nSociet\u00e0.\nEvoluzione demografica.\nAl censimento del 2001 la popolazione di Kondli assommava a 27.983 persone, delle quali 15.693 maschi e 12.290 femmine. I bambini di et\u00e0 inferiore o uguale ai sei anni assommavano a 4.810, dei quali 2.598 maschi e 2.212 femmine. Infine, coloro che erano in grado di saper almeno leggere e scrivere erano 20.090, dei quali 12.252 maschi e 7.838 femmine."}
{"id": "2097596", "revid": "125823334", "url": "https://it.wikipedia.org/wiki?curid=2097596", "title": "Black Friday", "text": "Black Friday (dall'inglese, \"Venerd\u00ec nero\") \u00e8 il nome informale utilizzato negli Stati Uniti d'America per indicare il venerd\u00ec successivo al Giorno del ringraziamento (\"Thanksgiving day\"), che si celebra il quarto gioved\u00ec di novembre. \nDal 1952, il giorno dopo il Ringraziamento \u00e8 tradizionalmente considerato negli USA l'inizio della stagione dello shopping natalizio e dei relativi \"saldi\" , anche se il termine \"Black Friday\" non \u00e8 stato ampiamente utilizzato fino ai decenni pi\u00f9 recenti.\nMerita ricordare che il giorno successivo al Thanksgiving Day \u00e8 dedicato ai Nativi d'America, e che in loro onore \u00e8 stato proclamato festivit\u00e0 civile per gli Stati Uniti.\nOrigine del nome.\nPer alcuni l'espressione \"Black Friday\" sarebbe nata a Filadelfia e deriverebbe dal pesante e congestionato traffico stradale che si sviluppa per l'occasione in quel giorno.\nL'origine esatta rimane comunque incerta: secondo altri farebbe invece riferimento alle annotazioni sui libri contabili dei commercianti che passavano dal colore rosso (perdite) al nero (guadagni), per cui il \"Black Friday\" indicherebbe un giorno di grandi guadagni per le attivit\u00e0 commerciali. Da quel giorno incomincerebbe il periodo dell'anno pi\u00f9 proficuo per i rivenditori al dettaglio, capace di portare in attivo, i conti delle aziende commerciali.\nNel 1924, il giorno successivo al Ringraziamento, la catena di distribuzione Macy's organizz\u00f2 la prima parata per celebrare l'inizio degli acquisti natalizi, ma fu solo negli anni ottanta che cominci\u00f2 a diffondersi il \"Black Friday,\" dapprima negli Stati Uniti e poi anche in altri Paesi, come Canada, Brasile, Francia, Germania, Regno Unito, Australia, Nuova Zelanda, Paesi Bassi, Belgio, Danimarca, Svezia, Norvegia, Spagna, Italia, Portogallo, India, Giappone. Oggi \u00e8 ormai diffuso universalmente, grazie al commercio elettronico, sviluppatosi a partire dalla seconda met\u00e0 degli anni 90.\nCaratteristiche.\nLe grandi catene commerciali sono solite offrire in questa occasione eccezionali promozioni, al fine di incrementare le proprie vendite; per questo motivo molte persone che desiderano approfittare del \"Black Friday\" per fare acquisti presso un negozio fisico, sono disposte a trascorre la notte precedente accampate fuori dal negozio, in attesa dell'apertura mattutina, al fine di non trovare esaurita l'offerta del prodotto desiderato. \nNel 2013 negli Stati Uniti sono stati spesi 57,4 miliardi di dollari in un solo giorno da pi\u00f9 di ottanta milioni di persone: per offrire un paragone \u00e8 come se l'intera popolazione della Germania fosse andata a fare acquisti nello stesso giorno.\nDa alcuni anni Il \"Black Friday\" \u00e8 seguito il luned\u00ec successivo dal \"Cyber Monday\", caratterizzato da grossi sconti relativi principalmente a prodotti tecnologici del settore elettronico, (telefonia, internet, hi fi, televisione, computer, dispositivi digitali ecc.). In sostanza rappresenta la risposta del commercio elettronico al venerd\u00ec nero ed \u00e8 caratterizzato da una massiccia offerta di ribassi esclusivamente tramite internet.\nEpisodi di violenza.\nNonostante i tentativi di disciplinare le folle di acquirenti, non sono rari lievi infortuni durante le resse per l'accesso ai negozi fisici, a seguito di spinte o cadute. Mentre la maggior parte degli incidenti sono minori, alcuni venerd\u00ec neri hanno fatto registrare infortuni gravi e persino violenze intenzionali."}
{"id": "2097604", "revid": "767487", "url": "https://it.wikipedia.org/wiki?curid=2097604", "title": "Wildhorn", "text": "Il Wildhorn (3.248\u00a0) \u00e8 una montagna delle Alpi Bernesi.\nDescrizione.\nSi trova lungo la linea di confine tra il Canton Vallese ed il Canton Berna.\nLa montagna fu scalata per la prima volta nel settembre 1843 da Gottlieb Samuel Studer. La via di salita pi\u00f9 facile avviene partendo dal lago Iffig e passando dalla \"Wildhornh\u00fctte\" (2.303\u00a0m)."}
{"id": "2097607", "revid": "729019", "url": "https://it.wikipedia.org/wiki?curid=2097607", "title": "Francisco de Montejo", "text": "Biografia.\nNacque da Juan de Monteyo e Catalina Alverez de Tejeda.\nLasci\u00f2 la Spagna nel 1514 e arriv\u00f2 a Cuba in tempo per partecipare alla spedizione di Juan de Grijalva lungo la costa dello Yucat\u00e1n e del Golfo del Messico. In quell'occasione tenne il ruolo di Capitano ed ebbe il comando di 4 navi. Al suo ritorno a Cuba, si aggreg\u00f2 ad Hern\u00e1n Cort\u00e9s in una nuova spedizione nella quale aiut\u00f2 a fondare la citt\u00e0 di La Villa Rica de Vera Cruz (odierna Veracruz) in Messico. Nel 1519 Cort\u00e9s gli diede ordine di tornare in Spagna per dare il resoconto del viaggio. Durante questo soggiorno, Montejo si spos\u00f2 con Beatriz de Herrera.\nNel dicembre del 1526 il re spagnolo Carlo V, eman\u00f2 un decreto reale che nominava Montejo Adelantado e Capitano Generale dello Yucat\u00e1n. Fece ritorno nello Yucat\u00e1n nel 1528 e tent\u00f2 di conquistarlo lungo la costa est (Tulum, Chetumal) ma la feroce resistenza del popolo Maya glielo imped\u00ec. Nel 1530 decise di ritentare la conquista, questa volta dalla parte ovest, ed inizi\u00f2 a bonificare l'odierno stato messicano di Tabasco. Dal 1531 al 1535 tent\u00f2 di conquistare lo Yucat\u00e1n occidentale; dopo alcuni primi successi e la conquista di Chich\u00e9n Itz\u00e1 che sarebbe dovuta diventare la capitale, dovette alla fine abbandonare l'impresa e lasciare la penisola. Nel 1533 Montejo ricevette un decreto reale che gli permetteva di conquistare Puerto Caballos e Naco nell'Honduras. Questo lo pose in conflitto con Pedro de Alvarado che aveva gi\u00e0 ricevuto un simile decreto nel 1532. La situazione divenne un reale problema quando Alvarado dichiar\u00f2 di aver conquistato e pacificato la provincia di Honduras nel 1536. Alvarado fu Governatore di Honduras sino al 1540, sebbene fosse stato richiamato in Spagna nel 1537.\nNel 1540 il Re spagnolo confer\u00ec la nomina di Governatore dell'Honduras a Montejo che si spost\u00f2 a Gracias a Dios per installare una propria amministrazione. Diede disposizioni al figlio Francisco de Montejo, El Mozo di conquistare lo Yucat\u00e1n. Il figlio riusc\u00ec a conquistarne la parte est e fond\u00f2 le citt\u00e0 di Campeche nel 1541 e M\u00e9rida nel 1542. Nel 1546 Montejo padre assunse il ruolo di Governatore e Capitano Generale dello Yucat\u00e1n.\nNel 1550 alcuni reclami causarono il suo allontanamento; dovette fare ritorno in Spagna dove mor\u00ec nel 1553."}
{"id": "2097614", "revid": "599013", "url": "https://it.wikipedia.org/wiki?curid=2097614", "title": "Gustavo Lazzaretti de Ara\u00fajo", "text": "Carriera.\nHa giocato anche in Serie A con le maglie di e . Il 18 aprile 2012 \u00e8 ingaggiato dal Ponte Preta."}
{"id": "2097615", "revid": "287204", "url": "https://it.wikipedia.org/wiki?curid=2097615", "title": "Gustavo Lazzaretti de Araujo", "text": ""}
{"id": "2097618", "revid": "15756", "url": "https://it.wikipedia.org/wiki?curid=2097618", "title": "BMW Motorrad", "text": "BMW Motorrad \u00e8 il nome con cui nel 2007 \u00e8 stata costituita una business unit facente capo ad una divisione della BMW, destinata a seguire esplicitamente il mercato delle motociclette, ereditando di fatto anche la storia pluriennale della casa nel settore delle due ruote, iniziata nel 1923.\nStoria.\nGli antefatti e i primordi.\nSe ufficialmente la \"BMW \u2013 Bayerische Motoren Werke\" viene fondata il 25 luglio 1917 per costruire motori d'aereo, in realt\u00e0 questa azienda, successivamente convertita alla produzione di freni per treni, nel 1922 cambia nome e il marchio BMW viene adottato dalla \"Bayerische Flugzeugwerke AG\", la cui fondazione risale al 7 marzo 1916.\nNel 1920 la BMW, sotto il controllo dell'azienda di freni per ferrovie Knorr-Bremse, comincia a produrre anche motori da moto che vende alla Victoria, una casa motociclistica di Norimberga. Si tratta di motori di 500\u00a0cm\u00b3 di cilindrata, con architettura bicilindrica boxer longitudinale, cio\u00e8 con i due cilindri disposti orizzontalmente e contrapposti lungo l'asse della moto, uno in avanti e l'altro all'indietro. Il primo motore, progettato dall'ingegner Martin Stolle, riprende lo schema dell'inglese Douglas, migliorato in alcune sue componenti e viene denominato BMW M2B15: equipaggia la Victoria KR-I.\nContemporaneamente, nel 1921, la Bayerische Flugzeugwerke, che come la BMW ha sede a Monaco di Baviera, inizia a produrre in proprio una motoleggera di 143\u00a0cm\u00b3 denominata \"Flink\" e successivamente mette in produzione una moto sportiva con il motore M2B15 e denominata \"Helios\", che per\u00f2 non riscuote il successo della Victoria.\nContando sul fatto che l'azionista di maggioranza della BMW vuole puntare solo sulla produzione di freni e mal sopporta la linea di produzione motoristica, il direttore Franz-Joseph Popp, finanziato dall'azionista di maggioranza della BFW, il triestino Camillo Castiglioni, rileva tutta la produzione motociclistica della BMW ed il marchio stesso, oltre a portare con s\u00e9 il capo-progettista Max Friz ed altre maestranze. Il 5 giugno 1922 la BFW cambia il nome in BMW e la data di nascita ufficiale viene quindi fissata a quella della BFW, vale a dire il 7 marzo 1916.\nDal momento che nello stesso 1922 la Victoria inizia a montare un motore a valvole in testa costruito da Martin Stolle (che nel frattempo si \u00e8 messo in proprio) e per ovviare alle scarse vendite della Helios, la BMW decide di produrre una moto in proprio: per il motore, Max Friz riprende lo schema di boxer precedente e tutto il resto del veicolo viene progettato ex-novo.\nCos\u00ec alla fine del 1922 viene presentato il primo modello a marchio \"BMW\" e nel 1923 viene avviata la vera e propria produzione.\nI primi anni e l'anteguerra.\nL'avventura motociclistica BMW comincia quindi nel 1923 (prima ancora di quella automobilistica che partir\u00e0 dal 1929) con la produzione della prima motocicletta in serie denominata R32 spinta da un propulsore bicilindrico boxer con i cilindri posti trasversalmente rispetto all'asse della moto. La trasmissione \u00e8 ad albero cardanico, semplicemente detta \u201ca cardano\u201d; questa architettura di base sar\u00e0 di l\u00ec in avanti l'icona tecnica della produzione motociclistica della casa e a distanza di quasi novant'anni \u00e8 ancora quella che caratterizza la maggior parte della sua produzione.\nLa R32 \u00e8 dotata di un motore di 500\u00a0cm\u00b3 a valvole laterali, con cambio a 3 marce a leva manuale, che sviluppa 8,5\u00a0CV e consente una velocit\u00e0 massima di 95\u00a0km/h. Il telaio \u00e8 rigido posteriormente ed ha un sistema di molleggio anteriore a forcella oscillante su un pacco di semibalestre. Il comfort, come in quasi tutte le moto dell'epoca, \u00e8 affidato soprattutto alle molle sulle quali \u00e8 montata la sella monoposto.\nIl freno \u00e8 inizialmente solo posteriore a ceppo, poi viene introdotto anche il freno anteriore a ganasce. Il serbatoio \u00e8 del tipo sottocanna, cio\u00e8 agganciato al di sotto del tubo superiore del telaio. L'impianto luci \u00e8 inizialmente un optional, mentre il tachimetro \u00e8 di serie. La colorazione disponibile \u00e8 nera con i filetti bianchi e questa sar\u00e0 la sola soluzione cromatica, salvo rare eccezioni, disponibile fino al 1969 in tutta la produzione BMW.\nLa moto ottiene un buon successo commerciale e la produzione si allarga nel 1925 alla R37, una moto di 500\u00a0cm\u00b3 a valvole in testa concepita per una clientela sportiva e per le competizioni, che a quel tempo si svolgevano per lo pi\u00f9 con moto regolarmente targate. Discende da un prototipo della R32 a valvole in testa realizzato dall'ingegnere-pilota Rudolf Schleicher. Rimarr\u00e0 una moto esclusiva e assai ambita dai collezionisti, in quanto ne furono prodotti solamente 152 esemplari. Ha una potenza di 16\u00a0CV, quasi il doppio della progenitrice R32.\nParallelamente, nello stesso anno viene avviata la produzione di una moto di minor cilindrata, una monocilindrica a cilindro verticale di 250\u00a0cm\u00b3 dalle caratteristiche sportive e brillanti prestazioni, la R39 che presenta un freno posteriore che agisce direttamente sull'albero cardanico.\nLa produzione degli anni seguenti vede allargare l'offerta da parte della casa: nel settore delle bicilindriche si susseguono diversi modelli di crescenti prestazioni, mantenendo per\u00f2 fino al periodo bellico una produzione in parallelo di moto a valvole laterali e moto a valvole in testa: queste ultime pi\u00f9 potenti e performanti, anche perch\u00e9 le valvole in testa consentivano di accorciare la corsa, con regimi di conseguenza pi\u00f9 elevati e un maggior rapporto di compressione; per contro, questi modelli risultavano decisamente pi\u00f9 costosi.\nUna prima evoluzione si ha nel 1926, quando vengono presentati i modelli R42 e successivamente la versione a valvole in testa, la R47.\nNel 1928, insieme ai nuovi modelli da 500\u00a0cm\u00b3 R52 ed R57, esce sul mercato il primo motore di 750\u00a0cm\u00b3 della casa, anch'esso nella doppia configurazione di valvole, montato rispettivamente sulle R62 ed R63, con quest'ultima in grado di sviluppare 24\u00a0CV. Di fatto, le prestazioni della 750 a valvole laterali sono simili a quelle della 500 a valvole in testa, ma il prezzo \u00e8 inferiore ed infatti vengono venduti molti pi\u00f9 esemplari delle versioni a valvole laterali, cos\u00ec come succeder\u00e0 per quasi tutta la produzione fino allo scoppio della guerra. Con questi modelli viene introdotto il freno a tamburo anteriore.\nIn questi anni, la BMW si \u00e8 fatta una fama di costruttore di moto di classe, robuste e performanti, ma con una gamma alta di prodotto e quindi piuttosto elitaria, tant'\u00e8 che nel 1928 la sua produzione \u00e8 di meno di 5.000 unit\u00e0, non molto se paragonati alle 50.000 e pi\u00f9 della connazionale DKW, allora il produttore di moto pi\u00f9 grande al mondo, ma che costruiva soprattutto moto di piccola cilindrata.\nNel 1929 la crisi economica generale, sfociata in ottobre nel crollo di Wall Street, fa scendere le azioni anche della BMW al punto che Castiglioni \u00e8 costretto a rinunciare al comando dell'azienda e, di fatto, entra pesantemente nella gestione dell'azienda la Deutsche Bank. Nello stesso anno, la casa aveva introdotto la vendita a rate dei suoi mezzi, in concomitanza con l'avvio della produzione automobilistica ad Eisenach.\nNel 1931 immette sul mercato la monocilindrica R2, che con i suoi 6\u00a0CV \u00e8 la BMW di minor potenza mai costruita, ma che introduce l'utilizzo del freno a tamburo anche sulla ruota posteriore.\nQuesta moto riprende una concezione estetica introdotta gi\u00e0 nel 1929 con i modelli R11 ed R16 da 750\u00a0cm\u00b3. Infatti, il telaio viene realizzato in lamiera d'acciaio stampata ed il serbatoio \u00e8 incassato tra i due longheroni superiori del telaio.\nQuesta impostazione prosegue con i successivi modelli R12 ed R17 (del 1935), che hanno destini ben diversi tra loro. Mentre il secondo viene prodotto in poco pi\u00f9 di 400 esemplari e rimane in produzione solo due anni, la R12 viene ampiamente sfruttata dall'esercito e ne vengono prodotte oltre 36.000 esemplari, la maggior parte dei quali in versione militare, fino alla met\u00e0 della II guerra mondiale. Hanno il cambio a 4 marce, gi\u00e0 in precedenza introdotto in un modello monocilindrico e la forcella anteriore \u00e8 telescopica ammortizzata ad olio, la prima al mondo di questo tipo. A parte questo e poco altro, la R17 \u00e8 una semplice evoluzione della R16, dalla cui terza serie riprende il motore da 33\u00a0CV capace di spingere la moto a 140\u00a0km/h di velocit\u00e0.\nNel 1936 con il modello R5 da 500\u00a0cm\u00b3 la BMW torna a proporre un modello sportivo, con un'impostazione estetica pi\u00f9 moderna, grazie soprattutto al ritorno al telaio tubolare e con il serbatoio fissato sopra il tubo superiore del telaio, il metodo pi\u00f9 utilizzato nelle moto di tutto il mondo. Viene affiancata dalla R6 a valvole laterali, la prima BMW con motore da 600\u00a0cm\u00b3. Sono i primi modelli dotati di cambio comandato a pedale.\nNel 1938 la R5 viene rimpiazzata dalla R51, affiancata dalla R66 di 600\u00a0cm\u00b3, con motori ulteriormente sviluppati e dotati di ottime prestazioni, relativamente ai parametri dell'epoca e nonostante la potenza non sia aumentata rispetto ai modelli precedenti; la R51 viene utilizzata come base per la realizzazione dei modelli da competizione.\nCon questa serie e le corrispondenti R61 ed R71 a valvole laterali viene introdotto il molleggio posteriore, che a quel tempo era avversato da molti motociclisti nella convinzione che compromettesse la stabilit\u00e0 della moto, tant'\u00e8 che le prime prove furono effettuate, su modelli da corsa, dallo stesso progettista, l'ingegner Alex von Falkenhausen, visto che nessuno dei piloti collaudatori voleva farlo.\nIn parallelo alla produzione pi\u00f9 prestigiosa dei bicilindrici di grossa cilindrata, prosegue anche quella dei monocilindrici.\nNel 1931 esce la R2 di 200\u00a0cm\u00b3: questa cilindrata era favorita dal fatto di non essere gravata di alcuna tassa e di non richiedere nemmeno la patente, cos\u00ec il modello ebbe un ottimo successo di vendita. Negli anni successivi furono immesse sul mercato anche moto di 300 e 400\u00a0cm\u00b3: la R3 e la R4, la cui seconda serie del 1933 \u00e8 la prima BMW a montare di serie un cambio a 4 marce. Nel 1937 viene messa in produzione la prima da 350 cc: la R35, acquisita soprattutto da corpi militari.\nLa produzione anteguerra di monocilindriche si completa con la R20, con i suoi 192\u00a0cm\u00b3 la pi\u00f9 piccola BMW mai prodotta, se si esclude l'ibrido moto-scooter C1 degli anni 2000, e la R23 di 250\u00a0cm\u00b3.\nCon l'avvio della seconda guerra mondiale, la produzione di moto viene limitata e cessa nel 1941 tranne per il modello R12 in versione militare con sidecar. La scarsa potenza, dovuta alla vetust\u00e0 del progetto ed alla tecnica a valvole laterali si rivela inadeguata alle necessit\u00e0 imposte dal carico che equipaggia queste moto (sidecar, 2 persone, equipaggiamento ed armamento, uso in fuoristrada) e cos\u00ec viene progettata e realizzata la R75, un modello di 750\u00a0cm\u00b3 a valvole in testa: prodotta solo per l'esercito, \u00e8 dotata, tra le altre cose, di retromarcia e quasi sempre di sidecar, con la trazione anche sulla ruota dello stesso. Come per la R12, la moto veniva allestita in modi diversi, a seconda dell'uso e della destinazione geografica di utilizzo: Russia, Africa ecc. In particolare, la versione per l'Afrikakorps era dotata di 8 marce e due in retromarcia.\nParecchi particolari erano identici a quelli della coeva e rivale Z\u00fcndapp da 600\u00a0cm\u00b3, dovuto al fatto che il comando militare tedesco aveva imposto una standardizzazione di alcune parti per evitare la dispersione di risorse nelle varie aziende fornitrici e la facilit\u00e0 nel reperimento ed interscambio di pezzi di ricambio.\nIn questo periodo, la produzione, compresa quella delle automobili, fu spostata nella cittadina di Eisenach, per essere meno esposta ai bombardamenti nemici, ma anche per lasciare pi\u00f9 spazio alla costruzione di motori d'aereo e nel contempo poter utilizzare mano d'opera locale e prigionieri di guerra. Il trasferimento fu effettuato tra la met\u00e0 di marzo e la fine di luglio 1942 con l'utilizzo di 600 vagoni ferroviari.\nIl dopoguerra, gli anni '60 e la crisi.\nAl termine del conflitto mondiale alla Germania viene imposto di non costruire motociclette di cilindrata superiore a 250\u00a0cm\u00b3, cosicch\u00e9 nel 1948 la produzione della BMW, riavviata a Monaco-Milbertshofen, riparte con una motoleggera scarna ed essenziale, realizzata per poter essere acquistata da una popolazione in condizioni economiche molto precarie: si tratta della R24 con motore da 250\u00a0cm\u00b3.\nNel 1949 il blocco viene tolto, cos\u00ec la BMW pu\u00f2 riprendere la produzione delle sue classiche bicilindriche boxer, iniziando dalla R51/2, una moto che riprende quella della R51 d'anteguerra e che pone le basi per lo sviluppo della successiva produzione BMW.\nNel 1951 viene sostituita dalla R51/3, una moto con analoghe prestazioni, ma pi\u00f9 moderna e di grande successo commerciale, affiancata dalla R67 di 600\u00a0cm\u00b3, prodotta in tre serie ed alla quale viene molto spesso applicato il sidecar.\nNel 1952 a queste due moto di vocazione turistica si aggiunge la R68, una 600\u00a0cm\u00b3 di carattere sportivo con 35\u00a0CV, la prima BMW di serie in grado di toccare le 100 miglia orarie (160\u00a0km/h).\nLe moto di questo periodo presentano il sistema di molleggio posteriore cosiddetto \u201ca ruota guidata\u201d, introdotto negli ultimi modelli pre-bellici; con questo sistema il perno della ruota posteriore pu\u00f2 scorrere verticalmente tra il braccio superiore ed inferiore del telaio. La forcella anteriore \u00e8 di tipo telescopico.\nNel 1955 la BMW rinnova completamente la propria gamma. I nuovi modelli turistici sono la R50 e la R60, rispettivamente di 500\u00a0cm\u00b3 e 600\u00a0cm\u00b3, mentre la versione sportiva \u00e8 denominata R69 e di fatto prosegue il percorso sportivo iniziato dalla R68, della quale ha eguale potenza con maggiore velocit\u00e0 massima.\nCambia completamente il sistema di sospensioni: all'anteriore viene montata una forcella di tipo Earles, dal nome del suo ideatore, una sospensione a disegno triangolare che migliora il comfort di marcia; posteriormente viene introdotto il forcellone oscillante, dove il perno della ruota posteriore \u00e8 fissato all'estremit\u00e0 del braccio inferiore del telaio e questo \u00e8 agganciato al resto del telaio tramite un giunto snodato. Questa soluzione caratterizzer\u00e0 quasi tutta la produzione mondiale di moto per alcuni decenni e in alcuni casi continua anche nel XXI secolo.\nNel 1960 questi modelli vengono aggiornati. Se la R50/2 ha poche modifiche tecniche rispetto alla R50, la R60 aumenta di potenza con la versione R60/2, la R69 viene sostituita dalla R69S (disponibile anche in colorazione bianca con filetti neri), pi\u00f9 potente e veloce (42\u00a0CV e 175\u00a0km/h) e viene introdotta la R50S, versione sportiva di 500\u00a0cm\u00b3. Questi modelli rimangono in produzione sino alla met\u00e0 del 1969, tranne la R50S che a causa dei problemi tecnici emersi, viene tolta dal mercato alla fine del 1962. La R60/2 \u00e8 la moto pi\u00f9 venduta di questa serie, con oltre 17.000 esemplari.\nLa produzione di questo periodo, ed in particolare quella della seconda met\u00e0 degli anni sessanta, trova un buono sbocco commerciale negli Stati Uniti, dove dal 1967 le moto vengono vendute con la forcella anteriore di tipo telescopico. Anche se non a livello ufficiale, gli esemplari destinati al mercato USA vengono di solito identificati dal suffisso US dopo il nome. Per questo mercato, inoltre sono disponibili anche colorazioni diverse dal nero e dal bianco.\nFino al 1966, in parallelo a questi modelli la BMW mantiene in produzione le monocilindriche di 250\u00a0cm\u00b3. Dopo la R24 vengono presentate in successione la R25, prodotta in 3 versioni, la R26 e la R27. A dispetto della poca notoriet\u00e0 di questi modelli, oscurata da quella dei modelli bicilindrici, ma grazie all'economicit\u00e0 che li caratterizza, essi ottengono ottimi risultati di vendita ed in particolare la R25/3, con i suoi 47.700 esemplari prodotti in soli 4 anni (1953-1956), diventa la moto BMW pi\u00f9 venduta sino ad allora e lo rimarr\u00e0 fino al 1999, quando verr\u00e0 superata da un'altra monocilindrica.\nNonostante ci\u00f2 e per ovvie ragioni di prestigio, la produzione delle monocilindriche rimane poco valorizzata ed anche poco ambita dai collezionisti nei decenni successivi.\nIl rilancio: gli anni '70.\nAndando a ritroso, si pu\u00f2 evidenziare che la BMW ha mantenuto inalterati i suoi modelli per 9 anni (1960-1969), la tecnica di base \u00e8 rimasta invariata per quasi 15 (1955-1969) ed esteticamente c'\u00e8 poca differenza tra i modelli del 1949 e quelli di 20 anni dopo.\nCi\u00f2 ha varie cause, due sono le principali. Da una lato, nella seconda met\u00e0 degli anni '50 tutto il mercato motociclistico ha subito una notevole flessione. La moto, ben lungi dall'essere mezzo di svago, era quasi sempre un mezzo di trasporto e venne via via soppiantata dalle auto, in particolare le utilitarie che, seppur pi\u00f9 costose (ma non sempre), davano maggior comfort e capacit\u00e0 di trasporto a un pubblico che cominciava a intravedere una nuova nascente agiatezza. Nel contempo, la BMW aveva compiuto ingenti investimenti in auto di prestigio che non avevano avuto il successo sperato e avevano anche rischiato di affossare definitivamente l'azienda. Non c'erano state quindi possibilit\u00e0 di investimento ed innovazioni nella produzione motociclistica. Si era arrivati anche ad ipotizzare la chiusura di questo settore, evitata grazie anche alle commesse degli enti pubblici e delle forze dell'ordine a seguito della strategia propugnata dal direttore marketing e futuro direttore generale Helmut Werner B\u00f6nsch.\nViceversa, la decisione dell'azienda fu di segno opposto e gi\u00e0 dalla met\u00e0 degli anni '60 si inizi\u00f2 a progettare un nuovo modello che potesse rilanciare le sorti delle moto BMW, progettato da Alex von Falkenhausen sulla base delle indicazioni date dal direttore dello sviluppo moto Hans-G\u00fcnther von der Marwitz.\nCos\u00ec nell'agosto del 1969 venne presentata la nuova gamma di moto, denominata serie /5. Infatti i 3 modelli prodotti erano identificati dal nome R50/5, R60/5 e R75/5, rispettivamente di 500, 600 e 750\u00a0cm\u00b3. La potenza era di 32-40-50 CV rispettivamente. Il motore, pur mantenendo l'architettura bicilindrica boxer, era profondamente rinnovato al suo interno, il telaio era completamente nuovo, anche se richiamava in parte il celebre telaio Featherbed della Norton degli anni '50. La R75/5 presenta anche una coppia di innovativi carburatori Bing a depressione costante, che diventeranno uno standard nella successiva produzione.\nUna caratteristica tecnica di questi modelli \u00e8 che la corsa del cilindro, fissata in 70,6 mm, rimarr\u00e0 uguale per tutti i boxer a due valvole da l\u00ec in poi, fino al termine della loro produzione, con l'eccezione di due soli modelli. In pratica, la differenza tra le varie cilindrate era e sar\u00e0 dovuta solamente al diverso alesaggio dei cilindri.\nCon un assetto pi\u00f9 alto dei modelli precedenti, questa gamma di moto presentava anche altre caratteristiche aggiornate, come un serbatoio pi\u00f9 capiente, disponibilit\u00e0 cromatica un po' pi\u00f9 ampia (e che aumenter\u00e0 con gli anni), l'avviamento elettrico, una linea sicuramente pi\u00f9 moderna. In definitiva, un'innovazione senza sconcertare i tradizionali appassionati del marchio bavarese.\nCon questa serie di modelli, la BMW consolida la propria fama di moto turistiche, comode ed affidabili, con la R75/5 che puntava anche a un pubblico pi\u00f9 sportivo, anche se con prestazioni inferiori alle moto giapponesi che stavano irrompendo prepotentemente sul palcoscenico motociclistico mondiale. Con 38.370 esemplari prodotti, la R75/5 diventa la boxer pi\u00f9 venduta dalla BMW fino ad allora, superando la R12 che peraltro aveva beneficiato di una rilevante acquisizione da parte dell'esercito e rimarr\u00e0 la boxer a due valvole per cilindro pi\u00f9 venduta in assoluto.\nCon l'avvio della produzione di questi modelli, la produzione delle moto viene spostata da Monaco agli stabilimenti di Berlino-Spandau. Ci\u00f2 fu dovuto non solo alle facilitazioni fiscali che venivano concesse alle aziende operanti a Berlino Ovest (a quel tempo la Germania era ancora divisa in due nazioni), ma anche dal fatto che gi\u00e0 dal 1939 la BMW possedeva uno stabilimento a Spandau, dove aveva dato avvio alla nuova produzione di motori d'aereo rilevando l'azienda Bramo che vi operava dal 1928. Dal 1958 la BMW vi produceva parti di ricambio per auto e per moto. A Monaco continu\u00f2 la produzione di alcune parti, tra cui il cambio, fino al 1975.\nAggiornata nel telaio nella seconda met\u00e0 del 1972 (allungato di 5\u00a0cm, per migliorare la stabilit\u00e0 alle alte velocit\u00e0), la serie /5 rimane in produzione fino al 1973, ottenendo un lusinghiero successo commerciale che sorprende anche la stessa casa, al punto da avere inizialmente alcune difficolt\u00e0 di consegna del modello pi\u00f9 richiesto, la R75/5.\nQuesta serie rilancia la BMW nel mondo delle due ruote, facendo anche da apripista alla pi\u00f9 moderna serie successiva, denominata /6. In questa serie sparisce la 500\u00a0cm\u00b3, rimangono in produzione la 600 e la 750, col nome di R60/6 e R75/6 e viene introdotto il motore di 900\u00a0cm\u00b3, il pi\u00f9 grosso e potente fino ad allora costruito dalla BMW, che equipaggia una versione turistica, la R90/6 e una sportiva, la R90S. Quest'ultima \u00e8 la prima moto di grande serie che monta un cupolino aerodinamico e che sia stata progettata da uno studio di design. Lo studio \u00e8 quello di Hans Muth, che dopo di questo disegner\u00e0 altri modelli di BMW e di altre case motociclistiche. Al momento della presentazione questa moto, la prima BMW di serie a toccare i 200\u00a0km/h (dichiarati) grazie ai 67\u00a0CV e alla studiata aerodinamica, non venne apprezzata da diversi \u201cpuristi\u201d appassionati della casa, ma comunque si impose subito all'attenzione e ottenne un gran successo commerciale. \u00c8 l'unica BMW a montare una coppia di carburatori dell'azienda italiana Dell\u2019Orto anzich\u00e9 i tradizionali Bing tedeschi.\nRispetto ai precedenti modelli, la serie /6 si differenzia tecnicamente soprattutto dalla presenza del freno a disco alla ruota anteriore (doppio sulla R90S) e dal cambio a 5 marce. Le moto ricevono inoltre una nuova strumentazione, pi\u00f9 completa e stilisticamente aggiornata e una disponibilit\u00e0 di colori pi\u00f9 ampia.\nLa produzione della serie /6 prosegue sino al 1976, lasciando il campo alla serie /7. Sono presenti ancora le cilindrate di 600 e 750\u00a0cm\u00b3, quest'ultima per\u00f2 sostituita dopo un anno dalla 800\u00a0cm\u00b3 (la R80/7), mentre sparisce il motore di 900\u00a0cm\u00b3 sostituito da quello di 1000\u00a0cm\u00b3, montato su diversi modelli: la R100/7 turistica da 60\u00a0CV, la R100S di carattere sportivo e la R100RS, la prima moto di serie dotata di una carenatura completa e studiata alla galleria del vento. La sua vocazione \u00e8 a met\u00e0 tra quella turistica e quella sportiva e, di fatto, sar\u00e0 la progenitrice delle cosiddette sport-tourer che rappresenteranno una larga fascia del mercato a partire dai primi anni '90. La potenza sale a 70\u00a0CV nella RS e nella seconda serie della S. Nel 1978 viene introdotta anche la R100RT, una moto con carenatura integrale pi\u00f9 alta rispetto alla RS, perch\u00e9 destinata al gran turismo. Dallo stesso 1978 le 1.000\u00a0cm\u00b3 vengono equipaggiate dal freno a disco anche sulla ruota posteriore, mentre il doppio disco anteriore \u00e8 gi\u00e0 presente su alcuni modelli della gamma gi\u00e0 dal 1976.\nLa diversificazione di versioni, che aumenter\u00e0 col passare degli anni, \u00e8 dettata dall'esigenza di seguire la tendenza del mercato, influenzato dalla politica delle case giapponesi che offrono una vasta gamma di versioni dello stesso modello.\nNel frattempo un evento importante era accaduto all'inizio del 1976: infatti a far data dal 1\u00ba gennaio di quell'anno la parte motociclistica della BMW viene scorporata dall'azienda madre e viene creata la BMW Motorrad GmbH. Se ci\u00f2 dava indipendenza operativa e finanziaria alla sezione motociclistica, d'altra parte cre\u00f2 una crisi, perch\u00e9 pochi anni dopo le vendite sul mercato americano, che assorbiva da solo quasi un quarto della produzione BMW, diminuirono sensibilmente. La BMW non riusciva a contrastare validamente la sempre maggiore avanzata della case giapponesi, cos\u00ec all'inizio del 1979 il management aziendale viene completamente rivoluzionato e la direzione viene affidata a Eberhard Sarfert. Questi rilancia l'azienda, mantenendo in produzione i modelli esistenti, ma ampliando al contempo la gamma.\nCos\u00ec vengono introdotte due cilindrate mai sperimentate in precedenza dalla BMW: 650\u00a0cm\u00b3 (R65) e 450\u00a0cm\u00b3. (R45). La R45 rimane tuttora (2012) la bicilindrica boxer pi\u00f9 piccola realizzata dalla casa e viene prodotta anche in una versione depotenziata da 27\u00a0CV per i neopatentati.\nI modelli preesistenti rimangono in produzione sino al 1984, a parte la R100S che viene sostituita dalla R100CS nel 1980: quest'ultima, con i suoi 70\u00a0CV, come i modelli RS e RT ma pi\u00f9 leggera, tocca i 205\u00a0km/h e sar\u00e0 la bicilindrica boxer a 2 valvole pi\u00f9 veloce mai prodotta dalla BMW. La gamma rimane pressoch\u00e9 invariata fino ai primi anni '90, ma dal 1984 i modelli vengono aggiornati, in particolare con l'adozione del forcellone monobraccio e i nuovi motori in grado di utilizzare la benzina senza piombo.\nA parte la R80/7, dallo stesso 1979 le moto perdono il suffisso /7 nel nome.\nAnni '80: la serie GS.\nNei primi anni '80 le BMW, nonostante l'indubbia fama di moto di qualit\u00e0 e affidabili, risentono di una certa anzianit\u00e0 del progetto, soprattutto se paragonate alle moto giapponesi, pi\u00f9 performanti e pi\u00f9 moderne dal punto di vista estetico. Il boxer bicilindrico non ha ormai grossi margini di miglioramento, se non a scapito dell'affidabilit\u00e0 e della durata del motore.\nLa casa cerca quindi il rilancio seguendo due distinte vie.\nLa prima prende spunto dalla partecipazione, avviata nel 1979, a competizioni fuoristradistiche e a seguito dei prototipi appositamente costruiti, l'anno successivo viene proposta al mercato la R80G/S, una moto che si presta sia all'uso stradale, sia a quello off-road, seppur non troppo impegnativo. Questo tipo di moto viene chiamata di solito enduro. L'operazione sembra azzardata, anche perch\u00e9 la nuova moto stride con i canoni molto classici riconosciuti alla BMW. Inoltre la moto pu\u00f2 sembrare una via di mezzo che non accontenta nessuno. Invece il pubblico accoglie molto favorevolmente questo modello, sia perch\u00e9 la versatilit\u00e0 gioca a suo favore, sia perch\u00e9 si dimostra molto maneggevole, cosa che a volte peccava nelle BMW turistiche.\nLa R80 G/S apre cos\u00ec un filone estremamente fruttuoso per la BMW, tant'\u00e8 che a distanza di trent'anni questo tipo di moto, passato attraverso molteplici evoluzioni, non solo \u00e8 ancora in produzione, ma \u00e8 il modello di punta della casa. La R80G/S monta il motore 800 cm\u00b3 da 50 CV gi\u00e0 sperimentato sulle R80 stradali, opportunamente modificato.\nUna innovazione tecnica particolare caratterizza inoltre questa moto: il forcellone oscillante della sospensione posteriore \u00e8 monobraccio con una sola molla, molto inclinata. Questa soluzione viene denominata \u201cmonolever\u201d e viene montata anche sulla R80ST, una 800 di modesto successo commerciale. Il freno \u00e8 ancora monodisco anteriore e a tamburo quello posteriore.\nLa sigla G/S fa riferimento a Gelande Strasse, che significa strada sterrata .\nIl grande successo arriso alla R80G/S spinge la BMW a far evolvere tecnicamente questo modello, sia ad ampliare l'offerta. Ecco quindi che nel 1987 esce la nuova serie dell'enduro stradale BMW, la R80GS. Nel nome sparisce la barra e ci sono parecchie modifiche tecniche, la pi\u00f9 importante delle quali \u00e8 forse il nuovo forcellone a doppio snodo con sostegno parallelo, denominato commercialmente \"Paralever\", che poi verr\u00e0 adottato anche dai modelli pi\u00f9 prettamente stradali.\nL'anno successivo la gamma si arricchisce di due nuove cilindrate. La R65GS di 650\u00a0cm\u00b3 \u00e8 un modello entry-level, con una potenza limitata per consentirne l'utilizzo anche ai neopatentati tedeschi: in Italia avr\u00e0 uno scarso successo. Molto diverso invece il destino della R100GS, una 1.000\u00a0cm\u00b3 da 60\u00a0CV che presenta anche alcune diversit\u00e0 estetiche rispetto alla R80GS, tra cui un piccolo parabrezza. Nel 1989 ne viene proposta la versione Parigi-Dakar, che ricorda le moto utilizzate nei rally e in particolare nell'omonima gara. Pluriaccessoriata e molto robusta, viene presa come esempio per il nuovo design del modello standard dell'anno successivo, che, curiosamente, ripropone le teste coprivalvole rotonde degli anni '70.\nPrima di cessare la produzione dei motori boxer a due valvole per cilindro, nel 1996 la BMW decide di mettere in produzione un remake dell'iniziale R80G/S, chiamata R80GS Basic, prodotta in numero limitato con poco meno di 3.000 esemplari.\nUna nuova via: la serie K.\nLa seconda grande innovazione arriva nel 1983 ed \u00e8 una vera e propria rivoluzione: una nuova architettura di motore. Si tratta di un motore in due versioni, a 3 cilindri da 750 cm\u00b3 e a 4 cilindri da 1.000 cm\u00b3, con i cilindri disposti in linea, in senso longitudinale alla moto e in posizione orizzontale. Questa tipologia di motore viene denominata \u201ca sogliola\u201d.\nQuesto progetto faceva parte delle innovazioni volute da Sarfert nel 1979 e fu sviluppato da Joseph Fritzenwenger, che gi\u00e0 l'aveva proposto due anni prima riprendendo un'idea dell'inglese Val Page, il quale l'aveva pensato negli anni trenta per la connazionale Ariel, ma rimasto allo stato di prototipo.\nLe moto di questo tipo hanno il nome che inizia con la lettera K. Vengono eliminati i carburatori ed introdotta la alimentazione ad iniezione elettronica.\nOltre ad un'inedita struttura del motore ed un'estetica che rompe decisamente con il passato, le moto della serie K vantano prestazioni ben superiori a quelle dei precedenti boxer, che comunque rimangono in produzione, in parallelo alla nuova serie.\nLa K75 di 750\u00a0cm\u00b3 eroga 75\u00a0CV e nella versione sportiva K75S arriva a 210\u00a0km/h. La K100 di 1.000\u00a0cm\u00b3 sprigiona 90\u00a0CV ed arriva a 220\u00a0km/h nella versione RS. La K100 viene inizialmente prodotta in 4 versioni: la turistica senza aggiunte al nome, la sportiva K100RS dotata di carenatura integrale, la super-turistica K100RT, anch'essa con carenatura integrale, ma pi\u00f9 alta e larga e la versione K100LT, una RT maggiormente accessoriata.\nNell'ambito di questa produzione, nel 1988 arriva una novit\u00e0 assoluta nel panorama motociclistico mondiale: il sistema antibloccante ABS, disponibile come optional.\nNel 1989 viene presentata una versione particolare della serie K, la K1. Dotata del motore a sogliola di 1.000\u00a0cm\u00b3 della K100, ha rilevanti modifiche, tra cui la distribuzione a 4 valvole per cilindro che consentono di erogare fino a 100\u00a0CV e raggiungere una velocit\u00e0 massima dichiarata di 237\u00a0km/h. La moto si fa notare gi\u00e0 esteticamente per la carenatura integrale di particolare efficienza aerodinamica e che copre anche parte della ruota anteriore. Questa moto, dall'aspetto decisamente futuristico, rimarr\u00e0 unica nel suo genere, almeno per quanto riguarda la BMW, anche perch\u00e9 se le caratteristiche tecniche e l'aerodinamica le consentono velocit\u00e0 di punta elevata unita ad un grande comfort di marcia, la maneggevolezza \u00e8 assai modesta ed insieme al peso elevato, che penalizza le prestazioni, ne fa una moto poco adatta alla guida sportiva soprattutto sul misto, laddove la maggior parte dei motociclisti trova la maggior soddisfazione di guida.\nLa produzione della serie K si evolve nel 1990 con la presentazione della K100RS 16V a 16 valvole, ossia a 4 valvole per cilindro, come la K1.\nNel 1991 la K1100LT, oltre ad essere la prima BMW di 1.100\u00a0cm\u00b3 (quindici anni dopo la presentazione della prima 1.000) \u00e8 la prima BMW che porta nel nome la cilindrata per esteso, cosa che accadr\u00e0 per tutti i nuovi modelli da allora in poi. \u00c8 una super turistica che offre di serie accessori quali la radio, il mangiacassette, il sistema frenante ABS, la regolazione elettrica dell'altezza del parabrezza. \u00c8 seguita un anno dopo dalla versione K1100RS, pi\u00f9 sportiva ed anche pi\u00f9 versatile.\nNel frattempo e fino alla met\u00e0 degli anni '90 prosegue la produzione del modello da 750 cm\u00b3 nelle versioni K75S sportiva e K75RT da gran turismo.\nNel 1991 viene prodotta la milionesima moto BMW: \u00e8 una K75RT destinata alla Croce Rossa.\nCon la serie K, ed in particolare con la K1, la BMW introduce nuovi concetti di marketing. Da un lato, pone l'accento sui problemi ambientali e di inquinamento, allora poco sentiti dal pubblico e non ancora vincolanti nella produzione motociclistica (a parte gli Stati Uniti); dall'altro, introduce una sorta di merchandising, offrendo una gamma di prodotti accessori, soprattutto nell'abbigliamento, vestendo i motociclisti da capo a piedi con prodotti marchiati BMW.\nIl nuovo corso degli anni \u201890: i motori boxer a 4 valvole.\nLa produzione dei boxer classici che era proseguita negli anni '80 essenzialmente con i modelli enduro GS viene rivitalizzata nella prima met\u00e0 degli anni '90 con un modello da 1.000 cm\u00b3 denominato R100R: in pratica, una versione pi\u00f9 stradale e turistica della R100GS, dalla quale eredita numerose caratteristiche. Dal gusto un po' r\u00e9tro ed affiancata per un paio d'anni dalla omologa R80R, rappresenta il canto del cigno del boxer a due valvole per cilindro, assieme alla R80GS Basic.\nPer certi versi, la BMW si trova, nei confronti del mercato, in una situazione simile a quella di 30 anni prima, con modelli boxer non pi\u00f9 in grado di contrastare validamente la concorrenza. Ma come allora, non vuole abbandonare la sua icona tecnica.\nEcco quindi che nel 1993 viene presentato il nuovo motore boxer. Le 4 valvole per cilindro consentono di sviluppare maggiore potenza e quindi migliori prestazioni, ma di fatto il cambiamento tecnico \u00e8 globale. Tra le altre cose, viene introdotta l'iniezione elettronica, gi\u00e0 presente nei motori a sogliola della serie K, un nuovo sistema di sospensione anteriore, detto Telelever, che di fatto separa la funzione sterzante da quella ammortizzante e il freno a disco anche sulla ruota posteriore.\n\u00c8 l'ennesima rinascita di questa architettura di motore e il modello di partenza \u00e8 sportivo, la R1100RS, disponibile con carenatura integrale o parziale. Dispone di 90\u00a0CV, ben 20 di pi\u00f9 della pi\u00f9 potente 2 valvole prodotta in precedenza. \u00c8 la prima boxer ad adottare nella sigla la propria cilindrata. A ruota segue, l'anno successivo, la versione enduro R1100GS, che riscuote grande successo: viene equipaggiata con lo stesso motore da 1100\u00a0cm\u00b3, ma depotenziato di 10\u00a0CV. Alcuni anni dopo viene immessa sul mercato una versione minore, la R850GS.\nNello stesso 1994 viene presentata anche la versione turistica R1100R, con lo stesso motore della GS, assieme alla R850R che, invertendo le sorti rispetto al modello GS, vende molto di pi\u00f9 della sorella maggiore. Passa un altro anno e la serie si allarga ulteriormente con la gran turismo R1100RT, dotata di carenatura integrale alta, borse di serie ed altri accessori adatti al turismo di lunga gittata. Anche in questo caso, il modello viene successivamente affiancato dalla versione da 850\u00a0cm\u00b3 R850RT, adottata anche da molti corpi di Polizia, anche in Italia.\nL'ottimo successo arriso alla nuova versione del boxer spinge la casa ad ampliare la gamma di modelli e, riprendendo una tradizione degli anni '70, nel 1998 propone un modello pi\u00f9 sportivo della RS, denominato solamente S, dotato di una carenatura pi\u00f9 piccola: \u00e8 la R1100S, di quasi 100 CV di potenza, la prima boxer con cambio a 6 marce.\nL'anno precedente, per\u00f2, la BMW aveva provato a cimentarsi in un segmento di mercato sviluppatosi prepotentemente verso la fine degli anni '80: le custom. Questo tipo di moto, che si ispiravano alle celebri Harley-Davidson, aveva avuto un ottimo riscontro di mercato con i modelli proposti dalle case giapponesi, molto pi\u00f9 economici di quelli della casa americana. Cos\u00ec nel 1997 la BMW prov\u00f2 a proporre la R1200C, con una cilindrata per l'appunto di 1.200 cm\u00b3 che peraltro riprendeva le soluzioni tecniche del nuovo corso del boxer. Costruita in diverse versioni quali la superaccessoriata R1200CL, la Montauk e la Independent, \u00e8 rimasta in produzione fino al 2006, con un discreto successo di vendite. Viene affiancata dalla sorella pi\u00f9 piccola di 850 cm\u00b3, poco considerata dal pubblico.\nNel 1999 la gamma dei boxer si evolve in una nuova, inedita cilindrata: la 1.150 cm\u00b3. Inizialmente solo per la GS, questo motore viene poi montato anche sulle altre versioni a partire dal 2001. Ma mentre le sportive S ed RS e la granturismo RT esteticamente non si discostano molto dalla versione precedente, la Roadster R1150R \u00e8 totalmente ridisegnata ed assume un assetto un po' pi\u00f9 sportivo rispetto alla 1.100.\nUna nuova monocilindrica: la F650.\nNei primi anni '90 la BMW sente di non potersi limitare solo al mercato di fascia alta e decide di entrare anche in un segmento di media cilindrata: lo fa con una moto che rompe con la tradizione della casa ancora pi\u00f9 di quanto, per certi versi, non avesse fatto la serie K in precedenza.\nLa particolarit\u00e0 sta nel fatto che la nuova moto, presentata nel 1993, porta s\u00ec il marchio BMW che ne \u00e8 l'artefice del progetto, ma la produzione non \u00e8 propria: infatti, il motore \u00e8 un Rotax austriaco e l'assemblaggio della moto viene fatto in Italia, presso l'Aprilia. In aggiunta, questa \u00e8 la prima moto BMW ad avere la trasmissione finale a catena al posto del classico cardano.\nLa cilindrata scelta \u00e8 la 650\u00a0cm\u00b3, il modello di partenza si chiama F650. La moto nasce per uso misto on-off-road e nel 1996 viene affiancata dalla versione pi\u00f9 stradale F650ST, caratterizzata da un assetto pi\u00f9 basso e il cerchio da 18 pollici all'anteriore.\nUna prima evoluzione si ha nel 1999, quando esce una nuova edizione molto rivista anche nell'estetica, che riprende la denominazione GS. Viene proposta anche nella versione Dakar e, terminato l'accordo con l'Aprilia, l'assemblaggio viene fatto in proprio dalla BMW negli stabilimenti di Berlino-Spandau. Nello stesso anno, la F650 GS diventa la moto BMW maggiormente prodotta nella storia della casa, con oltre 52.000 esemplari.\nUlteriore sviluppo si ha nel 2001, quando viene presentata la F650CS Scarver: una moto destinata essenzialmente all'asfalto, turistica e molto adatta anche all'uso cittadino. Novit\u00e0 nella trasmissione, che \u00e8 a cinghia dentata.\nGli anni 2000.\nGli anni a cavallo tra la fine del secondo millennio e l'inizio del terzo vedono la BMW impegnata, oltre che nell'evoluzione dei modelli boxer, anche nell'incremento della cilindrata della serie K. Il notevole ampliamento della gamma negli anni '90 ha portato anni di grande successo per la casa bavarese, con vendite e percentuali di mercato costantemente in crescita. Nel 2002 la produzione annua supera per la prima volta i 100.000 esemplari e la casa, sotto la guida del nuovo presidente Herbert Diess, torna a puntare in modo rilevante anche nel mercato americano.\nIl 1997 \u00e8 l'anno della presentazione della cilindrata 1.200 che se nella serie boxer \u00e8 per il momento limitata al modello Custom, nella serie K apre la strada ad una nuova gamma con l'introduzione nel listino della K1200RS, in termini di prestazioni il modello di punta della casa. Rappresenta un salto in avanti nella produzione della BMW che per la prima volta supera il limite autoimpostosi di 100 CV con questo modello di 130 CV e 245\u00a0km/h di velocit\u00e0 massima. Non \u00e8 una semplice evoluzione della precedente 1.100, ma una moto sostanzialmente nuova, con sospensioni \"Telelever\" all'anteriore e \"Paralever\" al posteriore, cambio a 6 marce. \u00c8 seguita due anni dopo dalla K1200LT, una super-turistica depotenziata e dotata di una molteplicit\u00e0 di accessori atti a rendere confortevoli anche i viaggi pi\u00f9 lunghi. \u00c8 la prima BMW dotata del sistema frenante EVO abbinato all'ABS, un sistema di frenata integrale.\nNel 2003 a questi due modelli si aggiunge la K1200GT, una versione turistica della RS, con lo stesso motore e prestazioni solo di poco inferiori.\nNel frattempo le boxer, che non avevano smesso la loro evoluzione, presentano alcuni modelli speciali e segnatamente: la versione da lunghi viaggi della R1150GS, denominata Adventure; la versione corsaiola della R1100S, denominata Boxer Cup Replica che riprende quella protagonista dell'omonimo trofeo monomarca; la versione Rockster della R1150R. Il motore \u00e8 lo stesso delle versioni base, cambiano l'assetto o la dotazione di accessori, oltre alle colorazioni.\nNel 2004 viene presentato il motore boxer ancora in produzione nel 2012, da 1.200\u00a0cm\u00b3. La potenza sale a 110\u00a0CV. Inizialmente montato sulla R1200GS, l'anno dopo viene installato anche sulle altre versioni: R1200RT, R1200 S, R1200R, oltre ai nuovi modelli R1200ST e HP2. Quest'ultima \u00e8 una moto particolare, difficile da inquadrare in una specifica tipologia, ma destinata ad un uso soprattutto fuoristradistico sportivo, tant'\u00e8 che non \u00e8 previsto alcun supporto per borse o portapacchi. \u00c8 seguita qualche anno dopo dalla versione Megamoto, destinata ad un uso pi\u00f9 stradale e dalla Sport, una sportiva carenata.\nLa R1200GS, leggermente modificata e prodotta in diverse versioni, in particolare l'Adventure, alla fine del decennio ed all'inizio di quello successivo costituisce il modello di punta, in termini commerciali, della casa bavarese.\nNel contempo, la serie K subisce una rivoluzione, anche in senso geometrico. Infatti la nuova K1200S da 167\u00a0CV del 2004 \u00e8 dotata di un motore a 4 cilindri in posizione frontemarcia, anzich\u00e9 longitudinale. \u00c8 la disposizione dei cilindri pi\u00f9 utilizzata nel mondo motociclistico, anche se la bancata dei cilindri nelle BMW \u00e8 fortemente inclinata in avanti, in posizione quasi orizzontale. \u00c8 presentata nel 2004, ma per problemi tecnici la consegna \u00e8 ritardata all'anno successivo, praticamente in contemporanea con la K1200R, una moto estrema nel design, almeno per gli standard BMW e caratterizzata dalla grande maneggevolezza unita ad altissime prestazioni.\nCon lo stesso motore, ma un po' depotenziato esce nel 2006 la K1200GT, una turistica dalle alte prestazioni, ma dallo scarso appeal.\nVerso la fine del decennio viene aumentata la cilindrata a 1.300\u00a0cm\u00b3, mantenendo pressoch\u00e9 immutata la gamma di modelli, con la versione S che sviluppa fino a 175\u00a0CV.\nLa produzione BMW del nuovo millennio \u00e8 caratterizzata anche da tre nuove linee di prodotto.\nLa prima, introdotta nel 2006, \u00e8 quella del motore bicilindrico in linea frontemarcia di 800\u00a0cm\u00b3. Inizia la sua storia con un modello sportivo, la F800S, seguito a breve da uno turistico denominato F800ST e successivamente dal modello enduro F800GS e dalla F800R. Minori costi e maggior maneggevolezza differenziano questa linea da quella analoga della serie R equipaggiata con motore boxer.\nLo stesso motore viene montato, ma ridotto in potenza, sulla F650GS che nel 2012 sar\u00e0 sostituita dalla F700GS. Nel 2013 la F800GT sostituisce la F800ST\nLa seconda innovazione \u00e8 data dalla serie G, una linea di prodotto adatta ad un uso versatile, ispirata alla categoria delle supermotard. Queste moto, dotate di un propulsore monocilindrico, sono prodotte inizialmente con una cilindrata di 450\u00a0cm\u00b3 (le G450X e XChallenge) di impostazione fuoristradistica e successivamente anche da 650\u00a0cm\u00b3 (le G650X in versione Country, Moto e GS) non solo di tipologia motard, ma anche scrambler ed enduro. Queste moto, cos\u00ec come quelle della serie F hanno la trasmissione finale a catena.\nLa terza novit\u00e0 arriva alla fine del 2010 e si tratta di un motore 6 cilindri in linea frontemarcia di 1.600\u00a0cm\u00b3 e 160\u00a0CV. Questo motore va ad equipaggiare una moto di tipologia sport-tourer molto accessoriata e di alte prestazioni: la K1600 GT.\nInoltre, a seguito dell'entrata della BMW nelle competizioni per le moto derivate dalla produzione di serie (la Superbike) viene prodotta e resa disponibile al pubblico la S1000RR, che con oltre 190\u00a0CV \u00e8 la BMW pi\u00f9 potente mai costruita.\nNel 2007 avvengono due importanti fatti societari.\nIl primo vede l'incorporazione della BMW Motorrad GmbH nella casa madre BMW AG, dalla quale era stata scorporata nel 1976, diventando una divisione (business unit) della stessa.\nInoltre la BMW cerca di allargare la propria proposta nel settore specialistico delle fuoristrada anche di carattere agonistico ed il 19 luglio 2007 acquisisce dalla MV Agusta la Husqvarna storico marchio motociclistico svedese famoso soprattutto per i modelli di Motocross ed Enduro.\nGli scooter.\nUn discorso a parte va fatto per la motocicletta BMW C1, che quando viene presentato costituisce l'unico caso al mondo di veicolo a due ruote provvisto di cellula di sicurezza a prova di crash e omologato in molti paesi (compresa l'Italia) per la guida senza casco. Questa moto, di solito catalogata tra gli scooter per le sue caratteristiche tecniche, viene presentata nel 2000 con un motore di 125\u00a0cm\u00b3 (il pi\u00f9 piccolo mai costruito dalla BMW), aumentato a 200\u00a0cm\u00b3 l'anno successivo. Dopo un primo iniziale entusiasmo, i limiti di questo modello, quali il costo, la mancanza di omologazione alla guida senza casco in alcuni paesi, la collocazione del passeggero fuori dalla cellula coperta e la scarsa maneggevolezza, ne determinano uno scarso successo e l'uscita di scena prematura.\nLa BMW ritenta l'avventura in questa categoria con un'impostazione pi\u00f9 tradizionale e alla fine del 2011 presenta la propria proposta: un motore da bicilindrico 650\u00a0cm\u00b3 che equipaggia una versione turistica, la C650GT ed una un po' pi\u00f9 sportiva la C600 Sport che a dispetto del nome, monta lo stesso motore da 650\u00a0cm\u00b3.\nI sidecar.\nL'accoppiamento di un sidecar ad una moto BMW \u00e8 stato quasi immediato, fin dall'inizio della produzione di questa casa, in quanto le caratteristiche delle BMW si prestavano bene ad esserne adottate. In realt\u00e0 la BMW non produsse quasi mai i sidecar, ma l'immagine della casa \u00e8 stata spesso associata, in particolare per alcuni modelli, a questo tipo di veicolo.\nBuona potenza, telaio robusto e cilindri esterni, che ne favorivano il raffreddamento anche sotto sforzo, hanno fatto s\u00ec che gi\u00e0 la prima moto, la R32, sia stata spesso equipaggiata con tale veicolo.\nL'iniziativa fu della stessa BMW, che nel 1924 propose un sidecar costruita dalla ditta Royal di Monaco. Tale azienda forn\u00ec anche i sidecar da corsa. Negli anni successivi la gamma venne ampliata e la BMW present\u00f2 spesso tali veicoli a volte con il proprio marchio, ma anch'essi in realt\u00e0 prodotti dalla Royal. Tra i pi\u00f9 famosi vanno ricordati il modello S49, di tipo turistico e design molto semplice e il Royal-Sport, con forma ogivale aerodinamica.\nL'importanza del sidecar era tale che a volte gli venivano dedicate specifiche campagne promozionali, come testimoniano alcuni manifesti pubblicitari dell'epoca.\nCol tempo i sidecar divennero sempre pi\u00f9 raffinati ed accanto a quelli di semplice fattura, ne vennero proposti di pi\u00f9 complessi e confortevoli, soprattutto negli anni \u201830; ad esempio, il classico Royal Turismo poteva essere ordinato con parabrezza fisso, sul quale poi si potevano innestare i finestrini laterali ed una capote ripiegabile. Oppure era disponibile un sidecar completamente chiuso con portiera incernierata e coda aerodinamica: una piccola berlina associata alla moto.\nIl sidecar non aveva solo lo scopo di trasportare un passaggero in pi\u00f9, ma veniva spesso utilizzato in funzione lavorativa: la BMW, tramite la Royal, propose tra gli altri anche sidecar a mo' di piccoli furgoncini, oppure allestiti appositamente per specifiche attivit\u00e0, come quelli adottati dalla Reichspost (l'azienda postale tedesca del tempo) o quelli approntati per la Polizia e per i Vigili del Fuoco.\nSempre negli anni '30 la BMW propose anche i sidecar delle aziende Stoye e Steib, che insieme detenevano l'80% del mercato tedesco.\nIl sidecar venne utilizzato molto spesso nelle moto militari, in particolare con le R12 e R75 in uso alla Wehrmacht durante la seconda guerra mondiale, al punto che la R75 con sidecar \u00e8 divenuta, nel tempo, un'icona di questo tipo di veicolo. Su questa motocarrozzetta era quasi sempre presente la trazione anche sulla ruota del carrozzino, soluzione che peraltro era stata sperimentata gi\u00e0 nel 1934 nella gara invernale dell'ADAC (l'Automobile Club tedesco), ma raramente utilizzata sulle moto civili.\nIl sidecar adottato dalla R75 era il modello 286/1 della Steib, rinominato BW43 dalla BMW che inizialmente ne cur\u00f2 in proprio la costruzione, fino a che la Steib fu in grado di realizzarlo secondo le specifiche richieste dalla Wehrmacht. Questo sidecar equipaggiava anche la Z\u00fcndapp KS750. Anche la Royal inizialmente contribu\u00ec alla realizzazione dei sidecar militari nel periodo bellico.\nDopo la guerra, sparite le due case produttrici Royal e Stoye, la BMW si rivolse unicamente alla Steib, che inizialmente ripropose copie dei Royal d'anteguerra. I sidecar divennero pi\u00f9 semplici ed essenziali, come il modello \u201cStandard\u201d del 1950, anche per poter essere accoppiati a moto meno potenti, come le monocilindriche da 250\u00a0cm\u00b3. Una sua evoluzione \u00e8 lo \u201cSpecial\u201d dei primi anni '50, spesso accoppiato alla R67.\nLa Steib studi\u00f2 nuovi tipi di sidecar per le BMW e tra questi i pi\u00f9 famosi sono forse il modello TR500, evoluzione dello Standard e di solito accoppiato alle R50 e R60; il modello LS200, spesso associato alle monocilindriche; i modelli S250 e S500, con forma a botticella. Quando la Steib chiuse i battenti, nei primi anni '60, la BMW riprese i suoi modelli e li produsse in proprio per qualche anno ancora.\nIn questi anni continu\u00f2 l'adozione del sidecar da parte di vari enti statali, tra i quali le Poste, la Polizia e l'ADAC, le cui moto-sidecar BMW vennero denominate \u201cStrassenwacht\u201d (soprannominate anche \u201cAngeli della strada\u201d).\nA partire dagli anni '70 il sidecar divenne sempre meno utilizzato e da allora i pochi modelli disponibili prevedono anche consistenti modifiche alla moto, ad esempio con l'adozione di diversi cerchi per alloggiare gomme pi\u00f9 larghe e grosse, ed anche con la sostituzione delle sospensioni che spesso richiamano le Earles degli anni cinquanta. Un esempio in tal senso \u00e8 la Troika SR 80 del 1983, che vede un carrozzino largo e di forma squadrata accoppiato alla R80 in produzione in quel periodo.\nPrototipi.\nOltre alla normale sperimentazione volta all'evoluzione della propria gamma, la BMW ha progettato e sviluppato nel tempo alcune moto che nelle intenzioni della casa avrebbero dovuto diventare modelli di mercato, ma che, per ragioni varie, sono rimaste allo stadio di prototipo, comunque contribuendo spesso allo sviluppo di nuovi modelli e nuove soluzioni.\nUna delle pi\u00f9 interessanti \u00e8 la R7, progettata nel 1934. Equipaggiata dal motore da 750\u00a0cm\u00b3 a valvole in testa, gi\u00e0 in uso sulla R16, presentava soluzioni stilistiche innovative, di stampo futuristico. Il telaio era scatolato in lamiera stampata, inglobava il serbatoio e si sviluppava in blocco unico dalla testa delle forcelle fino alla ruota posteriore. Anche tutto il motore era carenato, lasciando in evidenza solamente i cilindri. L'arzigogolato disegno dei parafanghi e la dovizia di filetti e fasce bianche completavano l'ardita sperimentazione che non era solo di carattere estetico, ma anche tecnico. Il motore, ad esempio, era appeso alla lamiera, senza ulteriore fissaggio. La struttura cos\u00ec concepita era per\u00f2 anche il principale punto debole del veicolo, perch\u00e9 nel suo complesso non era in grado di garantire la necessaria rigidit\u00e0 all'insieme. Tutto ci\u00f2, unito ai costi di produzione che sarebbero stati elevati, fecero accantonare il progetto dopo la realizzazione di due prototipi. Di tutto questo progetto venne per\u00f2 sfruttato un elemento: la forcella telescopica, che sar\u00e0 applicata l'anno successivo alla R17 di serie.\nAltro interessante esperimento fu provato nel 1939, quando la BMW cerc\u00f2 di far fronte alla Zundapp ed alla Victoria nel segmento delle 350\u00a0cm\u00b3, dove era presente con la monocilindrica R35, moto ormai superata stilisticamente e dalle modeste prestazioni. Per il nuovo modello si pens\u00f2 ad un motore di nuova concezione, un monocilindrico nel quale vennero adottati i principi costruttivi dei motori d'aereo a stella, presentando sia il carburatore sia lo scarico in posizione posteriore al cilindro, con le aste di spinta in mezzo ai due e la candela posizionata sul davanti. In tal modo, il tubo di scarico correva in posizione alta, vicino alla sella. Il motore, inoltre, era montato su supporti in gomma. Tale prototipo fu denominato R36, ma non entr\u00f2 in produzione perch\u00e9 la soluzione tecnica adottata non dava alcun evidente vantaggio, la posizione dello scarico era fastidiosa per il pilota ed il motore traballava nel suo alloggiamento elastico.\nSi pens\u00f2 quindi ad una 350 bicilindrica boxer, ma lo scoppio della seconda guerra mondiale blocc\u00f2 lo sviluppo di questa idea, che per\u00f2 riprese tra il 1942 ed il 1943 utilizzando alcune soluzioni adottate sulla R75, tra cui il telaio in pezzi imbullonati. Una particolarit\u00e0 di questa moto, denominata R31, era che la struttura superiore del telaio era ampiamente allargata e fungeva anche da serbatoio. Furono approntati 5 esemplari, ma le vicende belliche impedirono che dalla sperimentazione si passasse alla produzione.\nRimanendo nel contesto militare, la ben nota R75 \u00e8 stata preceduta da un modello sperimentale chiamata R72. Questa presentava alcune soluzioni del telaio gi\u00e0 studiate per la citata 350, mentre il motore era quello a valvole laterali della R71 con un nuovo cambio, dotato anche di retromarcia, nuova trasmissione, inseribile anche sulla ruota del sidecar e assenza del molleggio posteriore. Ma questo motore si surriscaldava troppo sotto sforzo e risult\u00f2 anche essere decisamente inferiore, in quanto a prestazioni, al corrispondente modello della Zundapp. Cos\u00ec, ferma restando la parte ciclistica, si pass\u00f2 al motore a valvole in testa della R66 opportunamente modificato e ne risult\u00f2 alla fine la R75.\nAl termine della guerra, la BMW cerc\u00f2 di sopravvivere producendo attrezzi per l'agricoltura e per l'edilizia, oltre a compressori per i freni ferroviari. Nel 1946 realizz\u00f2 11 esemplari pre-serie di una bicicletta con telaio in alluminio, ma dovette abbandonare la produzione per l'impossibilit\u00e0 di ottenere il materiale con cui costruirle, non reperibile a causa delle restrizioni imposte dall'AMGOT. Tali restrizioni limitavano anche la cilindrata delle motociclette prodotte in Germania a 125\u00a0cm\u00b3, ragione per la quale l'azienda pens\u00f2 di realizzare una moto di quella cilindrata, mantenendo i connotati tipici dei modelli precedenti, con il prototipo \"R10\", dotato di un motore bicilindrico boxer a due tempi, trasmissione a cardano e sospensione elastica anteriore e posteriore.\nLe prove rivelarono un comportamento molto ruvido del piccolo motore da 5\u00a0CV e, soprattutto, una forte tendenza al surriscaldamento, dovuta alla presenza delle pedane davanti ai cilindri che impedivano l'afflusso del volume d'aria necessaria al raffreddamento. L'impossibilit\u00e0 di risolvere il problema a causa del posizionamento molto arretrato del motore, consigliarono la BMW a sospenderne lo sviluppo e concentrarsi su quello di modelli d'anteguerra per realizzare nuove moto.\nNel 1953 la BMW pens\u00f2 di cimentarsi nel settore degli scooter, anche in considerazione del successo delle italiane Vespa e Lambretta, costruite in Germania su licenza rispettivamente dalla Hoffmann e dalla NSU. In prima battuta ci si ispir\u00f2 ad uno scooter dell'inglese Velocette, che disponeva di un piccolo motore boxer e trasmissione a cardano, in linea con lo stile BMW. L'impostazione di questo veicolo consentiva l'utilizzo di ruote di dimensione motociclistica, unendo questo vantaggio con quelli tipici dello scooter. Siccome per\u00f2 un piccolo motore boxer avrebbe avuto un costo eccessivo, si opt\u00f2 per il monocilindrico da 250\u00a0cm\u00b3 della R25, ma si rimase allo stato di prototipo. Nel 1955 si pens\u00f2 ad un nuovo scooter monocilindrico da 200\u00a0cm\u00b3, denominato anch'esso R10, ma dopo l'allestimento di due prototipi, il progetto fu bloccato, anche perch\u00e9 il futuro degli scooter in Germania non era considerato di sicuro successo.\nPer l'esercito tedesco la BMW progett\u00f2 tra il 1966 ed il 1968 una monocilindrica chiamata R28, riprendendo un'idea del 1958 basata sulla meccanica della R26. La R28 montava il motore della R27, sempre monocilindrico da 250\u00a0cm\u00b3, mentre il telaio si ispirava a quello che sarebbe stato poi utilizzato sulle moto della serie /5.\nUna serie nutrita di prototipi sperimentali fu sviluppata alla fine degli anni '70, quando la BMW si trov\u00f2 nella situazione di dover trovare nuove soluzioni per contrastare l'effervescente evoluzione motociclistica delle case giapponesi. Un interessante ed innovativo esperimento fu la \"Module\" o \"Moduro\" (dall'unione tra Module e Enduro). Questa moto doveva essere dotata di un motore bicilindrico in linea longitudinale e con poche modifiche, da eseguirsi in pochi minuti, doveva passare da moto da fuoristrada a moto stradale e turistica: una moto appunto modulare. Al salone di Colonia del 1978 ne furono presentati due esemplari, ma questo seppur evoluto progetto non and\u00f2 oltre lo stato di prototipo, anche perch\u00e9 non fu mai debitamente sperimentato su strada.\nMa altre soluzioni si stavano studiando in quel periodo. La pi\u00f9 interessante fu la \"Futuro\", una moto dotata di motore boxer turbo di 800 \u00a0cm\u00b3, realizzata nel 1980 per conto della BMW dalla Buchmann di Francoforte, un'azienda specializzata in elaborazioni di automobili. A parte le forcelle anteriori, mutuate dalla R100 di serie, il resto era completamente nuovo. Il telaio era un monotrave con il motore elemento stressante, la sospensione posteriore era a parallelogramma tubolare. Questa architettura consentiva un baricentro molto basso e bassa era quindi anche l'altezza della sella, che insieme ad una futuristica carenatura facevano ottenere un efficientissimo coefficiente aerodinamico, del 27% superiore a quello della R100RS. Le ruote erano a disco pieno, la strumentazione avveniristica. La potenza era stata stimata in circa 100\u00a0CV, ridotta per\u00f2 a 75 per ottenere una maggior guidabilit\u00e0. A parte per\u00f2 l'aerodinamica, la moto non si rivel\u00f2 particolarmente facile da guidare ed inoltre era estremamente sensibile al vento laterale, a causa proprio di quegli elementi che la rendevano aerodinamicamente efficiente. Il progetto fu quindi abbandonato, anche se alcuni elementi furono utilizzati poi nella realizzazione della futura K1.\nLe \u201cfalse\u201d BMW.\nUna nota a parte merita la situazione immediatamente successiva al termine della seconda guerra mondiale.\nInfatti, durante la guerra la produzione motociclistica era stata trasferita ad Eisenach, che al termine del conflitto mondiale fin\u00ec nella zona tedesca di influenza sovietica, divenuta poi la DDR.\nQuesti stabilimenti erano ancora ben funzionanti, cos\u00ec ripresero subito la produzione di alcuni modelli di moto, in particolare la R35, che vennero venduti in tutta la Germania. La BMW di Monaco non poteva e soprattutto non voleva prestare l'assistenza e la garanzia per queste moto. Inizi\u00f2 quindi un lungo iter giudiziario che si risolse solo verso la fine del 1950, con l'attribuzione del nome BMW alla fabbrica di Monaco, mentre quella di Eisenach assunse il marchio EMW e prosegu\u00ec la produzione fino al 1956.\nNella fabbrica di Eisenach venne progettata anche una bicilindrica derivata dalla R75 militare, che per\u00f2 non entr\u00f2 mai in produzione.\nAssieme a queste R35, non riconosciute ufficialmente dalla BMW e dai suoi storici, in quegli anni nacquero nell'Unione Sovietica delle repliche della R12 e della R71, anch'esse disconosciute dalla storiografia ufficiale della casa, ma che costituirono, di fatto, la base per le fabbriche sovietiche denominate Ural e KMZ, quest'ultima meglio conosciuta come Dnepr.\nNomenclatura.\nLa nomenclatura delle moto BMW \u00e8 sempre stata piuttosto rigorosa e standardizzata, costituita da una lettera iniziale, da un numero ed a volte da un suffisso.\nLa lettera iniziale.\nSin dall'inizio della produzione tutte le moto bicilindriche boxer sono state caratterizzate dalla lettera R in apertura, dovuta presumibilmente al fatto che la prima moto fu presentata alla stampa con il nome di BMW-Rad, che divenne poi la BMW R32. La R \u00e8 stata attribuita anche a tutte le monocilindriche prodotte sino al 1966.\nEccezioni a queste regole sono costituiti essenzialmente dalla HP2 e dalla S1000RR, oltre ai modelli da competizione non disponibili al pubblico.\nIl numero.\nAlla lettera iniziale segue sempre un numero. Fino al 1969 non aveva un significato preciso e solo in alcuni casi coincideva con la cilindrata divisa per 10 o per 100.\nA partire dal 1969 tutte le moto boxer a due valvole per cilindro sono contrassegnate da un numero che rappresentava la cilindrata divisa per 10, mentre in quelle a 4 valvole (prodotte dal 1993) questo numero rappresenta la cilindrata, ovviamente arrotondata.\nPer la serie K, inizialmente viene indicata la cilindrata divisa per 10, mentre l'introduzione della cilindrata stessa avviene con la 1.100\u00a0cm\u00b3.\nTutte le altre serie portano nel nome la cilindrata, con rare eccezioni.\nIl suffisso.\nFino al 1969 solo pochi modelli avevano caratteri aggiuntivi alla R ed al numero del modello. Si trattava talvolta della numerazione /2 e /3 che indicava versioni successive dello stesso modello. In alcuni casi era indicata una lettera S che indicava una versione sportiva.\nDal 1969 i modelli sono stati contrassegnati dalla \u201cserie\u201d, ossia un numero che seguiva una barra: 3 serie rispettivamente /5, /6 e /7. L'ultimo modello cos\u00ec denominato esce di produzione nel 1984. Fanno eccezione i modelli sportivi che hanno un suffisso di una o due lettere: S, RS, CS.\nSuccessivamente questa numerazione viene a cessare e per tutte le serie il suffisso, presente quasi sempre, indica la tipologia del modello: S per Sport, R per Roadster (turistica), RT per moto da gran turismo, GS per i modelli da enduro stradale ecc.\nI modelli.\nAlcuni modelli di larga diffusione:\nL'attivit\u00e0 sportiva.\nLe gare su strada: l'anteguerra.\nNei primi decenni del XX secolo non esisteva un campionato mondiale, che sar\u00e0 istituito solo nel 1949: c'erano campionati nazionali ed un campionato europeo, che per\u00f2 fino al 1937 veniva assegnato in gara unica. Ma le gare pi\u00f9 prestigiose erano i singoli Gran Premi, tra i quali spiccava il Tourist Trophy dell'Isola di Man, che era la competizione pi\u00f9 importante di tutto il calendario internazionale.\nLe corse erano un ottimo veicolo pubblicitario e nel caso della BMW, la prima partecipazione ad una gara avvenne il 5 maggio 1923, addirittura qualche mese prima della consegna della prima moto di serie. A portare in gara questo prototipo, di 500\u00a0cm\u00b3, di quella che sarebbe diventata la R32 fu lo stesso progettista Max Friz.\nDato che il motore a valvole laterali non aveva grossi margini di sviluppo in termini di potenza, Friz allest\u00ec nuove moto da corsa a valvole in testa, affidandole al proprio direttore di produzione e collaudatore Rudolf Reich, al commerciante di biciclette Franz Bieber ed all'austriaco Rupert Karner. Le prime esperienze per\u00f2 furono molto deludenti e le BMW dovettero ritirarsi nell'importante \"Stuttgarter Solitude\" e successivamente furono battute da una moto con motore BMW a valvole laterali realizzata in proprio dall'ingegnere-pilota Rudolf Schleicher. Fu proprio quest'ultimo che, entrato poco dopo alla BMW, prepar\u00f2 le moto che portarono i primi successi alla casa.\nLa prima vittoria arriv\u00f2 il 1\u00ba febbraio 1924 ad opera dello stesso Schleicher, nella corsa in linea Monaco-Garmisch, impiegando 1 ora e 59 minuti, solo 6 in pi\u00f9 della prima autovettura. Il giorno dopo complet\u00f2 l'opera facendo registrare il miglior tempo della giornata con una media di 45 km/h. In maggio arriv\u00f2 anche il riscatto dell'anno prima al circuito della Solitude, con la BMW che vinse le tre categorie alle quali le sue moto erano iscritte, con Reich, Bieber e Schleicher. Il 15 giugno Bieber vinse il campionato tedesco su strada ed a questo seguirono altri numerosi successi dello stesso pilota.\nLa moto protagonista di queste gare costitu\u00ec la base per la produzione della R37, disponibile sul mercato a partire dal 1925 e destinata soprattutto ai privati che volevano cimentarsi in competizioni sportive. La BMW acquis\u00ec alcuni nuovi piloti, anche a causa della chiusura dell'azienda rivale Megola e mise in gara anche la monocilindrica R39 di 250\u00a0cm\u00b3 con la quale Joseph Stelzer conquist\u00f2 il titolo di campione tedesco di categoria. La R39 per\u00f2 non ebbe rilevanti sviluppi negli anni futuri e la BMW non si impegn\u00f2 pi\u00f9 in questa classe.\nNel contempo le bicilindriche di 500\u00a0cm\u00b3 continuarono a mietere successi: Reich rivinse il titolo di campione tedesco, Paul K\u00f6ppen vinse la prestigiosa gara dell'AVUS nella classe 750 (con la moto da 500\u00a0cm\u00b3) e il Gran Premio di Germania.\nLe BMW provarono a cimentarsi anche all'estero, ma fu presto evidente che la superiorit\u00e0 in patria non aveva altrettanto riscontro fuori dai propri confini, soprattutto nelle gare pi\u00f9 importanti. A quel tempo, le corse erano dominate soprattutto dalle marche inglesi.\nAd ogni modo, le BMW continuarono ad accumulare successi e nel 1926 ottennero 105 vittorie, compresa qualche gara all'estero, grazie anche all'adozione di due carburatori, uno per cilindro, che assieme ad altri accorgimenti port\u00f2 ad un incremento di potenza fino a 22 CV. Sepp Stelzer vinse il GP di Germania sul circuito dell'AVUS, Enrst Henne, che diventer\u00e0 un protagonista nei record di velocit\u00e0, si laure\u00f2 campione di Germania e l'anno successivo vinse il campionato tedesco delle 750\u00a0cm\u00b3.\nNel 1927 la BMW conquist\u00f2 la vittoria alla Targa Florio in Sicilia e la gara in cui fu inaugurato il famoso circuito del N\u00fcrburgring. Ma al Gran Premio di Germania, sullo stesso circuito, nella classe 500 le BMW si dovettero ritirare tutte, mentre Stelzer vinse la classe 750, vincendo anche il titolo di campione europeo, in una classe peraltro poco prestigiosa.\nIn quegli anni, mentre i piloti privati correvano con moto derivate dalla produzione di serie (inizialmente la R37 e successivamente la R47 e R57), i piloti ufficiali disponevano di moto appositamente allestite, con motori un po' pi\u00f9 potenti, un telaio accorciato, per le gare pi\u00f9 lunghe disponevano anche di un serbatoio supplementare agganciato con cinghie a quello standard.\nI piloti, per lo pi\u00f9 privati che si misero in evidenza alla guida della BMW furono Emmerich Nagy, Paul K\u00f6ppen, Karl Gall, Toni Bauhofer, Otto Steinfellner, Fritz Wiese, Ralph R\u00f6se, Ernst Z\u00fcndorf, Kurt Mansfeld, Hans Soenius: quest'ultimo campione di Germania della classe 500 per 3 anni consecutivi (1927-1929).\nFino ai primi anni '30 la BMW continu\u00f2 a conquistare allori in patria ed in alcune gare nei paesi confinanti (Boemia, Moravia, Austria, Polonia...), ma raramente riusc\u00ec a trionfare in gare di grossa levatura internazionale. Ci\u00f2 era dovuto anche al parziale disinteresse di Max Friz, che interessato soprattutto alle vendite delle moto di serie, in continua ascesa, non riteneva opportuno investire sulle corse. A causa di ci\u00f2, nel 1927 Schleicher abbandon\u00f2 la BMW e ci fu una certa stagnazione nell'evoluzione dei modelli da corsa.\nSuccessivamente per\u00f2 Max Friz torn\u00f2 sulle sue decisioni e autorizz\u00f2 l'ingegner Sepp Hopf a sperimentare la soluzione del compressore sulle moto da corsa, cos\u00ec come stava avvenendo nei motori d'aereo. Alternando l'uso di motori sovralimentati con quelli aspirati, a seconda delle caratteristiche del percorso, la BMW continu\u00f2 ad ottenere ottimi risultati, ma nonostante potenze che arrivavano fino a 45 CV nelle 750\u00a0cm\u00b3, le moto inglesi rimanevano spesso irraggiungibili, anche a causa di un comportamento non facile delle moto sovralimentate.\nMa anche in patria nuovi rivali si prospettavano, quali la DKW e la NSU. Cos\u00ec nel 1931 si riusc\u00ec a convincere Rudolf Schleicher a ritornare in BMW e questo fu l'inizio di un nuovo corso.\nFu impostato un lavoro a lungo termine, limitando inizialmente la partecipazione ufficiale a sporadiche occasioni, assistendo invece in modo consistente i piloti privati.\nI primi risultati arrivarono nel 1935 quando al circuito dell'AVUS scese in pista una nuova moto di 500\u00a0cm\u00b3 pilotata da Ludwig \u201cWiggerl\u201d Kraus, che giunse secondo ad una media di oltre 170 km/h.\nLa moto non era rinnovata solo nel motore, che era dotato di alberi a camme in testa, ma presentava altre caratteristiche quali il freno a tamburo sulla ruota posteriore, la forcella anteriore telescopica ammortizzata ad olio, il cambio a 4 marce a pedale. I carburatori erano sistemati davanti ai cilindri e lo stesso compressore era stato spostato davanti al blocco motore. Era la moto pi\u00f9 leggera della propria categoria, con un peso che scender\u00e0 nel tempo fino a 137\u00a0kg. A causa della potenza erogata, una miscela di olio al 10% era aggiunta al carburante per meglio lubrificare la camera di scoppio. Al contrario delle altre moto dotate di compressore, quali NSU, AJS, DKW e Moto Guzzi, la BMW aveva un basso rapporto di compressione ed un'alta pressione del compressore.\nQuesta moto, denominata \"Typ 255 Kompressor\", verso la fine degli anni trenta diventer\u00e0 la moto da battere a livello internazionale e rimarr\u00e0 la moto di punta della BMW per le competizioni fino ai primi anni cinquanta.\nNel 1936 si concretizzarono i primi allori importanti, in particolare al Gran Premio di Svezia quando le BMW Kompressor di Otto Ley e Karl Gall nell'ordine, sconfissero per la prima volta le squadre ufficiali Norton, FN e DKW. Gli stessi due piloti furono i pi\u00f9 vittoriosi in campo europeo l'anno successivo, quando le loro moto furono ulteriormente migliorate con l'adozione del molleggio alla ruota posteriore, che consentiva di scaricare meglio a terra la potenza del motore. Le BMW furono cos\u00ec adottate anche da piloti inglesi, con Jock West che vinse l'importante Gran Premio dell\u2019Ulster, dopo aver sfiorato la vittoria nel Senior TT del Tourist Trophy, giungendo sesto per una rottura del serbatoio.\nIl 1938 fu l'anno della consacrazione a livello internazionale, grazie anche alla partecipazione alle gare su strada dello specialista del fuoristrada Georg \u201cSchorsch\u201d Meier, il quale vinse diversi Gran Premi e si aggiudic\u00f2 il primo campionato europeo disputato su pi\u00f9 gare. Jock West rivinse il GP dell\u2019Ulster e fu quinto al Senior TT.\nNel frattempo i corridori privati continuavano a gareggiare con moto a motore aspirato derivate dalla produzione, quali le R5SS e R51SS, ma il divario con le moto ufficiali a compressore era troppo ampio, cos\u00ec nel 1939 venne proposta ai migliori piloti privati la R51RS dotata di compressore.\nNello stesso anno la fama di \u201cSchorsch\u201d Meier e della Kompressor raggiunse l'apice quando vinsero il Tourist Trophy dell'Isola di Man, la gara pi\u00f9 prestigiosa dell'intero panorama motociclistico internazionale, davanti al compagno di squadra West ed alla schiera delle inglesi Norton e Velocette. Purtroppo, durante le prove era deceduto l'altro pilota BMW Karl Gall.\nLa moto di Meier aveva una particolarit\u00e0: i freni anteriore e posteriore erano azionati insieme dal pedale, riprendendo una sperimentazione del 1930, perch\u00e9 un incidente dell'anno prima in una gara di fuoristrada aveva creato un serio problema al polso destro del pilota. Meier concluse la gara di 425\u00a0km in 2 ore 57minuti 19 secondi alla media di 143,8 km/h, con il giro pi\u00f9 veloce a 146 km/h. Questa rimane la vittoria pi\u00f9 importante della BMW nelle corse su strada.\nNello stesso 1939 Wiggerl Kraus vinse il campionato tedesco, mentre Meier lottava per quello europeo con l'italiano Dorino Serafini (in sella alla Gilera Rondine 4 cilindri sovralimentata). Una caduta al GP di Svezia lo costrinse a disertare le ultime gare e Kraus non riusc\u00ec a difendere il primato in classifica del compagno perch\u00e9 l'ultima gara si disputava in Italia a Monza in settembre, ma nel frattempo nell'Europa centrale era scoppiato il secondo conflitto mondiale e i piloti e le case tedesche avevano cos\u00ec sospeso la partecipazione alle competizioni.\nIl dopoguerra e il motomondiale.\nAl termine della seconda guerra mondiale in Germania Ovest, si riprese ad organizzare gare motociclistiche, dove la BMW fece la parte del leone, anche per la scarsit\u00e0 di concorrenza. D'altra parte, i piloti e le case tedesche erano stati momentaneamente esclusi dalle gare organizzate dalla FIM (F\u00e9d\u00e9ration Internationale des Motocyclettistes) e quindi le competizioni erano ristrette all'ambito nazionale. Vi partecipavano piloti privati, che correvano con moto dell'anteguerra. Una delle prime gare fu il \u201cGran Premio di Baviera\u201d, che si disput\u00f2 il 27 ottobre del 1946 e fu vinto da Georg Eberlein su una R51RS del 1939. L'anno successivo torn\u00f2 alle gare anche Schorsch Meier con la Kompressor.\nCon qualche miglioria che port\u00f2 la potenza a 58 CV Meier, che aveva fondato con Kraus il team Veritas, vinse il titolo di campione tedesco dal 1947 al 1950. In questi anni si distinsero, come avversari, Fleischmann con la NSU e Klugge con la DKW. Nel 1949 Meier fu votato \u201csportivo tedesco dell'anno\u201d, il primo motociclista a ricevere questo premio.\nVerso la fine del 1950 la Kompressor fece le sue ultime apparizioni, concludendo un ciclo durato 15 anni, durante i quali aveva colto quelli che saranno i pi\u00f9 importanti successi della BMW nelle gare su strada.\nGi\u00e0 dalle ultime gare del 1950 erano scesi in pista i nuovi modelli da corsa aspirati, in previsione della partecipazione al Campionato del Mondo nella classe 500. Questo era stato istituito nel 1949 e dal 1951 erano ammessi anche i piloti tedeschi e dal momento che la FIM aveva escluso i motori sovralimentati gi\u00e0 dal 1946, la BMW doveva adeguarsi.\nPer il 1951 quindi la BMW, tornata alle corse in forma ufficiale, allest\u00ec due diverse moto di 500\u00a0cm\u00b3: una derivata dalla Kompressor, con due carburatori e senza sovralimentazione, denominata \u201c251\u201d; l'altra era una moto sperimentale progettata da Sepp Hopf, denominata \u201cMustang\u201d. Queste moto vennero assegnate a Schorsch Meier, a suo fratello Hans Meier ed al giovane pilota emergente Walter Zeller, che quell'anno vinse il campionato nazionale.\nI risultati nel motomondiale furono modesti.\nLe BMW pativano un significativo gap di potenza nei confronti della concorrenza, in particolare delle Gilera 4 cilindri, cos\u00ec la BMW utilizz\u00f2 il 1952 per sperimentare nuove soluzioni sotto la direzione dell'ingegnere Alex von Falkenhausen, saltando anche alcuni Gran Premi. Arriv\u00f2 comunque il primo punto mondiale con Hans Baltisberger nel Gran Premio di Germania.\nCos\u00ec nel 1953 le BMW si presentarono all'avvio del campionato mondiale rinnovate, con il passo pi\u00f9 corto ed aggiornate nelle sospensioni. Dapprima adottarono il forcellone oscillante al posteriore e all'Isola di Man Walter Zeller si present\u00f2 con la moto dotata di forcella anteriore di tipo Earles, che negli anni a venire sar\u00e0 adottata anche dalla plurivittoriosa casa italiana MV Agusta. Gerahrd Mette ed Hans Baltisberger vennero aggregati ufficialmente alla squadra corse. Schorsch Meier vinse il suo sesto titolo tedesco e annunci\u00f2 il suo ritiro dalle corse.\nI piazzamenti nel motomondiale per\u00f2 rimanevano modesti e le BMW non comparivano mai ai primi posti della classifica del Campionato. La BMW proseguiva comunque nella sperimentazione con soluzioni tecniche (ad esempio, l'alimentazione ad iniezione) ed aerodinamiche (carenatura parziale, integrale) affiancando queste versioni a quelle pi\u00f9 tradizionali. Questa alternanza era dovuta al fatto che la carenatura integrale, detta anche \u201ca campana\u201d, era utile nei circuiti veloci, ma riduceva di molto la maneggevolezza nei circuiti pi\u00f9 lenti.\nUna grossa novit\u00e0 arriv\u00f2 nel 1954: la presentazione della Rennsport, conosciuta anche come RS54. Questa moto, disponibile in serie limitata ai piloti privati, era una copia di quelle utilizzate dalla squadra ufficiale, a loro volta risultanti dalle sperimentazioni degli anni precedenti. Disponeva di doppio albero a camme in testa, erogava 45 CV (alla ruota) a 8.000 giri/min, pesava 130\u00a0kg a secco ed era accreditata di oltre 200 km/h (240 con la carenatura integrale). Con ci\u00f2 si cercava di far fronte allo strapotere delle moto italiane Gilera ed MV Agusta che avevano sopravanzato, con le loro 4 cilindri, le moto inglesi che si erano imposte nelle prime edizioni del campionato del mondo: Norton, AJS e Velocette.\nI risultati non furono rilevanti, comunque Zeller riusc\u00ec a primeggiare ad Hockenheim davanti alla MV di Pagani e a Schotten davanti alla Norton di Amm, in gare non valide per il Campionato Mondiale, nel quale invece le BMW non colsero alcun punto in classifica.\nNel 1955 Zeller si impose alla gara dell'Eifel mentre al GP di Germania, che si corse al N\u00fcrburgring e valido per il Campionato Mondiale, giunse secondo dietro al campione inglese Geoff Duke su Gilera e davanti alle altre Gilera, MV Agusta, Norton e Moto Guzzi. In questa occasione corse con la BMW, per la prima ed unica volta, il futuro campione del Mondo John Surtees, che tenne il terzo posto finch\u00e9 non fu costretto al ritiro.\nNel 1956 la BMW affianc\u00f2 a Zeller il connazionale Ernst Riedelbauch e l'inglese Fergus Anderson, 2 volte campione del mondo della classe 350. Dopo qualche problema di affiatamento con la moto, Anderson cominci\u00f2 ad ottenere buoni risultati, ma in una gara internazionale non valida per il mondiale al circuito di Floreffe in Belgio, dopo aver stabilito il miglior tempo sul giro e mentre era secondo dietro alla MV Agusta di Surtees, fu vittima di un incidente e perse la vita.\nNella prima prova del campionato mondiale all'Isola di Man Zeller fu quarto, peraltro penalizzato dall'errata scelta di correre senza carenatura, ma senza adattare opportunamente i rapporti del cambio. Al Gran Premio d'Olanda fu secondo dietro a Surtees e lo stesso ordine di arrivo si ebbe a Spa-Francorchamps in Belgio. Dopo le tre vittorie iniziali, al GP di Germania Surtees si ruppe un braccio in prova e rimase fuori causa per il resto della stagione, ma Zeller non seppe approfittarne, cogliendo un solo punto nelle restanti tre gare e giungendo secondo nella classifica finale della classe 500, che rimarr\u00e0 comunque il miglior piazzamento di un pilota BMW nella storia del Motomondiale.\nIl campionato mondiale 1957 si apr\u00ec con il Gran Premio di Germania, dove Zeller si piazz\u00f2 al terzo posto dietro ai piloti della Gilera Liberati (che alla fine dell'anno vincer\u00e0 il titolo) e McIntyre, mentre Hiller con una Rennsport privata giunse sesto. Dopo il ritiro al Tourist Trophy, Zeller fu terzo al GP di Olanda ad Assen (con Hiller quinto). Al GP del Belgio, dove Hans-G\u00fcnter J\u00e4ger giunse sesto, Zeller cadde in gara, dopodich\u00e9 dovette ritirarsi dalle corse per occuparsi dell'azienda di famiglia (era morto il fratello maggiore).\nAlla fine del 1957 le case italiane Gilera e Moto Guzzi si ritirarono ufficialmente dalle corse e la BMW, rimasta senza il suo pilota di punta Zeller, approfitt\u00f2 del fatto che si era liberati diversi piloti ed ingaggi\u00f2 gli inglesi Dickie Dale e il plurititolato Geoff Duke. Duke riusc\u00ec a vincere una gara internazionale al circuito di Hockenheim, mentre nel campionato mondiale fu quarto al GP del Belgio davanti al compagno di squadra Dale. Fuori dai giochi per il titolo mondiale, anche perch\u00e9 non riusc\u00ec mai ad assuefarsi pienamente alla trasmissione a cardano, al GP di Germania Duke offr\u00ec il suo motore al pilota di sidecar Walter Schneider che l'aveva rotto, dopodich\u00e9 torn\u00f2 alla Norton con cui aveva vinto il suo primo mondiale. A quel punto Dale, che aveva collezionato tre quinti posti, grazie al secondo posto del GP di Svezia (dietro a Duke su Norton), al sesto in Inghilterra ed al quarto in Italia si piazz\u00f2 terzo nella classifica finale della categoria (ex aequo proprio con Duke).\nDi fatto fu questo il canto del cigno della Rennsport e in generale della BMW nel Motomondiale; infatti, anche a causa delle difficili condizioni economiche in cui versava la casa bavarese, non ci fu successivamente alcun progresso tecnico ed il 1959 fu l'ultimo anno che vide una significativa partecipazione al mondiale della BMW con Dale e Ernst Hiller.\nNegli anni successivi alcuni piloti continuarono a correre privatamente con la BMW e J\u00e4ger and\u00f2 a punti nel 1961.\nA livello nazionale, invece, alcune Rennsport continuarono a correre e primeggiare, in particolare con Hans-Otto Butenuth che partecip\u00f2 anche ad alcune edizioni del Campionato mondiale cogliendo alcuni punti nel 1970 e 1971, arrivando poi a correre il Tourist Trophy all'inizio degli anni settanta con questa moto.\nSidecar.\nNella prima met\u00e0 del XX secolo era piuttosto usuale accorpare alla moto un carrozzino costituendo cos\u00ec un sidecar e le BMW si sono sempre ben prestate a tale accoppiamento, tant'\u00e8 che quasi tutte le moto prodotte sino al 1969 ne avevano la predisposizione per l'attacco. Dei diversi tipi che nel tempo sono stati adottati dai possessori di BMW, i pi\u00f9 famosi sono stati quelli prodotti dalla Steib, che ha fornito spesso anche i sidecar per le competizioni. Queste sono sempre state presenti nel calendario sportivo motociclistico e se da un lato questa categoria \u00e8 stata poco valutata e seguita, d'altra parte proprio alla BMW ha portato un gran numero di allori, con una serie di 19 titoli mondiali piloti in 21 anni tra il 1954 e il 1974, i primi 14 dei quali consecutivi, oltre a tutti i corrispondenti 21 titoli mondiali per costruttori.\nLa prima importante vittoria in gara arriva nel 1925, dopo che l'ingegnere-pilota Rudolf Schleicher aveva realizzato un sidecar adatto alle competizioni applicandolo ad una R37. Questa prima vittoria fu ad opera di Theo Schoth nella \u201cGara del Triangolo di Buckow\u201d. Altre ne arrivarono negli anni successivi, anche se il numero di gare riservate a questo tipo di mezzo era molto inferiore a quello delle moto singole. Inoltre i piloti erano privati ed adattavano in proprio la moto ed il carrozzino. In quei primi anni si mise in luce, dapprima come passeggero e poi come pilota Ludwig Kraus che diventer\u00e0 protagonista successivamente anche con le moto singole.\nVerso la met\u00e0 degli anni '30 la popolarit\u00e0 delle gare di sidecar in Germania aument\u00f2 anche per la crescente partecipazione ufficiale delle Case motociclistiche, oltre alla BMW la NSU e la DKW e vennero istituite diverse categorie di cilindrata. Come le moto singole, anche le BMW con sidecar si avvalsero del compressore, oltre che delle preparazioni di Sepp Stelzer, che era stato protagonista delle gare singole negli anni precedenti. Nell'agosto del 1936 Stelzer conquist\u00f2 la sua prima vittoria importante al circuito di Hockenheim nella categoria 600\u00a0cm\u00b3. Ma i successi durarono poco: nel 1937 in Germania queste gare furono proibite a causa dei numerosi incidenti che si erano verificati. In altri paesi per\u00f2 le gare continuarono e alcuni equipaggi colsero diverse vittorie con le BMW nelle corse in pista ed in montagna, soprattutto in Italia ed in Ungheria.\nSubito dopo la fine della seconda guerra mondiale ripresero le gare, limitate all'ambito nazionale anche per i sidecar e nel 1947 si disput\u00f2 di nuovo il Campionato tedesco, che nella classe fino a 1200\u00a0cm\u00b3 fu vinto da Sepp M\u00fcller e Josef Wenshofer su una moto basata sulla R75 di 750\u00a0cm\u00b3 costruita per la Wehrmacht durante la guerra. M\u00fcller si ripet\u00e9 anche l'anno dopo, superando Max Klankermeier che correva con una moto simile, ma maggiorata a 900\u00a0cm\u00b3. Questi per\u00f2 ottenne per l'anno 1949 una moto con compressore e vinse il titolo nella classe fino a 600\u00a0cm\u00b3, mentre M\u00fcller vinse per la terza volta il titolo nella categoria superiore. Nel 1950 il campionato della classe 1200 fu vinto da Wiggerl Kraus, che si alternava alla guida di moto singole e sidecar.\nNel 1951 i piloti e le case tedesche furono riammessi alle gare internazionali e quindi anche al Campionato del Mondo, istituito due anni prima. In una gara internazionale ad Hockenheim, Kraus (con Bernahrd Huser) affront\u00f2 per la prima volta il bi-campione del mondo Eric Oliver e la sua Norton, vincendo il confronto allo sprint. Kraus/Huser si ripeterono poche settimane dopo al primo Gran Premio di Germania valido per il mondiale, dove per\u00f2 Oliver si ritir\u00f2 per aver perso il sidecar. Quell'anno Kraus vinse il campionato tedesco. I successi BMW erano comunque sporadici ed i primi 5 campionati del mondo furono tutti appannaggio delle Norton, quattro dei quali andarono ad Oliver.\nCome per le moto singole, anche per i sidecar BMW il 1952 fu un anno di transizione, mentre nel 1953 Kraus ebbe a disposizione il nuovo motore della RS (Rennsport) ad iniezione ed ottenne un terzo posto nel Gran Premio del Belgio. Vinse il quarto titolo nazionale e si ritir\u00f2 dalle corse.\nLa disponibilit\u00e0 anche ai piloti privati del nuovo motore a partire dal 1954 port\u00f2 molti di loro a partecipare alle gare di sidecar, mentre nella squadra ufficiale BMW l'eredit\u00e0 di Kraus fu raccolta dalla coppia Wilhelm Noll/Fritz Cron.\nLe caratteristiche tecniche ed architetturali del motore boxer, che ne penalizzavano le performance e ne limitavano i risultati nelle moto singole, diventavano invece dei vantaggi nella conformazione moto-sidecar: motore basso e largo e coppia motrice elevata anche a bassi regimi erano caratteristiche molto importanti in questa categoria.\nCos\u00ec gi\u00e0 nel 1954 Noll/Cron, approfittando anche di un incidente di Oliver, vinsero gli ultimi 3 Gran Premi della stagione e si assicurarono il titolo mondiale sull'inglese, superandolo proprio nell'ultima gara a Monza e ponendo fine al predominio Norton.\nNoll/Cron si ripeterono nel 1956, vincendo tre Gran Premi, dopodich\u00e9 Noll si ritir\u00f2 dalle corse.\nTra le due vittorie di Noll c'\u00e8 il titolo mondiale conquistato da Faust/Remmert. Questa ultima coppia per\u00f2 ebbe un grave incidente in una sessione di prove a fine stagione, dove Remmert per\u00ec e Faust fu costretto al ritiro.\nNel 1957 la stagione fu inizialmente dominata da Hillebrand (ex pilota della Luftwaffe) e Gr\u00fcnwald, secondi l'anno prima; dopo aver vinto 3 dei primi 4 Gran Premi, un terribile incidente cost\u00f2 la vita a Hillebrand. La coppia aveva per\u00f2 gi\u00e0 conquistato un vantaggio tale che le consent\u00ec di aggiudicarsi il campionato mondiale, seppure postumo. L'equipaggio connazionale Schneider/Strauss e quello svizzero/tedesco Camathias/Cecco li seguirono in classifica, tutti su BMW.\nNel frattempo i sidecar da competizione fruirono di alcune evoluzioni. Innanzitutto cominciarono ad essere adottare carenature parziali o integrali; nella BMW primo fu Wilhelm Noll, nella citata gara di Monza del 1954, che imit\u00f2, modificandolo, il cosiddetto \u2018'Streamliner'\u2019 Norton-Watsonian di Eric Oliver. Inoltre si inizi\u00f2 ad abbassare progressivamente l'assetto delle moto con l'adozione di ruote di minor diametro e nel 1955 il pilota BMW Helmut Fath realizz\u00f2 il primo \u2018'kneeler'\u2019, ossia un mezzo in cui il pilota guidava quasi sdraiato in avanti appoggiando le ginocchia in apposite sedi, con i piedi molto arretrati. La conformazione del motore boxer BMW favoriva questo tipo di assetto, che aumentava l'aerodinamicit\u00e0 del mezzo e la stabilit\u00e0 in curva. Progressivamente, anche gli altri piloti utilizzarono questa tipologia, che dagli anni '60 divenne lo standard per i sidecar da corsa.\nDate le precarie condizioni economiche in cui versava la BMW, nel 1958 la casa decise di supportare ufficialmente un solo equipaggio e la scelta cadde su Schneider/Strauss, che non ebbero vita facile nell'aggiudicarsi il titolo mondiale sui privati Camathias/Cecco: solo 4 Gran Premi videro al via i sidecar quell'anno e i primi due posti furono sempre occupati da questi due equipaggi.\nStesso ordine di classifica si ebbe l'anno successivo.\nUna curiosit\u00e0 riguardava la seconda coppia: entrambi correvano anche con le moto singole; Camathias nella classe 500 con una Norton e Cecco nella classe 125 con una Ducati.\nNel 1960 Cecco corse con un altro pilota svizzero e Camathias, che sembrava il pilota favorito per il mondiale, non riusc\u00ec a cogliere importanti piazzamenti cambiando tre diversi compagni: cos\u00ec il titolo fu vinto da Helmut Fath/Alfred Wohlgemuth (che vinsero 4 Gran Premi su 5) davanti a Fritz Scheidegger/ Horst Burkhardt. Ormai gareggiavano quasi solamente sidecar equipaggiati con motore BMW RS e le Norton accumularono solamente 2 punti in tutta la stagione.\nIl 1961 fu purtroppo molto movimentato. Fath vinse il primo Gran Premio doppiando tutti gli avversari, ma successivamente fu vittima di un grave incidente nel quale mor\u00ec il suo compagno e lui, uscitone con diverse fratture, abbandon\u00f2 le corse per 5 anni. La stessa sorte tocc\u00f2 a Camathias e Cecco, con il passeggero che per\u00ec e Camathias che sub\u00ec diverse ferite. Il suo connazionale Scheidegger, terzo l'anno prima e principale candidato alla vittoria finale, fu superato per due soli punti da Max Deubel ed Emil H\u00f6rner, che iniziarono cos\u00ec una serie di 4 titoli mondiali consecutivi, interrotta nel 1965 proprio da Scheidegger, il primo e unico pilota non tedesco a vincere il mondiale sidecar su BMW. Deubel fu l'ultimo pilota a vincere il titolo mondiale con un sidecar non di tipo \u2018'kneeler'\u2019. Le vittorie di Deubel non furono comunque mai facili, trovandosi sempre alle spalle lo stesso Scheidegger e per due volte il ritrovato Camathias. In coppia con John Robinson, Scheidegger si ripet\u00e9 nel 1966.\nIn quegli anni la BMW, dopo aver debellato la concorrenza della Norton a met\u00e0 degli anni '50, non aveva rivali nelle corse dei sidecar e accanto ai veicoli dotati del vecchio, ma sempre valido motore RS, scesero in gara mezzi che montavano un motore derivato dalla R50S di serie. Le gare di sidecar continuavano ad essere non meno pericolose di quelle delle moto singole ed anche Camathias e Scheidegger furono vittime di un mortali incidenti: il primo nel 1965, il secondo nel 1967, prima che iniziasse il campionato Mondiale.\nA quel punto inizi\u00f2 la serie di successi mondiali di Klaus Enders, che vinse 6 campionati del mondo in 8 anni, correndo quasi sempre in coppia con Ralf Engelhardt. Le due interruzioni al predominio di Enders vennero dalle URS 4 cilindri realizzate dall'ex pilota BMW Helmut Fath, che vinse personalmente il titolo nel 1968. Nel 1971 Enders decise di partecipare a competizioni automobilistiche ma, visti gli scarsi risultati, nel 1972 torn\u00f2 ai sidecar con il vecchio compagno Engelhardt e vinse il suo quarto titolo mondiale, ripetendosi l'anno successivo vincendo tutte le sette gare a cui partecip\u00f2. La sua epopea e quella della BMW si concluse nel 1974 quando riusc\u00ec a superare per soli due punti la K\u00f6nig 2 tempi di Schw\u00e4rzel/Kleis.\nIn questi anni si distinse anche Siegfried Schauzu, che vinse per otto volte il Tourist Trophy, allora valido per il Campionato Mondiale.\nL'avvento dei nuovi motori a due tempi segn\u00f2 il repentino tramonto del predominio BMW nelle gare di questa categoria, nonostante il tentativo di portare in gara nel 1975 e 1976 una moto dotata di 4 valvole per cilindro.\nA livello nazionale tedesco, la BMW ha vinto tutti i campionati sidecar della classe 500 dal 1951 al 1973 (unica classe dal 1954 in poi) con la sola eccezione del 1968. Ha vinto inoltre tutti i titoli nazionali della classe 750 (3 edizioni del campionato), della classe 1.200 (5 edizioni) ed un titolo della classe 600. Negli altri paesi europei i titoli nazionali conquistati sono stati pochi, per lo pi\u00f9 limitati a Francia e Svizzera.\nSuperbike.\nMondiale Superbike.\nIl 30 novembre 2007 con un comunicato stampa la BMW Motorrad annuncia la sua partecipazione al Campionato Mondiale Superbike a partire dalla stagione agonistica 2009, nello stesso comunicato viene definita la tipologia della moto che sar\u00e0 un 4 cilindri in linea da 1.000 cm\u00b3 totalmente sviluppato dal reparto corse.\nGi\u00e0 da tempo la BMW meditava l'ingresso nelle gare per derivate di serie, tant'\u00e8 che nel 2001 aveva realizzato un prototipo di 1.000\u00a0cm\u00b3 (denominato R1) basato sull'architettura boxer, raffreddato a liquido e con distribuzione desmodromica, che per\u00f2 era rimasto allo stato sperimentale..\nIl 24 aprile 2008 vengono svelate le prime immagini del prototipo che verr\u00e0 portato al debutto con il nome di BMW S 1000 RR, nella stessa occasione viene anche comunicato che la squadra potr\u00e0 contare sul supporto di due piloti ancora da mettere sotto contratto. Il 23 luglio 2008 viene annunciato ufficialmente l'ingaggio dello spagnolo Rub\u00e9n Xaus, che si lega con la BMW con un contratto biennale. L'ingaggio dell'esperto pilota iberico lascia intendere un gran impegno nello sviluppo del mezzo da parte della compagine tedesca, in quanto Xaus vanta discreti risultati nel Campionato Mondiale Superbike (vicecampione nel 2003).\nIl 29 settembre 2008 con un comunicato stampa viene divulgato l'accordo sempre biennale con il due volte campione mondiale Superbike Troy Corser.\nL'Australiano si cimenta in questa avventura forte di pi\u00f9 di 300 partecipazioni ai gran premi nel Mondiale Superbike, portando pertanto in dote alla neonata scuderia bavarese esperienza e competitivit\u00e0, doti utili allo sviluppo della moto. Il team prende la denominazione di BMW Motorrad Team Alpha Racing vista la partnership tecnica con la Alpha Technik GmbH, tale accordo \u00e8 finalizzato ad accelerare lo sviluppo della moto ed a colmare la scarsa esperienza dei tecnici BMW in ambito Superbike.\nLa stagione 2009 si chiude con esito interlocutorio: Corser (che segna con un 5\u00ba posto il miglior risultato della stagione) e Xaus si piazzano rispettivamente al 13\u00ba e 17\u00ba posto finale nella classifica piloti; la squadra \u00e8 penultima, davanti alla sola Kawasaki. Considerando che la BMW \u00e8 al debutto assoluto nella categoria si tratta di un esito forse prevedibile, ma dal punto di vista mediatico \u00e8 impietoso il raffronto dei commentatori sportivi con l'exploit dell'Aprilia che, rientrata con la nuovissima RSV4 dopo un'assenza di 6 anni, ottiene risultati eccezionali (4\u00ba posto sia nella classifica piloti, con Biaggi, che in quella costruttori, grazie a 9 podi, di cui una vittoria).\nNel 2010 viene nominato team manager Davide Tardozzi, che ha ricoperto lo stesso ruolo per molti anni in passato nel team Ducati Corse. La stagione 2010 si conclude con Corser 11\u00b0 (con 165 punti e 2 podi) e Xaus 15\u00b0 (con 96 punti). La squadra ottiene 201 punti piazzandosi al penultimo posto davanti al team Kawasaki.\nNel Campionato mondiale Superbike 2011 viene ingaggiato Leon Haslam. Il pilota inglese sostituisce Rub\u00e9n Xaus (che passa al team Castrol Honda). Il 13 maggio 2012 la BMW coglie la sua prima vittoria nel mondiale superbike sul circuito inglese di Donington Park con Marco Melandri, pilota italiano ingaggiato dalla casa tedesca all'inizio della stagione. Al termine della stagione 2013 la BMW si ritira, come team ufficiale, dal mondiale superbike continuando nelle stagioni successive a fornire le S1000RR a team privati.\nNel 2019, pur appoggiandosi alla formazione inglese Shaun Muir Team, BMW torna ufficialmente nel mondiale Superbike. I due esemplari della nuova versione della S1000RR sono affidati a Markus Reiterberger e Tom Sykes. In occasione del Gran Premio d'Italia a Misano, grazie al secondo posto conquistato da Sykes in gara1, la casa bavarese torna sul podio di una gara Superbike dove mancava dalla stagione 2013. Nella gara successiva a Donington, sempre Sykes, ottiene la Pole position che mancava dalla stagione 2010. Dopo aver ottenuto altri tre piazzamenti a podio, sempre con Sykes, chiude la stagione al quarto posto tra i costruttori con 249 punti. Nel 2020 ad affiancare Sykes \u00e8 Eugene Laverty; entrambi i piloti conquistano una Superpole e BMW chiude al sesto posto tra i costruttori con centouno punti.\nNel 2021 viene portato in pista il nuovo modello la M1000RR. Il team ufficiale scende in pista con il confermato Sykes e Michael Van Der Mark. Altre due moto, affidate a team privati, sono portate in pista da Eugene Laverty e Jonas Folger. Proprio Van Der Mark, in occasione della gara Superpole a Portim\u00e3o conquista la sua prima vittoria stagionale riportando la casa bavarese sul gradino pi\u00f9 alto del podio dove mancava dal 2013. Al termine della stagione BMW si classifica al quarto posto tra i costruttori totalizzando cinque piazzamenti a podio\nSuperstock 1000 FIM Cup.\nNel 2010 la casa bavarese fa il suo esordio nella Superstock 1000 FIM Cup dove coglie subito un grande successo con il pilota Italiano Ayrton Badovini che, in sella alla S1000RR in questa configurazione, vince il campionato centrando nove successi su dieci gare in calendario e andando sul podio in tutti gli eventi. Altri due titoli arrivano nelle stagioni 2012 e 2013 col pilota francese Sylvain Barrier, nel 2016 arriva il quarto titolo di categoria, questa volta con l'italiano Raffaele De Rosa. Nel 2018, ultima edizione della Superstock 1000, nel frattempo divenuta campionato europeo, BMW coglie il doppio titolo Piloti e costruttori col pilota tedesco Markus Reiterberger. Grazie a questi successi BMW diventa la seconda casa motociclistica pi\u00f9 titolata di questa categoria con cinque titoli piloti e tre titoli costruttori pur avendo schierato le proprie S1000RR in solo nove delle venti edizioni di questo campionato.\nLe gare di durata.\nLe caratteristiche di affidabilit\u00e0 delle BMW hanno consentito spesso a queste moto di competere con altre pi\u00f9 potenti nelle gare di durata, disputate con moto di serie o da esse derivate, laddove era necessario mantenere medie elevate per molte ore senza incorrere in guasti meccanici.\nA partire dagli anni '20 la gara di durata pi\u00f9 importante \u00e8 stata il Bol d'Or, gara che si disput\u00f2 su diversi circuiti francesi e dal 1937 venne definitivamente fissata al Circuito di Montlh\u00e9ry. Nel 1949 la BMW piazz\u00f2 tre moto ai primi 3 posti, con i fratelli Lenglet su R51RS ai primi due e terzo Betemps con un sidecar. Dopo due secondi posti nel 1957 e nel 1959, nel 1960 due BMW occuparono i primi due posti con Maucherat/Vasseur e Bargetzi/Manteau, prima che il Bol d'Or venisse sospeso per diversi anni.\nMa altre importanti gare venivano disputate ed un primo successo venne ottenuto nell'ottobre del 1954 alla 24 ore australiana per moto di serie, grazie a Jack Forrest, Don Flynn e Les Roberts con una R68 senza particolari modifiche rispetto a quelle in commercio, come prevedeva il regolamento.\nNel 1955 vennero istituite due prestigiose gare: la 9 ore di Thruxton in Inghilterra (successivamente modificata in 500 miglia) e la 24 ore di Barcellona sul Circuito del Montjuich. Dopo una prima apparizione nel 1958, la BMW R69 colse la vittoria nel 1959 in entrambe queste gare, rispettivamente con Bruce Daniels e John Lewis nella prima e lo stesso Daniels con Peter Darvill nella seconda. Questi piloti inglesi facevano parte del team MLG che stabilir\u00e0 anche alcuni record di velocit\u00e0. Nel 1960 a Thruxton corse con la BMW R69 il futuro 7-volte campione del mondo Phil Read, ritirandosi per una caduta. A Barcellona, la BMW vinse di nuovo nel 1961 con Darvill e Price su una R69S, seguita nello stesso anno dalla vittoria nella 1.000\u00a0km di Silverstone.\nNegli anni '60 la coppia olandese formata da Herbert Spahn e Rob Noorlander vinse per 4 volte (1963-1967-1968-1969) la 6 ore di Zandvoort.\nLe BMW tornarono alle gare nei primi anni settanta con la nuova moto R75/5 di 750\u00a0cm\u00b3, che per\u00f2 non riusc\u00ec a cogliere significativi risultati. Le cose cambiarono per\u00f2 con l'arrivo della R90S che, opportunamente modificata, colse alcune importanti successi.\nInfatti, dopo alcuni piazzamenti con le R75/5, Helmut Dahne e Hans-Otto Butenuth colsero la vittoria al Production TT all'Isola di Man nel 1976.\nNelle gare americane, le moto preparate dal team Butler&amp;Smith vinsero con Reg Pridmore ad Ontario in California nel 1974 e successivamente primeggiarono con Steve McLaughlin e lo stesso Pridmore nel 1976 a Daytona (primo e secondo posto), a Laguna Seca ed a Riverside.\nCon versioni elaborate della R90S e della successiva R100S diversi privati si cimentarono nel Campionato Endurance (Europeo fino al 1979 e poi Mondiale) negli anni '70 e '80, senza peraltro ottenere significativi risultati.\nI record di velocit\u00e0.\nNella prima met\u00e0 del XX secolo i record di velocit\u00e0 erano un ottimo veicolo pubblicitario per le case motociclistiche e la BMW non rinunci\u00f2 a tale velleit\u00e0. Il primato pi\u00f9 ambito era quello assoluto di velocit\u00e0, ma ce n'erano tantissimi, differenziati sia per cilindrata, sia per durata (1 ora, 12 ore, 24 ore, ...) sia ancora per lunghezza (10 chilometri, 100 chilometri ecc...). Il primato assoluto, come accade tuttora, risultava dalla media della rilevazione di due prove in direzioni opposte l'una all'altra, eseguite nell'arco di pochi minuti.\nLe vicende BMW in questo ambito si identificano soprattutto con una persona: Ernst Henne. Concessionario della casa e pilota da corsa, Henne studi\u00f2 le modalit\u00e0 tecniche e burocratiche durante il proprio viaggio di nozze in Francia, dove aveva sede la Federazione Internazionale. Aiutato dagli ingegneri della BMW Schleicher e Hopf, mise a punto un progetto al quale la dirigenza della BMW decise di aderire; cos\u00ec il 19 settembre 1929 Henne, sull'autostrada di Ingolstadt, vicino a Monaco, con una 750 con compressore stabil\u00ec i suoi primi record mondiali, tra cui quello assoluto di velocit\u00e0 a 216,75\u00a0km/h e quello del miglio con partenza da fermo, con la velocit\u00e0 di 161,88\u00a0km/h.\nA quel tempo le case motociclistiche di maggior prestigio erano quelle inglesi e negli anni successivi la questione relativa ai primati di velocit\u00e0 divenne una contesa tra queste e la BMW, con frequenti alternanze nel primato.\nDopo aver stabilito alcuni record sul ghiaccio in Svezia, sfiorando i 200\u00a0km/h, nel settembre 1930 Henne si riprese il record assoluto, strappatogli dall'inglese Joe Wright, toccando i 221,54\u00a0km/h.\nGrazie anche al ritorno di Rudolf Schleicher alla BMW, Henne miglior\u00f2 ulteriormente il proprio record assoluto nell'aprile 1931, stabilendo anche quello per sidecar a 190,83\u00a0km/h ma Wright glielo tolse nel novembre successivo. Nel 1932 Henne, dopo aver stabilito 12 record sulla Neunkirchner Allee presso Vienna e al circuito dell'AVUS, si riprese il primato assoluto sulla pista di Tat in Ungheria, raggiungendo i 244,40\u00a0km/h. Nel 1934 e 1935 Henne e la BMW ripeterono tentativi di record a Gyon in Ungheria toccando i 246,06\u00a0km/h e sull'autostrada Francoforte-Darmstadt, raggiungendo i 256\u00a0km/h. Nel primo caso, stabil\u00ec anche il record mondiale per sidecar.\nSino ad allora, dal punto di vista tecnico la ricerca del primato era demandata quasi esclusivamente alle caratteristiche del motore, limitando gli accorgimenti aerodinamici a pochi elementi: una carenatura del manubrio e a parziale copertura del motore, guaine a copertura delle forcelle, casco e tuta con una punta posteriore, detta \u201cpungiglione\u201d. Nel 1936 venne invece pensata una carrozzeria che copriva integralmente il mezzo, compresa una piccola calotta di tipo aeronautico. Questa carenatura venne applicata alla moto da 500\u00a0cm\u00b3 con compressore allora utilizzata nelle competizioni. La resa aerodinamica era indubbiamente valida, ma la moto si rivel\u00f2 molto sensibile al vento laterale e di precaria stabilit\u00e0. Ciononostante, il 12 ottobre Henne raggiunse i 272,00\u00a0km/h. In realt\u00e0, nel primo passaggio la moto fu misurata a 289,93\u00a0km/h, ma nel ritorno, il forte vento che l'aveva agevolata all'andata, ne penalizz\u00f2 la prestazione e la media risult\u00f2 appunto di 272\u00a0km/h.\nTale record fu per\u00f2 battuto l'anno dopo dall'inglese Eric Fernihough con una Brough Superior dotata di compressore e di una particolare semicarenatura e il 21 ottobre del medesimo anno dall'italiano Piero Taruffi con una Gilera 4 cilindri modello Rondine con compressore e carenatura aerodinamica: quest'ultimo raggiunse i 274,18\u00a0km/h.\nHenne e la BMW, per riprendere la supremazia, si avvalsero della consulenza del Barone Reinhard von Koenig-Fachsenfeld, esperto di aeronautica il quale aggiunse una lunga pinna alla carenatura ed elimin\u00f2 il tettuccio, aumentando non solo la resa aerodinamica, ma anche la stabilit\u00e0 e quindi la guidabilit\u00e0 del mezzo. Cos\u00ec il 28 novembre 1937 Henne stabil\u00ec nuovi record tra cui quello assoluto a 279,50\u00a0km/h. Quello stesso giorno abbandon\u00f2 la corsa ai record, dopo averne stabiliti globalmente 76 in carriera. Il primato assoluto dur\u00f2 14 anni.\nDopo la guerra, l'interesse per i record assoluti si affievol\u00ec e la BMW si limit\u00f2 alla ricerca di alcuni record di durata nel 1954 e 1955, nelle moto singole con i fratelli Georg e Hans Meier e Walter Zeller, nei sidecar con Wilhelm Noll, Fritz Hillebrand e Walter Schneider. Quest'ultimo trio stabil\u00ec, tra gli altri, il record sulle 24 ore nel 1954 alla media di 144,28\u00a0km/h, mentre il 5 ottobre 1955 sull'autostrada Monaco-Ingolstadt Noll raggiunse la velocit\u00e0 di 280,18\u00a0km/h, record assoluto per i sidecar. Va sottolineato che i sidecar, nelle prove da record, erano privi del passeggero.\nSuccessivamente la ricerca di record fu appannaggio soprattutto di privati. Nel 1959 il trio francese Dagan-Larivi\u00e9re-Vasseur stabil\u00ec il primato della 24 ore per la classe 500 alla media di 155,3\u00a0km/h modificando appositamente una R50. Nel marzo del 1961 il team inglese MLG stabil\u00ec i record delle 12 e 24 ore (rispettivamente a 175,93 e 175,77\u00a0km/h) con una R69S di 600\u00a0cm\u00b3 appositamente preparata, una settimana dopo aver stabilito essi stessi il precedente record con una Velocette di 500\u00a0cm\u00b3 (i cui record rimasero validi per questa classe).\nInfine, una R100RS di serie con poche modifiche stabil\u00ec i record di durata di 1, 6, 12 e 24 ore e di 10, 100 e 1.000 chilometri nel 1977 e ancora nel 1980 sulla pista circolare di Nard\u00f2 in Puglia. Di particolare rilievo la media di 222,4\u00a0km/h sulla distanza dei 1.000 chilometri."}
{"id": "2097621", "revid": "306856", "url": "https://it.wikipedia.org/wiki?curid=2097621", "title": "Ducati 1198", "text": "La Ducati 1198 \u00e8 una motocicletta sportiva prodotta dalla Ducati a partire dal 2009 come evoluzione della 1098 che resta, anche al momento delle presentazione del nuovo modello, nel listino della casa.\nDescrizione.\nDesign e versioni.\nIl \"design\" \u00e8 identico alla serie 1098\nLa 1198 \u00e8 resa disponibile in diverse versioni:\nMotore.\nIl motore \u00e8 un'evoluzione rispetto all'unit\u00e0 montata sulla Ducati 1098, ma rimane il classico bicilindrico a L \"desmo Ducati.\nCon l'aumento di cilindrata sono stati aggiunti 10 cavalli in pi\u00f9, ora sono 170, 10 in meno della 1098 R (sempre con motore 1198,4\u00a0cm\u00b3) che ne eroga 180.\nLo stesso motore, anche se depotenziato a 150\u00a0CV e con un differente valore di incrocio tra le valvole di aspirazione e scarico (11\u00b0 anzich\u00e9 41\u00b0), viene montato anche sulla Ducati Multistrada 1200."}
{"id": "2097622", "revid": "767487", "url": "https://it.wikipedia.org/wiki?curid=2097622", "title": "Kronos, il conquistatore dell'universo", "text": "Kronos, il conquistatore dell'universo (\"Kronos\") \u00e8 un film del 1957 diretto da Kurt Neumann. \u00c8 un film di fantascienza statunitense indipendente in bianco e nero che narra di un'invasione aliena tramite un robot gigante.\nTrama.\nA poche miglia dalla costa messicana si inabissa un disco volante. Dopo poco tempo, emerge dal mare un gigantesco e minaccioso robot dall'aspetto di un monolite, Kronos: lo scopo della sua visita sulla Terra \u00e8 assorbire e immagazzinare quanta pi\u00f9 energia possibile, per poi trasportarla sul pianeta morente dal quale proviene, dove verr\u00e0 trasformata nuovamente in preziosa materia, allo scopo di ricostruire quel lontano mondo.\nLa missione programmata dell'automa, che \u00e8 protetto da una corazza praticamente impenetrabile composta da un materiale sconosciuto ai terrestri, si preannuncia portatrice di una grave sciagura per l'intera umanit\u00e0: il misterioso robot inizia infatti a compiere devastanti operazioni di assorbimento energetico dalle centrali energetiche, dalle linee elettriche e dalle citt\u00e0, riducendo rapidamente la Terra all'oscurit\u00e0 pi\u00f9 totale.\nIl suo compito \u00e8 agevolato dall'aiuto informativo telepatico del direttore dell'osservatorio astronomico che ha seguito la caduta dell'asteroide, soggiogato da un'avanguardia aliena. La sicurezza nazionale, compreso il letale pericolo che l'umanit\u00e0 intera sta correndo, decide senza esitazione la distruzione di Kronos con ogni mezzo possibile.\nTuttavia, nonostante il massiccio impiego di potenti ordigni nucleari, l'attacco contro il misterioso robot non sortisce alcun effetto. I tentativi si susseguono, ma i loro esiti non cambiano. Ormai demoralizzati, gli scienziati che si occupano della lotta contro il robot, proprio quando ormai sono propensi alla resa, intravedono all'improvviso una via di uscita che potrebbe essere vincente.\nSi tratterebbe di mettere a punto una soluzione di tipo chimico ed elettrico, consistente nel far interagire tra i due elettrodi situati sulla sommit\u00e0 del corpo dell'automa, positivo e negativo, un materiale con caratteristiche radioattive isotopiche, lanciato da un aereo. Si prevede, tramite l'uso di tale accorgimento, di poter invertire i poli degli elettrodi innescando in tal modo nel robot stesso un processo di tipo autodistruttivo e danneggiare cos\u00ec in modo irreparabile le sue funzionalit\u00e0 principali.\nIl tentativo ha successo: il robot soccombe definitivamente e l'umanit\u00e0 tira un sospiro di sollievo per lo scampato pericolo.\nProduzione.\nSi tratta di un film indipendente in bianco e nero, girato in economia in poco pi\u00f9 di due settimane (da met\u00e0 gennaio alla fine di gennaio del 1957) in California.\nCast.\nKurt Neumann, regista tedesco che in Germania aveva subito persecuzioni da parte dei nazisti, \u00e8 anche l'autore dei gi\u00e0 noti \"RX-M Destinazione Luna\" e \"L'esperimento del dottor K.\". Nella produzione sono presenti altre tre figure rilevanti: Irving Block, sceneggiatore de \"Il pianeta proibito\", Karl Struss, un operatore precedentemente con Murnau, e Gene Warren, che sar\u00e0 addetto agli effetti speciali ne \"L'uomo che visse nel futuro\".\nAccoglienza.\nCritica.\nAll'uscita del film nel 1957, \"Variety\" diede al film una recensione favorevole: \"\"Kronos\" \u00e8 un film fantascientifico ben fatto, con un budget modesto che vanta degli effetti speciali di qualit\u00e0 che avrebbero dato credito a un film con un finanziamento pi\u00f9 alto [...] John Emery \u00e8 convincente come capo del laboratorio costretto dall'intelligenza spaziale a dirigere il mostro. Barbara Lawrence \u00e8 impegnata in una particina femminile, ma carina\".\nFantafilm scrive che \"\"Kronos\" \u00e8 stato rivalutato - a dispetto della povert\u00e0 di mezzi [...] - come film anticipatore di alcuni temi molto attuali, in quanto ipotizza il tracollo della civilt\u00e0 industriale a seguito della crisi energetica. [...] Interessante, comunque, \u00e8 l'idea di uno sfruttamento della Terra da parte di un popolo extraterrestre che utilizza allo scopo non i soliti dischi volanti, ma un robot ciclopico."}
{"id": "2097623", "revid": "123347268", "url": "https://it.wikipedia.org/wiki?curid=2097623", "title": "Campionato europeo della montagna", "text": "Il Campionato europeo della montagna, abbreviato in Italia come CEM e la cui denominazione ufficiale pi\u00f9 recente in lingua inglese \u00e8 FIA European Hill Climb Championship, \u00e8 una competizione automobilistica organizzata dalla Federazione Internazionale dell'Automobile, basata su una serie di cronoscalate.\nStoria.\n\u00c8 la massima espressione europea della velocit\u00e0 in salita, e per questo motivo \u00e8 un campionato molto combattuto ma anche prestigioso, che tra l'altro ha radici antiche, poich\u00e9 risale agli anni trenta.\nLa prima edizione si disput\u00f2 nel 1930 organizzata dall'AIACR, e prevedeva due categorie di veicoli, le vetture da corsa e le vetture sport, ossia auto realizzate appositamente per le competizioni come ad esempio l'Auto Union Tipo D quindi monoposto equivalenti alle attuali auto di Formula 1, e le vetture stradali sportive, dunque macchine ad elevate prestazioni ma concepite inizialmente per la libera circolazione.\nQuell'anno il titolo delle auto da corsa, and\u00f2 ad Hans Stuck sull'Austro-Daimler, e quello della categoria sport a Rudolf Caracciola con la Mercedes-Benz.\nNel 1931 Juan Zanelli si assicur\u00f2 la vittoria nella categoria estrema con la Nacional-Pescara, mentre Caracciola e la Mercedes bissarono il risultato dell'anno prima nella categoria sport.\nNel 1932 e 1933, vi fu un dominio dell'Alfa Romeo che ottenne tre titoli in due anni, ossia due campionati per vetture da corsa con Caracciola e Carlo Felice Trossi, e un campionato sport nel 1933 con Mario Tadini.\nLa Mercedes si aggiudic\u00f2 per il terzo anno di fila, il campionato sport, con la vittoria di Hans Stuck nel 1932.\nDopo il 1933, per via della situazione internazionale complessa e una struttura organizzativa non ancora ai livelli odierni, il campionato non venne pi\u00f9 disputato fino al 1958.\nPrincipali regole.\nIl campionato prevede una serie di gare di velocit\u00e0 in salita, disputate su strade montane (di solito statali).\nIl percorso non \u00e8 dunque un circuito, ma si snoda da una valle fino alla vetta (o comunque a una certa altezza), di un monte o un colle.\nI partecipanti partono singolarmente, ad intervalli di tempo prefissati tra uno e l'altro, perci\u00f2 non sono direttamente in competizione.\nVince chi percorre il tracciato nel tempo minore.\nLe norme che regolano il campionato odierno, come detto, sono emanate dalla FIA e prevedono due categorie di vetture, che a loro volta sono suddivise in subcategorie.\nLa cosiddett\u00e0 Categoria I, raggruppa le vetture turismo e comprende le seguenti suddivisioni:\nLa Categoria II invece, comprende due sole classi:\nCalendario.\nLe prove si svolgono in varie nazioni europee e comprendono delle gare classiche con numerose edizioni gi\u00e0 disputate; in Italia ad esempio si svolgono fin dagli anni sessanta la Rieti-Terminillo e dagli anni cinquanta la Trento-Bondone.\nAlbo d'oro.\nDal 1930 al 1982.\nDopo il 1933, per via del conflitto mondiale e della scarsa organizzazione, il campionato non venne pi\u00f9 disputato fino al 1957. Durante i primi anni, ossia dal 1930 al 1933, esistevano due categorie, quella delle \"Vetture da corsa\" e quella delle \"Vetture Sport\". La prima \u00e8 l'equivalente dell'attuale \"Categoria II\", e per essere pi\u00f9 precisi del Gruppo D/E2, mentre la seconda equivale all'odierna \"Categoria I\".\nDal 1957 al 1959 non vi erano classi o categorie. Vigeva quindi un regime di formula libera.\nDal 1960 al 1969 la \"Categoria I\" era chiamata \"Categoria GT\", mentre la \"Categoria II\" era chiamata \"Categoria Sport\". Vi fu una modifica solo nel 1968 e 1969, quando era indicata con la denominazione \"Categoria Prototipi\".\nNel biennio 1970-'71 venne introdotta la dicitura \"Categoria A\" (l'attuale \"Categoria I\"), mentre la \"Categoria II\" era indicata come \"Categoria Sport\".\nDal 1972 al 1977 la \"Categoria I\" veniva denominata \"Categoria A\", mentre la \"Categoria II\" si tramutava in. \"Categoria B\". Dal 1978 al 1982 la \"Categoria I\" era denominata \"Categoria I-II\", mentre la Categoria pi\u00f9 estrema, ossia la \"Categoria II\", prendeva il nome di \"Categoria III\".\nDal 1983 ad oggi.\nLa \"Categoria I\" e la \"Categoria II\" sono attive dal 1983 ai giorni nostri.\nStatistiche dal 1983 ad oggi.\nCategoria I.\nVittorie piloti\nCategoria II.\nVittorie piloti"}
{"id": "2097624", "revid": "1214201", "url": "https://it.wikipedia.org/wiki?curid=2097624", "title": "Du\u0161an \u0110uri\u0107", "text": "\u00c8 di origini serbe poich\u00e9 i suoi genitori sono di Loznica, in Serbia.\nCarriera.\nClub.\n\u00c8 cresciuto nell'Halmstad, con cui ha collezionato un totale di 185 presenze e 23 reti.\nIl 9 gennaio 2008 si \u00e8 trasferito nello Zurigo, nel quale viene schierato in un ruolo pi\u00f9 offensivo, incrementando la sua media reti.\nIl 12 gennaio 2012 viene annunciato il suo trasferimento al club francese del Valenciennes.\nNazionale.\nVanta una discreta carriera nella con cui ha debuttato il 17 febbraio 2004 nella partita persa 4-1 contro il .\nIn Nazionale maggiore ha debuttato il 26 gennaio 2005 nella partita pareggiata 0-0 contro il ."}
{"id": "2097625", "revid": "88740", "url": "https://it.wikipedia.org/wiki?curid=2097625", "title": "Smart (disambigua)", "text": ""}
{"id": "2097633", "revid": "287204", "url": "https://it.wikipedia.org/wiki?curid=2097633", "title": "Marcello Creti", "text": " \nFin da giovanissimo \u00e8 stato autore di molteplici invenzioni e brevetti,\nMuore nel 2000 poco tempo dopo una apparizione al \"Maurizio Costanzo Show\".\nBiografia.\nNato a Roma in una famiglia benestante, Creti afferma, fin da piccolo, di vedere in sogno o in stato di trance macchine e grafici di una certa complessit\u00e0 che poi quando ritorna cosciente riproduce e inizier\u00e0 a brevettare.\nIl padre, spiritista, ritiene che l'attivit\u00e0 del figlio sia da attribuire ad altre entit\u00e0 e quindi spinge il figlio a partecipare alla sedute spiritiche fino a che lo stesso Marcello si convince di essere un medium. Dest\u00f2 da subito l'attenzione dei giornali (che lo indicavano come \"il pi\u00f9 giovane inventore d'Italia\") e dello stesso Benito Mussolini che lo riceve e lo incoraggia.\nNegli anni 1950 acquista le rovine del monastero benedettino di San Luca per istituirvi il Centro Romano Esperimenti Tecnico Industriali (C.R.E.T.I.), dove tra le altre attivit\u00e0 tiene lezioni gratuite ai ragazzi meno abbienti. Negli anni 1960 accantona, anche se non completamente, il suo lavoro di inventore per dedicarsi all'esplorazione, che \u00e8 un'altra sua grande passione.\nMoltissimi sono stati i suoi viaggi; il pi\u00f9 famoso, cui poi segu\u00ec la realizzazione di un documentario, \u00e8 quello realizzato al Polo nord. Negli anni 1970 i suoi studi si concentrano sull'archeologia e la mineralogia. La grande quantit\u00e0 di materiale ritrovato gli permetter\u00e0 di aprire una Mostra mineraria permanente nell'ambito della \"Associazione Culturale Marcello Creti\" a Sutri.\nFonda a Sutri il gruppo degli \"Ergoniani\", che si propone di preparare \"superuomini e superdonne\" grazie all\"'Ergos\", ovvero l'energia radiante governante ogni scienza.\nOnorificenze.\nNel 1947 gli viene attribuita la \"Croce Lateranense\" dal Sacrosanctae Ecclesiae Lateranensis.\n- Premio di Primo Grado con Medaglia d'Oro - Nel 1939 a soli 17 anni viene conferito a Marcello Creti da Pietro Badoglio, un per aver risolto un problema tecnico che gli consent\u00ec di realizzare la nota invenzione del Telefono Amplificato, comunemente detto Viva Voce.\n- NOMINA dal SUPREMI SCALIGERI NOBILIARIS AC MILITARIS EQUITUM CONCORDIAE ORDINIS. \n- Vice presidente per la classe INVENZIONI. \u2013 Dalla Accademia Mondiale Professionisti riceve la Nomina\n- Diploma di Merito con Medaglia D\u2019Oro - La Galleria dell\u2019Inventore gli conferisce per l\u2019invenzione del \"Generatore di Corrente Autoeccitante Molecole di gas rarefatti\"\n- Premio di Primo Grado assoluto con targa d\u2019oro - per il Neon Scrivente, un brevetto di principio nel campo della fisica, registrato in tutti gli stati della convenzione di Berna. "}
{"id": "2097634", "revid": "339392", "url": "https://it.wikipedia.org/wiki?curid=2097634", "title": "Black friday", "text": ""}
{"id": "2097635", "revid": "767487", "url": "https://it.wikipedia.org/wiki?curid=2097635", "title": "Oumar Tchomogo", "text": "Carriera.\nNazionale.\nHa giocato diverse edizioni della Coppa d'Africa con la sua nazionale."}
{"id": "2097636", "revid": "109026910", "url": "https://it.wikipedia.org/wiki?curid=2097636", "title": "Dichiarazione del Cairo (1943)", "text": "La dichiarazione del Cairo fu il risultato della Conferenza del Cairo, tenutasi nella capitale egiziana il 27 novembre 1943, che vide riunirsi il presidente statunitense Franklin Roosevelt, il Primo Ministro britannico sir Winston Churchill, ed il Generalissimo della Repubblica di Cina Chiang Kai-shek.\nIl \"Cairo Communiqu\u00e9\" venne trasmesso via radio il 1\u00ba dicembre seguente, e venne citata nella clausola numero 8 della Dichiarazione di Potsdam, ossia nella parte che riguarda l'Atto di resa giapponese.\nPunti principali.\nI concetti fondamentali del documento stabilivano che:\nDisputa recente.\nI sostenitori dell'indipendenza di Taiwan sostengono che il documento sia semplicemente una dichiarazione di intenti, un comunicato stampa non vincolante, tanto che il suo testo non si trova tanto negli archivi diplomatici ufficiali statunitensi, quanto in quelli giapponesi: ci\u00f2 dimostrerebbe che la dichiarazione non \u00e8 considerata alla stregua di un trattato fra le parti coinvolte.\nCome sostenuto nel marzo 1972 sulle pagine del \"Yale Law Journal\" da Lung-chu Chen e W. M. Reisman, la Dichiarazione del Cairo non sarebbe un documento legale, e pertanto n\u00e9 esso n\u00e9 la Dichiarazione di Potsdam possono statuire disposti legali circa lo status di Taiwan, e/o perfezionare il trasferimento di tale status alla Repubblica Popolare Cinese.\nPer contro viene sostenuto che ci\u00f2 che fornisce una valenza legale alla Dichiarazione del Cairo, non vincolante in s\u00e9 stessa, \u00e8 l'atto di resa Giapponese, che stabilisce la volont\u00e0 di Tokyo di dare attuazione alla Dichiarazione di Potsdam, la quale richiamava direttamente il documento del 1943.\nTesto della Dichiarazione.\nConferenza del Cairo\nnovembre 1943,\nRilasciato 1 \u00b0 dicembre 1943\nLe nostre numerose missioni militari sono giunte ad un accordo per le future operazioni contro il Giappone. I Tre Grandi Alleati hanno espresso la volont\u00e0 di portare ai loro brutali nemici una pressione inarrestabile, per mare, terra ed aria. Questa pressione sta gi\u00e0 montando.\nI Tre Grandi Alleati stanno combattendo questa guerra per frenare e punire l'aggressione del Giappone. Essi non bramano guadagni per loro stessi, n\u00e9 pensano ad espansioni territoriali.\nIl loro scopo \u00e8 che il Giappone sia privato di tutte quelle isole che ha occupato o sequestrato fin dagli inizi della prima guerra mondiale nel 1914, e tutti i territori cinesi che i Giapponesi hanno invaso, come la Manciuria, Formosa e le Pescadores, saranno restituiti alla Repubblica Cinese.\nIl Giappone sar\u00e0 espulso anche da tutti quei territori che ha preso con violenza e avidit\u00e0. Le tre suddette grandi potenze, memori della riduzione in schiavit\u00f9 del popolo di Corea, sono determinate che a tempo debito la Corea diverr\u00e0 libera ed indipendente.\nI tre alleati con questi scopi in mente, in armonia con quelli delle Nazioni Unite in guerra con il Giappone, continueranno a perseverare in importanti e prolungate operazioni necessarie per portare alla resa incondizionata del Giappone."}
{"id": "2097637", "revid": "1543377", "url": "https://it.wikipedia.org/wiki?curid=2097637", "title": "Cobra (cifrario)", "text": "Con il termine Cobra si indica in crittografia una famiglia di cifrari a blocchi con permutazioni dipendenti dai dati. I membri di questa famiglia sono denominati Cobra-S128, Cobra-F64a, Cobra-F64b, Cobra-H64 e Cobra-H128, dove la sigla dopo il nome \u00e8 costituita da una lettera indicante se l'algoritmo \u00e8 ottimizzato per implementazioni software (\"S\") o hardware (\"H\") mentre il numero indica la dimensione del blocco in bit. "}
{"id": "2097638", "revid": "57342", "url": "https://it.wikipedia.org/wiki?curid=2097638", "title": "Massimo Barbini", "text": ""}
{"id": "2097641", "revid": "647919", "url": "https://it.wikipedia.org/wiki?curid=2097641", "title": "Test Mantoux", "text": ""}
{"id": "2097645", "revid": "111325", "url": "https://it.wikipedia.org/wiki?curid=2097645", "title": "Cowboy BeBop", "text": ""}
{"id": "2097648", "revid": "300067", "url": "https://it.wikipedia.org/wiki?curid=2097648", "title": "Chris Jent", "text": ""}
{"id": "2097654", "revid": "599013", "url": "https://it.wikipedia.org/wiki?curid=2097654", "title": "Fernando Gast\u00f3n C\u00f3rdoba", "text": "Carriera.\nHa raggiunto la semifinale di Copa Libertadores con il Racing Club de Avellaneda, e ha giocato anche in Serie A con la Sampdoria nel 1998-1999.\nHa vinto la Copa Libertadores e la Recopa Sudamericana con l'Olimpia nel 2002 e nel 2003."}
{"id": "2097656", "revid": "287204", "url": "https://it.wikipedia.org/wiki?curid=2097656", "title": "Fernando Gaston Cordoba", "text": ""}
{"id": "2097657", "revid": "20425324", "url": "https://it.wikipedia.org/wiki?curid=2097657", "title": "Gast\u00f3n Fernando Daniel Cordoba", "text": ""}
{"id": "2097658", "revid": "76963", "url": "https://it.wikipedia.org/wiki?curid=2097658", "title": "Alfred Gough", "text": "Ha raggiunto il successo, in coppia con lo sceneggiatore Miles Millar, per aver creato la serie televisiva \"Smallville\"."}
{"id": "2097659", "revid": "287204", "url": "https://it.wikipedia.org/wiki?curid=2097659", "title": "Gaston Fernando Daniel Cordoba", "text": ""}
{"id": "2097660", "revid": "325918", "url": "https://it.wikipedia.org/wiki?curid=2097660", "title": "Neoscolastica", "text": ""}
{"id": "2097662", "revid": "1305772", "url": "https://it.wikipedia.org/wiki?curid=2097662", "title": "Songs for You, Truths for Me", "text": "Songs for You, Truths for Me \u00e8 il secondo album in studio del cantautore britannico James Morrison, pubblicato il 30 settembre 2008.\nIl primo singolo ad essere estratto \u00e8 stato \"You Make It Real\", pubblicato il 22 settembre; il secondo singolo \u00e8 stato \"Broken Strings\", un duetto con la cantante canadese Nelly Furtado. L'album ha raggiunto la terza posizione nel Regno Unito."}
{"id": "2097666", "revid": "767487", "url": "https://it.wikipedia.org/wiki?curid=2097666", "title": "I 27 giorni del pianeta Sigma", "text": "I 27 giorni del pianeta Sigma (\"The 27th Day\") \u00e8 un film di fantascienza statunitense del 1957 diretto da William Asher.\nTrama.\nCinque persone (la signora inglese Evelyn Wingate, il giornalista americano Jonathan Clark, la contadina cinese Su Tan, il fisico tedesco Klaus Bechner e il soldato sovietico Ivan Godofsky) vengono rapite da un alieno e portate su un'astronave. L\u00e0 incontrano un alieno, che si fa chiamare lo \"Straniero\", che dice di essere il rappresentante di un pianeta chiamato Sigma, che ruota attorno ad una stella prossima a trasformarsi in una supernova. Dovendo trovare un nuovo mondo dove stabilirsi, ma nello stesso tempo obbligati dal loro codice morale a non sopprimere nessuna forma di vita intelligente, lo \"Straniero\" fornisce a ognuno dei cinque un astuccio, dove ci sono tre capsule: ognuna ha la capacit\u00e0 di eliminare tutte le persone nel raggio di 2.500 Km, con la speranza che l'umanit\u00e0 user\u00e0 tutte le capsule, lasciando la Terra vuota per la colonizzazione aliena.\nRitornati sulla terra, Eve getta immediatamente il suo astuccio in mare e si precipita immediatamente a prenotare un volo per Los Angeles, mentre Su Tan si suicida davanti ad una statua del Buddha e le sue capsule si distruggono da sole. Gli altri, invece, continuano le loro attivit\u00e0 quotidiane come se nulla fosse successo fino al giorno successivo, quando lo \"Straniero\", interrompendo tutte le trasmissioni televisive e radiofoniche del mondo, rivelando l'esistenza delle capsule e il loro potere e i nominativi delle cinque persone che le posseggono. Il dottor Bechner, in viaggio negli Stati Uniti, ascolta la trasmissione e, confuso sul da farsi, viene travolto da una auto mentre attraversa la strada; viene portato in gravi condizioni all'ospedale. Il soldato Godofsky viene fermato e messo agli arresti dai suoi superiori.\nArrivata all'aeroporto di Los Angeles, Eve viene fermata dal giornalista J Clark, che subito dopo la trasmissione aliena, si \u00e8 nascosto. Insieme cercano riparo in un centro ippico chiuso per la stagione. Godofsky viene interrogato dal suo generale superiore, il quale, per\u00f2, insoddisfatto delle risposte, decide di sottoporlo a ulteriori interrogatori con torture incluse.\nNei giorni immediatamente successivi il panico cresce nell'opinione pubblica; il soldato Godofsky viene ripetutamente pestato ed \u00e8 in stato confusionale, mentre il dottor Bechner, ancora in ospedale in convalescenza, rifiuta di rivelare qualsiasi informazione sui piani dello \"Straniero\". Dopo che due agenti stranieri hanno tentato, fortunatamente senza successo, di assassinare il dottor Bechner e che in una piccola citt\u00e0 \u00e8 stato linciato una persona che assomigliava a Clark, Eve e Clark si consegnano alle autorit\u00e0 e sono presi in consegna da personale dell'esercito americano. Nel frattempo, usando il siero della verit\u00e0 su Godofsky, i sovietici scoprono come aprire gli astucci e come usare le capsule. L'annuncio sovietico genera un generale stato di ansia in tutto il mondo e spinge Eve e Clark a collaborare con le autorit\u00e0 americane e a fornire le informazioni in loro possesso: dopo la perentoria richiesta sovietica agli americani di ritirare tutte le loro truppe dislocate fuori dal continente americano in soli due giorni, il governo si decide di testare una delle capsule di Bechner per verificare la minaccia sovietica e un volontario, il professor Neuhaus, viene abbandonato su una imbarcazione solitaria in mezzo all'oceano con alcuni animali; il professor Bechner apre una delle capsule, recita ad alta voce le coordinate in cui si trova l'imbarcazione ed immediatamente il professor Neuhaus viene immediatamente vaporizzato, mentre gli animali rimangono vivi. In seguito a questo, gli Stati Uniti iniziano il ritiro da ogni paese fuori dal continente.\nA bordo di una corazzata americana Bechner, Clark ed Eve discutono su cosa fare, anche perch\u00e9 convinti che i sovietici useranno le capsule all'ultimo minuto, cos\u00ec da evitare ogni ritorsione americana. Deciso a trovare un'altra soluzione, il professor Bechner studia con attenzione le singole capsule e scopre che vi sono incise alcune strane formule matematiche.\nNel momento in cui il generale sovietico sta per usare la capsule, Godofsky, presente nella stanza per ogni evenienza, riesce a liberarsi, a colpire il generale e a far cadere le capsule di sotto, sulla strada. Esattamente nello stesso istante Bechner aziona le sue due rimanenti capsule e quelle di Clark; ha decrittato il codice e ha scoperto che le capsule possono essere riprogrammate.\nBechner ha scoperto che le capsule possono selezionare le vittime in funzione del loro animo e della loro spiritualit\u00e0. Grazie a questo muoiono soltanto dittatori comunisti (film molto propagandistico in anni di guerra fredda) ed il mondo \u00e8 libero da queste ideologie. Il film termina con gli alieni che accettano l'invito di trasferirsi sulla Terra."}
{"id": "2097667", "revid": "121441423", "url": "https://it.wikipedia.org/wiki?curid=2097667", "title": "Prix Italia", "text": "Il Prix Italia, inizialmente chiamato Premio Italia, \u00e8 un concorso internazionale, organizzato dalla RAI, per programmi di qualit\u00e0, radio, TV e Internet. 87 Enti radiotelevisivi pubblici e privati, in rappresentanza di 46 Paesi dei cinque continenti, costituiscono la comunit\u00e0 del Prix Italia. Unica al mondo \u2013 tra i premi e i festival internazionali \u2013 \u00e8 la struttura organizzativa e decisionale del Prix. Sono infatti i delegati a deliberare la linea editoriale e a eleggere il Presidente. RAI \u00e8 responsabile dell'organizzazione della manifestazione e il Segretariato Generale ha sede a Roma. \nIl Prix Italia si svolge ogni anno in settembre per una settimana in una citt\u00e0 italiana d'arte e di cultura, in collaborazione con gli Enti locali. L'evento \u00e8 un'occasione d'incontro e di confronto professionale sulla qualit\u00e0 dei programmi e durante la manifestazione si impostano accordi di scambio e di collaborazione.\nStoria.\nLa prima edizione si tenne a Capri nel 1948. Originariamente dedicato soltanto ai lavori radiofonici, dal 1957 \u00e8 esteso anche alle opere televisive. \u00c8 poi stato organizzato in molte delle citt\u00e0 d'arte italiane pi\u00f9 note, e questo gli ha fatto assumere grande rilevanza internazionale divenendo presto una manifestazione fra le pi\u00f9 importanti del suo genere in campo mondiale.\nL'idea di un premio radiofonico internazionale era stata proposta nella primavera del 1948 durante una riunione fra il direttore generale della Rai, Salvino Sernesi, il direttore dei programmi Giulio Razzi e il dirigente del settore drammatica e rivista, il commediografo Sergio Pugliese. Il 13 settembre dello stesso anno fu la data indicata per riunire a Capri le delegazioni di quattordici enti radiofonici in rappresentanza di Austria, Stato del Vaticano, Egitto, Francia, Gran Bretagna, Italia, Principato di Monaco, Olanda, Polonia, Portogallo, Svezia, Svizzera, Cecoslovacchia e Trieste che allora era territorio libero. L'invito fu esteso anche agli Stati Uniti, all'UNESCO e ad alcuni enti culturali come il centro italiano di studi radiofonici, che parteciparono in veste di osservatori. In quella stessa occasione fu redatto un regolamento e ufficialmente istituito il premio di stampo internazionale. Una delle prerogative del Prix Italia, ancora oggi in vigore nell'attuale statuto, fu costituita dal fatto che l'ammontare delle vincite era frutto del contributo che ogni emittente doveva versare ad ogni edizione presso il Segretariato Generale; organismo che fu istituito fin dagli albori. Un meccanismo democratico che consentiva alle stesse emittenti di assumere la responsabilit\u00e0 del proprio operato.\nAccoglienza.\nL'istituzione del Prix Italia fu di grande impatto mediatico, tanto che la notizia giunse sia alla stampa italiana che a quella straniera, coinvolgendo importanti giornalisti come Goffredo Bellonci, Vittorio Gorresio, Sandro De Feo, Ermanno Contini, Felice Chilanti. Anche il mondo degli artisti non rimase indifferente. Espressioni di consenso giunsero infatti da alcuni musicisti italiani dell'epoca quali Ildebrando Pizzetti e Luigi Dallapiccola, nonch\u00e9 da un artista eclettico, Alberto Savinio, molto noto all'estero e che si fece notare per le sue doti di pittore, scrittore e musicista.\nPartecipazioni e premi.\nNel corso delle varie edizioni hanno presentato i loro lavori artisti fra i pi\u00f9 noti in campo internazionale come Bertolt Brecht, Riccardo Bacchelli, Umberto Eco, Italo Calvino, Eduardo De Filippo, Fran\u00e7oise Sagan fra gli scrittori, Ermanno Olmi, Francesco Rosi, Krzysztof Zanussi, Sydney Pollack, Roberto Rossellini fra i registi, e Luciano Berio, Bruno Maderna, Flavio Emilio Scogna, Lorenzo Ferrero, Krzysztof Penderecki fra i compositori.\nHanno vinto premi personaggi internazionali come Ingmar Bergman, Harold Pinter, Daisy Lumini, Eug\u00e8ne Ionesco, Federico Fellini, Samuel Beckett, Ren\u00e9 Clair, Werner Herzog e molti altri."}
{"id": "2097669", "revid": "320578", "url": "https://it.wikipedia.org/wiki?curid=2097669", "title": "FC Saint Gallen", "text": ""}
{"id": "2097675", "revid": "300067", "url": "https://it.wikipedia.org/wiki?curid=2097675", "title": "NBA All-Star Weekend 1994", "text": "L'NBA All-Star Weekend 1994, svoltosi a Minneapolis, vide la vittoria finale della Eastern Conference sulla Western Conference per 127 a 118.\nScottie Pippen, dei Chicago Bulls, fu nominato MVP della partita. Isaiah Rider, dei Minnesota Timberwolves, si aggiudic\u00f2 l'NBA Slam Dunk Contest. Mark Price, dei Cleveland Cavaliers vinse per la seconda volta consecutiva l'NBA Three-point Shootout.\nIn questa edizione si svolse per la prima volta l'NBA Rookie Challenge, vinto dalla squadra denominata \"Sensations\" sui \"Phenoms\" per 74 a 68. MVP della partita fu Anfernee Hardaway degli Orlando Magic."}
{"id": "2097676", "revid": "33689", "url": "https://it.wikipedia.org/wiki?curid=2097676", "title": "Candido (disambigua)", "text": ""}
{"id": "2097678", "revid": "6923", "url": "https://it.wikipedia.org/wiki?curid=2097678", "title": "Tornei calcistici di guerra in Italia 1943-1945", "text": "Nelle stagioni sportive 1943-1944 e 1944-1945, il campionato italiano di calcio non venne disputato a causa della seconda guerra mondiale. Tuttavia il calcio non si ferm\u00f2 ed il campionato di Serie A venne sostituito da varie competizioni a livello locale, non tutte per\u00f2 ritenute ufficiali.\n1943-1944.\nTornei con squadre di Serie A, Serie B e Serie C:\nTornei con squadre di Serie B e Serie C:\n1944-1945.\nTornei con squadre di Serie A, Serie B e Serie C:"}
{"id": "2097680", "revid": "4711", "url": "https://it.wikipedia.org/wiki?curid=2097680", "title": "NBA All-Star Game 1994", "text": ""}
{"id": "2097683", "revid": "101175", "url": "https://it.wikipedia.org/wiki?curid=2097683", "title": "BMW Motorrad Motorsport", "text": ""}
{"id": "2097687", "revid": "767487", "url": "https://it.wikipedia.org/wiki?curid=2097687", "title": "Krunoslav Jur\u010di\u0107", "text": "Caratteristiche tecniche.\nEra un mediano di tanta quantit\u00e0 e poca qualit\u00e0, giocava davanti alla difesa sfruttando la sua stazza ed era un vero combattente. Era anche un buon colpitore di testa.\nCarriera.\nGiocatore.\nClub.\nNato a Ljubu\u0161ki, paese della Jugoslavia, oggi in nel sud-ovest della Bosnia ed Erzegovina al confine con la Croazia, inizi\u00f2 la sua carriera nel settore giovanile della .\nDal 1988 al 1991 milit\u00f2 in prima squadra, prima di passare, in cerca di maggiori opportunit\u00e0 di giocare, all'Inter Zapre\u0161i\u0107.\nNella prima stagione con l'Inter Zapre\u0161i\u0107 vinse il primo trofeo della sua carriera: la prima edizione della Coppa di Croazia. Nella seconda stagione non vinse nulla ma ha gioc\u00f2 di pi\u00f9, segnando anche alcuni gol importanti.\nLe sue prestazioni attirarono l'interesse dell'ambizioso Istria Pola, che lo ingaggi\u00f2 nel 1993.\nA Pola trov\u00f2 molto spazio ma i suoi risultati non furono buoni e il club sfior\u00f2 la retrocessione. Dopo due stagioni con l'Istria Pola emigr\u00f2 in Belgio per giocare nel Beveren.\nNella sua unica stagione a Beveren, Jur\u010di\u0107 si rivel\u00f2 uno dei migliori giocatori della squadra.\nIl 3 luglio 1995 esord\u00ec nelle competizioni UEFA nella partita di Coppa Intertoto vinta per 2-1 contro l'FK Etar. Il Beveren per\u00f2 concluse il campionato al penultimo posto e retrocesse in Division 2.\nNell'estate del 1996 ritorn\u00f2 alla Dinamo Zagabria, la sua prima squadra. A Zagabria trascorse gli anni migliori della sua carriera: vinse tre campionati consecutivi, dal 1996-1997 al 1998-1999,e due Coppe di Croazia. Gioc\u00f2 anche 5 partite in Coppa UEFA e 19 in Champions League.\nNel mercato invernale del 2000, dopo aver ben figurato anche ai Mondiali, venne seguito dalla e dal . A causa della richiesta economica troppo alta del club di Zagabria i calabresi rinunciarono all'acquisto mentre il Torino se lo aggiudic\u00f2 per circa due miliardi di lire.\nCos\u00ec Jur\u010di\u0107 lasci\u00f2 a stagione in corso la Dinamo, che avrebbe trionfato un'altra volta in campionato, e si trasfer\u00ec in Piemonte dove avrebbe dovuto sostituire Djibril Diawara. Il 16 gennaio firm\u00f2 un ricco contratto triennale e tre giorni dopo fu presentato ufficialmente alla stampa ed ai tifosi. Durante la presentazione il suo nuovo allenatore Emiliano Mondonico disse che il centrocampista croato avrebbe avuto un ruolo fondamentale nel modulo del Torino, Jur\u010di\u0107, che non conosceva l'italiano, dichiar\u00f2 di essere felice per il suo arrivo in quello che considerava il miglior campionato del mondo e spieg\u00f2 di aver rifiutato le offerte di due club spagnoli: il Real Oviedo e il Rayo Vallecano.\nEsord\u00ec in Serie A con la maglia granata numero 26 il 23 gennaio contro il e impression\u00f2 positivamente, tanto che il suo compagno di squadra Gianluigi Lentini lo paragon\u00f2 a Patrick Vieira.\nUna settimana dopo, contro il , non gioc\u00f2 altrettanto bene e concesse un calcio di rigore per un fallo ingenuo sul difensore Giuseppe Cardone. Continu\u00f2 a mostrare i suoi limiti nelle partite contro Inter e Cagliari, dimostrando di essere in difficolt\u00e0 soprattutto nei duelli contro \u00c1lvaro Recoba e Fabi\u00e1n O'Neill.\nMondonico allora schier\u00f2 il croato come esterno e come libero, e disput\u00f2 alcune buone partite, poi lo fece giocare come stopper e i risultati furono disastrosi.\nIl campionato termina con la retrocessione del Torino ma Jur\u010di\u0107 rimane in Piemonte e gioca alcune partite anche sotto la guida di Gigi Simoni. I risultati sono disastrosi e a fine settembre il Torino acquista Diego De Ascentis e ingaggia Giancarlo Camolese come allenatore. Camolese non schiera mai in campo Jur\u010di\u0107 che rimane ai margini della squadra e chiede con insistenza di essere ceduto nel mercato invernale.\nNell'estate del 2001 viene ceduto alla , sempre in Serie B, insieme a Fabio Tricarico in cambio di Simone Vergassola.\nL'allenatore dei genovesi, Gigi Cagni, decide di schierarlo in difesa ma quando viene esonerato il nuovo tecnico Gianfranco Bellotto lo lascia ai margini della squadra.\nLe poche occasioni che Jur\u010di\u0107 ha di giocare sono met\u00e0 della partita contro il Cittadella del 21 novembre, una presenza in Coppa Italia contro la Juventus e pochi minuti contro la Ternana.\nA fine stagione termina il prestito e scade il contratto che lo lega al Torino.\nJur\u010di\u0107 pu\u00f2 tornare in Croazia, allo Slaven Belupo. Con il club di Koprivnica gioca per due stagioni e riesce ad ottenere per due volte la salvezza.\nNel 2004 termina la carriera per intraprendere quella di allenatore. In Italia viene ricordato come un \"bidone\", nonostante i successi in patria e con la Nazionale.\nNazionale.\nL'8 giugno 1997, mentre milita con buoni risultati nella Dinamo Zagabria, viene convocato per la prima volta in Nazionale da Miroslav Blazevic per disputare la Kirin Cup.\nUn anno dopo viene incluso nella rosa della Nazionale per i Mondiali del 1998 in Francia, nel torneo gioca da titolare tre incontri, le partite contro Giappone e Romania e la vittoriosa finale per il terzo posto contro i Paesi Bassi.\nCon le sue ottime prestazioni aiuta la Croazia a vincere una storica medaglia di bronzo e attira su di s\u00e9 l'interesse di diversi club europei.\nIn seguito al suo trasferimento in Italia, a causa dei pessimi risultati, non viene preso molto in considerazione. Gioca la sua ultima partita in Nazionale il 2 settembre 2000, in una partita valida per le qualificazioni ai Mondiali pareggiata 1-1 contro il Belgio a Bruxelles.\nAllenatore.\nNel 2005 siede sulla panchina dell'Istria Pola, con cui raggiunge il settimo posto in campionato. Nella stessa stagione contribuisce alla rivelazione di Nikola Kalinic, uno dei migliori talenti del calcio croato.\nNel 2007 viene ingaggiato dallo Slaven Belupo, dove aveva militato da giocatore, e ragigunge un inaspettato secondo posto dietro la Dinamo Zagabria. Guida anche il club per la prima volta nella sua storia in Coppa UEFA ma viene eliminato dai turchi del Galatasaray al secondo turno.\nDopo quest'ottima stagione passa proprio alla Dinamo Zagabria. Conquista due titoli nazionali e una Coppa di Croazia ma viene esonerato nel maggio 2010.\nNel 2011 viene ingaggiato dalla Lokomotiva Zagreb prima di tornare alla Dinamo Zagabria in seguito all'addio di Vahid Halilhod\u017ei\u0107.\nNella stagione 2010-2011 porta di nuovo la squadra della capitale alla vittoria, sia in campionato che in Coppa di Croazia.\nRiesce a qualificarsi per la fase a gironi della UEFA Champions League in un girone che prevedeva anche l'Olympique Lione, l'Ajax e i nove volte campioni d'Europa del . Fa il suo esordio nella competizione nella gara casalinga contro il Real di Jos\u00e9 Mourinho venendo sconfitta per 0-1 con gol di \u00c1ngel Di Mar\u00eda. La squadra croata non riuscir\u00e0 a passare al turno seguente, concludendo in ultima posizione il girone."}
{"id": "2097688", "revid": "287204", "url": "https://it.wikipedia.org/wiki?curid=2097688", "title": "Krunoslav Jurcic", "text": ""}
{"id": "2097691", "revid": "378498", "url": "https://it.wikipedia.org/wiki?curid=2097691", "title": "Stemma delle Seychelles", "text": "Lo stemma della Repubblica delle Seychelles \u00e8 il simbolo araldico ufficiale del paese, adottato il 18 giugno 1996. La versione attuale \u00e8 per\u00f2 una leggera ristilizzazione dello stemma adottato il 27 maggio 1976.\nDescrizione.\nTale stemma \u00e8 composto da uno scudo su cui vi sono un inseriti un lembo di terra verde, un veliero ed un'isola; sul primo lembo di terra vi sono una palma da cocco, di una specie esistente soltanto sulle isole, ed una tartaruga, i simboli della fauna e della flora locale. Al di sopra dello scudo v'\u00e8 un elmo in argento, ornato da nastri bianchi blu e rossi, ed un uccello tropicale. Lo scudo \u00e8 sostenuto da due pescispada; al di sotto il motto nazionale \"Finis coronat opus\" (in latino \"La fine corona l'opera\").\nI simboli dello stemma furono scelti dal generale inglese Charles Gordon nel XIX secolo.\nStemmi storici.\nIl primo stemma delle Seychelles, disegnato da Charles George Gordon, fu adottato nel 1903, dopo la separazione dalle Mauritius. Questo emblema era composto da un disco contenente un'immagine della costa di Mah\u00e9 che raffigurava un cocco di mare sulla spiaggia assieme ad alcuni arbusti e a una tartaruga gigante. Nel disco era anche riportato un cartiglio narrante il motto \"Finis coronat opus\".\nIl secondo stemma, disegnato nel 1961 da Alec McEwen, era una versione ingrandita e dettagliata del primo emblema, sullo sfondo del quale furono aggiunti un'isola, a simboleggiare le altre 114 isole dell'arcipelago, e una goletta, a rappresentate il commercio tra di esse. Sono stati inoltre rimossi gli arbusti sulla costa principale, \u00e8 stata ingrandita la tartaruga ed \u00e8 stato aggiunto un bordo giallo contenente il nome del paese e il suo motto."}
{"id": "2097699", "revid": "921573", "url": "https://it.wikipedia.org/wiki?curid=2097699", "title": "Miles Millar", "text": "Ha lavorato a grandi successi di pubblico insieme al suo amico Alfred Gough, in particolare nel mondo della televisione, a \"Smallville\"."}
{"id": "2097701", "revid": "1305772", "url": "https://it.wikipedia.org/wiki?curid=2097701", "title": "Mega Man ZX", "text": "Mega Man ZX, conosciuto come in Giappone, \u00e8 un videogioco a piattaforme per Nintendo DS uscito nel 2006.\nTrama.\nI protagonisti della storia nel videogioco, sono Vent e Aile, due ragazzi orfani che lavorano entrambi per una piccola compagnia di spedizioni. In realt\u00e0 uno dei due ragazzi viene scelto all'inizio della partita, e le storie dei due, quasi identiche, non si incrociano mai. Un giorno il protagonista riceve il compito di consegnare un misterioso pacco, contenente qualcosa di molto prezioso; viene per\u00f2 attaccato da una schiera di galleon, umani che costruiscono i maverick, robot distruttori.\nQuando il pacco si rompe involontariamente, da esso fuoriesce un oggetto fluttuante e pensante, chiamato Biometallo. Questo si fonde con il protagonista, trasformandolo in \"Mega Man\", una sorta di essere superiore, in grado di sparare e muoversi a velocit\u00e0 molto elevate. Alleatosi poi con un gruppo di guardiani, combatter\u00e0 per salvare il mondo da Serpent, un uomo malvagio che cerca di compiere stragi di innocenti per alimentare un altro Biometallo, dotato di poteri insuperabili.\nBiometalli.\nI biometalli, sono pietre metalliche contenenti le anime di Zero, X, Leviathan, Fefnir, Harpuia, Phantom, Weil e Omega Zero. Le lettere segnano i dati di un megaman"}
{"id": "2097702", "revid": "3343", "url": "https://it.wikipedia.org/wiki?curid=2097702", "title": "La Brionne (Creuse)", "text": ""}
{"id": "2097708", "revid": "1955233", "url": "https://it.wikipedia.org/wiki?curid=2097708", "title": "Marco Franceschetti", "text": "Carriera.\nGiocatore.\nCresciuto nelle giovanili del , dopo aver militato nella categorie inferiori con , e , nel 1991 \u00e8 approdato al , con la quale ha ottenuto la promozione in Serie A, debuttandovi il 25 settembre 1994. Segna il suo primo gol in massima serie il 5 marzo 1995, al 17' del secondo tempo di Padova-, con un potente diagonale al volo. La partita termina poi 2-0, con seconda rete realizzata su calcio di rigore da Longhi.\nSuccessivamente \u00e8 passato alla , acquistato per 4 miliardi di lire, con cui ha disputato quattro stagioni in Serie A; in seguito ha giocato nel , nel e nella .\nAllenatore.\nHa ottenuto il patentino di Prima Categoria per poter allenare tra i professionisti. Nella stagione 2003-2004 ha fatto da secondo a Gregucci al .\nTrasferitosi nell'Alto Verbano, sul Lago Maggiore, ha aperto nel 2005 una scuola calcio a Maccagno, nel Varesotto dove abita, la \"FranceSport Maccagno\"."}
{"id": "2097732", "revid": "599013", "url": "https://it.wikipedia.org/wiki?curid=2097732", "title": "Cat\u00ea", "text": "Carriera.\nClub.\nDopo un lungo peregrinare fra prestigiose formazioni brasiliane (Gr\u00eamio, San Paolo e Cruzeiro), senza tuttavia mai riuscire ad imporsi da titolare, emigr\u00f2 in Cile nelle file dell'Universidad Cat\u00f3lica, dove si mise in luce come una mezzala fantasiosa e tecnica. Notato degli osservatori della , venne ingaggiato dalla formazione ligure nell'estate 1998. L'annata si concluse con la retrocessione in Serie B. In quella stagione disput\u00f2 15 incontri in Serie A realizzando solo una rete nel successo interno contro il ; inoltre mise a segno un gol nella gara d'andata del secondo turno della Coppa Intertoto 1998 contro gli slovacchi del Tauris Sobota.\nDopo aver disputato altre 2 partite in Serie B con la Sampdoria, nel 2000 fece ritorno in Brasile, nel prestigioso club carioca del Flamengo, ma nel 2001 si trasfer\u00ec negli Stati Uniti d'America, nelle file del New England Revolution dove disput\u00f2 un'ottima annata con 22 presenze e 8 reti nella Major League Soccer.\nIn seguito ha giocato per 15 de Novembro, Gr\u00eamio Esportivo Gl\u00f3ria, Uni\u00f3n Atl\u00e9tico Maracaibo, Club Deportivo Palestino, Clube do Remo, Clube Esportivo de Bento Gon\u00e7alves e Brusque Futebol Clube, con cui concluse la carriera agonistica nel 2008.\nNazionale.\nFu fra i protagonisti della vittoria del Brasile al .\nMorte.\nIl 27 dicembre 2011, all'et\u00e0 di 38 anni, \u00e8 morto in un incidente stradale che ha coinvolto la sua Fiat Uno e un autocarro dopo uno scontro frontale a Ip\u00ea nel Rio Grande do Sul"}
{"id": "2097733", "revid": "599013", "url": "https://it.wikipedia.org/wiki?curid=2097733", "title": "Cat\u00e8", "text": ""}
{"id": "2097735", "revid": "1788047", "url": "https://it.wikipedia.org/wiki?curid=2097735", "title": "Campionato nordamericano di pallavolo femminile 2001", "text": "Il XVII campionato nordamericano di pallavolo femminile si \u00e8 svolto dal 10 al 14 ottobre 2001 a Santo Domingo, nella Repubblica Dominicana. Al torneo hanno partecipato 6 squadre nazionali nordamericane e la vittoria finale \u00e8 andata per la terza volta agli Stati Uniti.\nPodio.\nCampione.\nStati Uniti(Terzo titolo)\nSecondo posto.\nCuba\nTerzo posto.\nRepubblica Dominicana"}
{"id": "2097737", "revid": "131358", "url": "https://it.wikipedia.org/wiki?curid=2097737", "title": "Marco Antonio Cat\u00e8", "text": ""}
{"id": "2097739", "revid": "131358", "url": "https://it.wikipedia.org/wiki?curid=2097739", "title": "Antonio Cat\u00e8", "text": ""}
{"id": "2097741", "revid": "466539", "url": "https://it.wikipedia.org/wiki?curid=2097741", "title": "Dirk Willems", "text": "Biografia.\nAnabattista olandese, usando una corda fatta di stracci annodati fu in grado di arrampicarsi fuori dalla prigione in cui era recluso, fuggendo sul fossato congelato. Una guardia not\u00f2 la sua fuga e si mise alla caccia del fuggitivo, che fu per\u00f2 in grado di attraversare il ghiaccio sottile di uno stagno ghiacciato, il Hondegat, grazie anche al peso reso leggero dalla prigionia. La guardia alle sue calcagna sfond\u00f2 invece il ghiaccio, cominciando a sprofondare. Willems torn\u00f2 allora indietro per salvare la vita al suo inseguitore, venendo cos\u00ec nuovamente catturato e successivamente martirizzato sul rogo il 16 maggio 1569. Willems divenne uno dei pi\u00f9 celebrati martiri anabattisti.\nOmaggi.\nUn dramma storico \u00e8 basato sulla sua vita: \"L'esodo di Dirk\", scritto nel 1990 da James Juhnke."}
{"id": "2097744", "revid": "1543377", "url": "https://it.wikipedia.org/wiki?curid=2097744", "title": "Geometria della forcella", "text": "La geometria della forcella \u00e8 l'insieme delle principali misure (lunghezze e angoli) che definiscono una particolare configurazione, dove questi parametri hanno una grande influenza sulla guidabilit\u00e0 di una bicicletta o motocicletta.\nInclinazione sterzo.\nDetermina l'inclinazione rispetto all'asse verticale (alcuni costruttori lo riferiscono in base all'asse orizzontale) ed \u00e8 importante per determinare l'avancorsa.\nQuesta misura pu\u00f2 essere variata con:\nOffset.\nQuesta misura (Offset positivo) quantifica lo spostamento anteriore (distanza) del centro della ruota rispetto all'asse formato dalla timoneria (asse di rotazione delle forcelle).\nQuesta misura \u00e8 importante per determinare/variare l'avancorsa.\nQuesta misura pu\u00f2 essere variata con:\nLunghezza e corsa.\nLa lunghezza di una forcella \u00e8 misurata dalla fine del punto di fissaggio alle piastre (o perno centrale nel caso questo sia tutt'uno con la forcella) al centro di fissaggio della ruota.\nLa corsa \u00e8 data dall'escursione della sospensione, dove maggiore sar\u00e0 l'escursione e maggiore sar\u00e0 la capacit\u00e0 filtrante della sospensione, dato che potr\u00e0 assorbire dislivelli/imperfezioni maggiori, ma ci sar\u00e0 una maggiore variazione dell'avancorsa.\nLa lunghezza nelle forcelle ammortizzate pu\u00f2 essere variata con:\nAvancorsa.\nDistanza espressa in millimetri tra la proiezione a terra della perpendicolare passante per il centro della ruota e l'asse di rotazione della forcella. Questo valore \u00e8 positivo quando l'asse di rotazione cade anteriormente alla perpendicolare della ruota, altrimenti il suo valore \u00e8 negativo.\nL'avancorsa si distingue dall'incidenza non solo perch\u00e9 misurata in millimetri e non in gradi, ma anche perch\u00e9 l'asse di rotazione della ruota non \u00e8 vincolato a passare per il centro della ruota stessa, mentre nel caso dell'incidenza deve forzatamente passare per il centro.\nUn indice di avancorsa elevato porta a una maggiore stabilit\u00e0 direzionale (facendo inclinare il mezzo da un lato lasciando la forcella libera, la moto/bicicletta tender\u00e0 a far ritornare la moto dritta) e minore sensibilit\u00e0 alle imperfezioni della strada/suolo, mentre un indice di avancorsa ridotto porta a effetti opposti, ma a una migliore maneggevolezza, precisione e scioltezza nell'inserimento in curva (maggiore velocit\u00e0 nel cambio di direzione).\nQuesto valore pu\u00f2 essere variato non solo con la variazione di \"Offset\" e \"l'inclinazione dello sterzo\", ma anche con:"}
{"id": "2097745", "revid": "1121956", "url": "https://it.wikipedia.org/wiki?curid=2097745", "title": "Landing Platform Helicopter", "text": "Landing Platform Helicopter (LPH) \u00e8 l'hull classification symbol della US Navy per designare una tipologia di navi di assalto anfibio elicotteristiche. Ai sensi del documento STANAG (NATO Standardization Agreement ) per la segnalazione delle navi, LPH \u00e8 definito come \"grande portaelicotteri\" per il trasporto e il dispiegamento di circa 1.800 truppe d'assalto utilizzando i propri aerei, ma per i quali l'uso di mezzi da sbarco \"non \u00e8 una funzione principale\". Si tratta di navi progettate per supportare le operazioni di sbarco anfibio attraverso l'uso di elicotteri. Oggi si tende a progettare e costruire navi polivalenti come le LHA e LHD a discapito delle LHP. \nLa denominazione esatta utilizzata dalla US Navy \u00e8 \"LPH : AMPHIBIOUS ASSAULT SHIP (HELICOPTER)\"; la Royal Navy utilizzava invece la denominazione \"Commando Carrier\".\nLa sigla LPH fu usata dalla e da cinque navi convertite delle classi , e . \nDopo il loro ritiro dal servizio, questo tipo di navi \u00e8 stato sostituito nella US Navy da unit\u00e0 del tipo Landing Helicopter Assault (LHA) ed Landing Helicopter Dock (LHD)."}
{"id": "2097747", "revid": "121923483", "url": "https://it.wikipedia.org/wiki?curid=2097747", "title": "Wildstrubel", "text": "Il Wildstrubel (3.243\u00a0) \u00e8 una montagna delle Alpi Bernesi. Si trova a cavallo tra il Canton Vallese ed il Canton Berna.\nDescrizione.\nIl Wildstrubel \u00e8 formato da tre distinte vette tutte di altezza simile:\nQueste tre vette formano una cresta lunga 3,5\u00a0km. Il monte ospita il ghiacciaio della Plaine Morte.\nA nord e a ovest i pendii del Wildstrubel sono ripidi e si affacciano rispettivamente sulle localit\u00e0 turistiche di Lenk e Adelboden; lungo il versante sud-est si estende il ghiacciaio del Wildstrubel da L\u00e4mmerenalp a Daubensee. \nSul versante meridionale si estende il ghiacciaio della Plaine Morte.\nLa cima che si staglia a nord-est del Lenkerstrubel \u00e8 il Ammertenhorn (2.666 m.).\nL'intero massiccio del Wildstrubel \u00e8 una zona carsica con significativi sbocchi visibili. Due sorgenti importanti e spettacolari scaturiscono dai piedi del massiccio: la sorgente del Simme dalle Siebenbrunnen (\"Sette Fontane\"), in localit\u00e0 Retzliberg sopra Lenk e la Li\u00e8ne sul Rawilstausee nel Vallese da una sorgente che sgorga direttamente da una parete di roccia verticale."}
{"id": "2097749", "revid": "6923", "url": "https://it.wikipedia.org/wiki?curid=2097749", "title": "FIA European Hillclimb Championship", "text": ""}
{"id": "2097751", "revid": "1573940", "url": "https://it.wikipedia.org/wiki?curid=2097751", "title": "Andrzej Kijowski", "text": "Biografia.\nCombatt\u00e9 la censura nel proprio paese, in particolare con una lettera di protesta negli anni 1960, letta durante una rappresentazione al Teatro Nazionale di Varsavia. Dal 1967 al 1968 fu direttore della fondazione a favore del Teatro drammatico, dalla quale fu poi costretto a dimettersi per la suddetta lettera.\nPur non nutrendo simpatie per il Comunismo in Polonia, non lo condann\u00f2 mai ufficialmente: tuttavia l'attiva collaborazione con il movimento nazionalista Polskie Porozumienie Niepodleg\u0142o\u015bciowe (PPN) gli cost\u00f2 la prigionia nel 1982, a causa della legge marziale del 1981.\nHa collaborato soprattutto per le riviste \"Przegl\u0105d Kulturalny\", \"Tygodnik Powszechny\" e per il mensile \"Tw\u00f3rczo\u015b\u0107\", di cui fu anche redattore.\nIn seguito alla sua morte, nel 1985 fu creato un premio letterario in suo onore: il Premio Andrzej Kijowski.\nIl figlio Andrzej Tadeusz Kijowski, nato il 15 giugno 1954, \u00e8 un noto critico letterario, poeta e scrittore."}
{"id": "2097752", "revid": "339392", "url": "https://it.wikipedia.org/wiki?curid=2097752", "title": "Mustela macrodon", "text": ""}
{"id": "2097761", "revid": "1100311", "url": "https://it.wikipedia.org/wiki?curid=2097761", "title": "Club Deportivo Lara", "text": "L'Asociaci\u00f3n Civil Deportivo Lara, nota anche come ACD Lara, \u00e8 una societ\u00e0 calcistica di Cabudare, Venezuela. Milita nella Primera Divisi\u00f3n Venezolana, la massima divisione del campionato nazionale.\n\"1\u00aa divisa\": maglietta rossa e nera, pantaloncini neri e calzettoni neri.\n\"2\u00aa divisa\": maglietta, pantaloncini e calzettoni bianchi"}
{"id": "2097763", "revid": "599013", "url": "https://it.wikipedia.org/wiki?curid=2097763", "title": "Carl Herrera", "text": ""}
{"id": "2097767", "revid": "1318658", "url": "https://it.wikipedia.org/wiki?curid=2097767", "title": "Raoul Rigault", "text": "Biografia.\nFiglio di un consigliere della prefettura della Senna, Raoul Rigault frequent\u00f2 il Politecnico, ma verso il 1865 cominci\u00f2 a interessarsi pi\u00f9 al movimento rivoluzionario blanquista che agli studi, con l'intento di svolgere opera di collegamento tra i lavoratori e gli studenti.\nNel dicembre del 1868 il lancio del suo giornale \"Le D\u00e9mocrite\", in cui si dichiarava un ateo che aveva \u00abla fede nell'umanit\u00e0\u00bb, gli valse tre mesi di carcere dalla giustizia bonapartista, e sub\u00ec successivamente una decina di arresti, tra i quali uno per aver partecipato alla manifestazione in occasione dei funerali di Victor Noir, e un altro, per aver scritto l'opuscolo \"Le grand Combat\".\nCondannato il 13 luglio 1870 a quattro mesi di carcere, fu liberato alla rivoluzione del 4 settembre 1870 e nominato commissario capo della polizia politica dal nuovo prefetto Antonin Dubost, suo amico. S'impegn\u00f2 attivamente nel movimento rivoluzionario, partecipando alle rivolte contro il governo di difesa nazionale il 31 ottobre 1870, durante la quale occup\u00f2 la prefettura, e il 22 gennaio 1871. Alla costituzione della Comune, il 20 marzo venne messo a capo della prefettura di polizia. Il 26 marzo venne eletto al Consiglio della Comune dal VII \"arrondissement\" di Parigi e fu tra i membri della Commissione sicurezza, ordinando l'arresto di ostaggi, tra i quali Georges Darboy, arcivescovo di Parigi, per rappresaglia contro i massacri perpetrati dai soldati di Thiers.\nIl suo acceso anti-clericalismo provoc\u00f2 la sua destituzione, il 24 aprile, dalla prefettura, compensata con la nomina, il 26 aprile, a procuratore della Comune, incaricato delle indagini sui crimini di guerra commessi dall'esercito di Versailles. Il 30 aprile vot\u00f2 a favore della costituzione del Comitato di salute pubblica, e il 23 aprile ordin\u00f2 la fucilazione di Gustave Chaudey, il responsabile della repressione della manifestazione del 22 gennaio.\nDurante la \"Settimana di sangue\" combatt\u00e9, in divisa di ufficiale, sulle barricate del Quartiere latino. Il 24 maggio fu arrestato da un gruppo di soldati di Versailles. L'ufficiale che li comandava gli ordin\u00f2, pistola alla tempia, d'inneggiare all'esercito di Versailles, e lui replic\u00f2 \u00ab Viva la Comune! Abbasso gli assassini! \u00bb, cadendo con la testa fracassata. Il suo cadavere, spogliato dai soldati degli oggetti di valore e delle scarpe, giacque abbandonato per tutto il giorno sul marciapiede di rue Gay-Lussac."}
{"id": "2097768", "revid": "1318658", "url": "https://it.wikipedia.org/wiki?curid=2097768", "title": "Andrzej Tadeusz Kijowski", "text": ""}
{"id": "2097772", "revid": "1873017", "url": "https://it.wikipedia.org/wiki?curid=2097772", "title": "Ponte di Manhattan", "text": "Il ponte di Manhattan (in inglese Manhattan Bridge) \u00e8 un ponte sospeso che attraversa l'East River, a New York, collegando Lower Manhattan (Canal Street) con Brooklyn (Flatbush Avenue). La campata maggiore misura 451 m, con i cavi di sospensione lunghi 983 m. La lunghezza totale della struttura \u00e8 di 2.089 m.\n\u00c8 stato l'ultimo dei tre ponti sospesi costruiti sull'East River dopo il ponte di Brooklyn e il ponte di Williamsburg.\nAperto al pubblico il 31 dicembre 1909, verr\u00e0 completato nel 1912. \u00c8 stato progettato dall'ingegnere Leon Moisseiff, che pi\u00f9 tardi progett\u00f2 anche il Ponte di Tacoma.\nIl ponte \u00e8 strutturato su due livelli: sul superiore vi sono 4 corsie stradali (2 per ogni senso di marcia), sull'inferiore vi sono tre corsie stradali (tutte in direzione di Manhattan), 4 binari della metropolitana, una corsia pedonale e una corsia ciclabile. \nQuesto ponte compare anche nel poster del film C'era una volta in America, ripreso da Washington Street."}
{"id": "2097776", "revid": "767487", "url": "https://it.wikipedia.org/wiki?curid=2097776", "title": "Yanbu\u02bf", "text": "Yanbu\u02bf () o Yanbu\u02bf al-Ba\u1e25r \u00e8 una citt\u00e0 saudita situata sul mar Rosso. \u00c8 ritenuta, per la sua grande raffineria, simbolo della potenza dell'industria petrolchimica dell'Arabia Saudita. \nLe attivit\u00e0 industriali di questa citt\u00e0, che si situa a 460 miglia marine a Sud del Canale di Suez, si estendono sui chilometri di costa, e per una profondit\u00e0 terrena di 7 km. Con Jubail, Yanbu\u02bf al-Ba\u1e25r costituisce il punto-cardine del Piano d'industrializzazione saudita.\nLa popolazione \u00e8 di 188.430 abitanti (censimento 2004). Un gran numero di residenti \u00e8 composto da immigrati, principalmente dall'Asia, anche se ce ne sono molti provenienti dal Medio Oriente e dall'Europa.\nStoria.\nLa storia di Yanbu\u02bf inizia 2500 anni fa, quando era un punto di sosta per le rotte di spezie ed incenso dallo Yemen all'Egitto."}
{"id": "2097778", "revid": "729019", "url": "https://it.wikipedia.org/wiki?curid=2097778", "title": "Michail Vasil'evi\u010d Frunze", "text": "Fu un leader bolscevico durante e subito dopo la Rivoluzione Russa del 1917.\nBiografia.\nFrunze nacque nel 1885 nella citt\u00e0 che all'epoca era chiamata Pi\u0161pek, piccola citt\u00e0 di presidio dell'Impero Russo, nella parte kirghiza del Turkestan russo. Era figlio di un medico specialista romeno di moglie russa. Cominci\u00f2 i suoi studi a Vernyj (oggi Almaty), e nel 1904 si iscrisse all'Universit\u00e0 politecnica di San Pietroburgo.\nAl Secondo Congresso del Partito Operaio Socialdemocratico Russo, tenuto a Londra nel 1903, ebbe luogo la scissione ideologica fra Lenin e Julij Martov, i due principali capi del partito, riguardo alle tattiche del partito (Martov suggeriva un grande partito di attivisti, mentre Lenin proponeva un piccolo gruppo di rivoluzionari professionisti, con un largo seguito di simpatizzanti). Frunze si alline\u00f2 con la minoranza dissidente dei bolscevichi, contro i menscevichi di Martov. Due anni dopo il Secondo Congresso, Frunze fu un importante esponente nella Rivoluzione del 1905, a capo dei lavoratori tessili in sciopero a \u0160uja e Ivanovo. Fu proprio a Ivanovo che, convincendo gli scioperanti a costituire un comitato permanente, diede vita al primo soviet di Russia. In seguito al disastroso epilogo del movimento, Frunze venne arrestato e condannato a morte, ma fu successivamente graziato e la sentenza convertita in ergastolo ai lavori forzati. Dopo dieci anni nelle prigioni siberiane, Frunze fugg\u00ec a \u010cita, dove divent\u00f2 editore del settimanale bolscevico denominato \"Zabajkal'skoe Obozrenie (\u0417\u0430\u0431\u0430\u0439\u043a\u0430\u043b\u044c\u0441\u043a\u043e\u0435 \u043e\u0431\u043e\u0437\u0440\u0435\u043d\u0438\u0435)\".\nNel corso della Rivoluzione di Febbraio, Frunze fu a capo della milizia civile a Minsk, prima di essere eletto presidente del Soviet della Bielorussia. Si rec\u00f2 poi a Mosca, dove fu a capo delle Guardie Rosse in occasione dell'occupazione del Cremlino nell'ottobre del 1917.\nDopo la presa del potere dell'ottobre, nel 1918 Frunze divenne Commissario Militare per la Provincia di Voznesensk. Nei primi tempi della Guerra Civile Russa, venne nominato capo del Gruppo di Armate Meridionale. Dopo aver sconfitto l'ammiraglio Kol\u010dak e l'Armata Bianca a Omsk, Lev Trockij (capo dell'Armata Rossa) gli diede il comando completo del Fronte Orientale. Frunze in tale veste si occup\u00f2 di liberare il nativo Turkestan dagli insorti Basmachi e dalle truppe Bianche. Cattur\u00f2 Khiva in febbraio e Bukhara in settembre, instaurando la Repubblica Popolare del Khorezm al posto del Khanato di Khiva e dell'Emirato di Bukhara. Nel novembre del 1920, Frunze riprese la Crimea, e riusc\u00ec a spingere il generale bianco Vrangel' e le sue truppe fuori dalla Russia. Guid\u00f2 anche la sconfitta del movimento anarchico di Nestor Machno in Ucraina, ed il movimento nazionalista di Symon Petliura. In un'altra azione militare riusc\u00ec anche a liberare la Valle di Fergana, che era occupata dai controrivoluzionari.\nNel 1921 venne eletto nel Comitato Centrale del Partito Comunista dell'Unione Sovietica, e nel gennaio del 1925 divenne Presidente del Consiglio Militare Rivoluzionario. Forte sostenitore di Zinov'ev, Frunze per questo entr\u00f2 in contrasto con Stalin, uno dei principali rivali di Zinov'ev. Una volta diventato Commissario del popolo alla Guerra, Frunze fu l'artefice dell'introduzione del servizio di leva obbligatorio anche in tempo di pace.\nMor\u00ec per avvelenamento da cloroformio nel corso di un'operazione allo stomaco il 31 ottobre 1925. Venne sepolto nella necropoli delle mura del Cremlino di Mosca. L'ultimo periodo della vita di Frunze fu alla base del racconto di Boris Pil'njak \"Storia della luna che non fu spenta\"."}
{"id": "2097781", "revid": "2210568", "url": "https://it.wikipedia.org/wiki?curid=2097781", "title": "Coglione", "text": "Coglione \u00e8 un'accezione popolare di una parte anatomica maschile, il testicolo.\nIl termine \u00e8 anche utilizzato in senso dispregiativo ed \u00e8 entrato da tempo nel turpiloquio corrente con il significato di \"persona inetta, poco avveduta, che non prevede le conseguenze dei propri atti per insufficiente intelligenza\"; tuttavia, mantiene caratteristiche di innegabile volgarit\u00e0. Viene frequentemente adoperato per individuare e prendere a male parole qualcuno facendo riferimento a un attributo sessuale al fine di evidenziare la sprovvedutezza, dabbenaggine o stupidit\u00e0 della persona destinataria dell'ingiuria; vedi anche minchione (ad esempio, nei \"Malavoglia\" di Giovanni Verga, padron 'Ntoni viene giudicato \"minchione\" dalla comunit\u00e0 perch\u00e9 incapace di perseguire i propri interessi).\nAl plurale, sempre con tinte di volgarit\u00e0 ma questa volta in senso tutt'altro che dispregiativo, viene usato in varie espressioni colorite, quali \"avere i coglioni\" (o anche \"avere le palle\" o gli \"attributi\") per indicare una persona particolarmente capace e degna di ammirazione (uomo o anche donna, per un'impropria ma suggestiva forma di estensione). \nLo stemma della famiglia del condottiero italiano Bartolomeo Colleoni (1395-1475) (chiamato in passato anche Bartolomeo Coglione) conteneva tre paia di testicoli.\nEtimologia.\nL'etimo certo della parola \u00e8 il latino classico \"c\u014dleus\" dal quale deriva \"c\u014dle\u014d\", \"-\u014dnis\", passato attraverso una forma volgare \"c\u016bli\u014d\", \"-\u014dnis\" (nelle glosse) o (non attestata) *\"coljo\", -\"onis\". Da questa la parola italiana nonch\u00e9 il provenzale \"colhos\", l'antico francese \"coyon\" (in francese moderno \"couillon\") e lo spagnolo \"coj\u00f3n\".\nIl Pianigiani ipotizz\u00f2 che \"c\u014dleus\" derivasse dal greco antico \u03ba\u03bf\u03bb\u03b5\u03cc\u03c2 \"kole\u00f3s\" che aveva il significato di \"guscio\", \"fodero\", \"sacchetto\" ed era l'epiteto sia di scroto che di vagina. Il significato si sarebbe quindi evoluto progressivamente da vagina a \"borsa dei testicoli\" (lo scroto, quindi, e non gli stessi didimi). L'ipotesi comunque non \u00e8 accettata n\u00e9 da Antoine Meillet e da Alfred Ernout, n\u00e9 da Giacomo Devoto, n\u00e9 tanto meno da Carlo Battisti e Giovanni Alessio.\nSignificativamente, nelle lingue locali e nei dialetti d\u2019Italia, le forme pi\u00f9 diffuse sono \"cojjone\" (in romanesco) e \"cojon\" (ad esempio in milanese, in veneto e in emiliano, con leggere differenze).\nIn alcuni slang, negli Stati Uniti, si \u00e8 diffuso l'uso del termine \"cojones\", derivato dalla lingua spagnola, per indicare una persona coraggiosa o dall'atteggiamento particolarmente spavaldo. Equivale all'italiano \"avere i coglioni\" o \"avere gli attributi\".\nGesto scaramantico.\nL'espressione \"toccarsi i coglioni\" indica invece un diffuso gesto scaramantico che la Corte di cassazione, nella sentenza 8389 del 25 febbraio 2008, ha definito \u00abun atto contrario al decoro e alla decenza pubblica\u00bb, configurante pertanto un illecito penale. Infatti, secondo la Corte, \u00abil palpeggiamento dei genitali davanti ad altri soggetti, in quanto manifestazione di mancanza di costumatezza ed educazione, deve considerarsi atto contrario alla pubblica decenza, concetto comprensivo di quel complesso di regole comportamentali etico-sociali che impongono a ciascuno di astenersi da condotte potenzialmente offensive del sentimento collettivo della compostezza del decoro, generanti disagio, disgusto e disapprovazione nell'uomo medio\u00bb. La Corte sottolinea che il reato \u00e8 contemplato anche \u00abse il fine del gesto \u00e8 apotropaico\u00bb.\nGastronomia.\nI testicoli ovini, bovini e di altri animali sono da tempo una specialit\u00e0 culinaria in varie parti del mondo: basti pensare alle cosiddette \"Rocky Mountain oysters\" o \"prairie oysters\" (letteralmente \"ostriche delle Montagne Rocciose\" o \"ostriche di prateria\") nordamericane, testicoli taurini fritti serviti come antipasto. Non \u00e8 invece una preparazione culinaria a base di testicoli la mortadella di Campotosto, anche detta \"coglione di mulo\", salume tipico abruzzese che deve quest'ultimo nome soltanto alla forma dell'insaccato.\nAccezioni letterarie.\nIl termine si presenta spesso in letteratura, popolare e non, in molteplici accezioni.\nSinonimo di \"testicoli\".\nIn questa accezione coglioni viene usato come termine non decoroso e parte anatomica che offende il pudore, e di conseguenza come offesa indecorosa.\nNei sonetti di Giuseppe Gioachino Belli, in particolare il sonetto 107, \"Li penzieri libberi\", composto il 21 settembre 1831, \u00e8 interamente dedicato ad una raccolta scanzonata di sinonimi di quella che, ancora oggi, \u00e8 una delle espressioni pi\u00f9 scurrili del dialetto romanesco. L'autore dichiara di voler imitare il sonetto milanese del Porta, suo contemporaneo: \"Ricchezz del Vocabolari milanes\". Il titolo del sonetto \u00e8 dedicato a quello che viene definito un \"libercolettaccio\", pubblicato sotto il titolo di \"Pensieri liberi\", di cui sarebbe autore un avvocato, tale Luigi Cecconi, il cui cognome Belli dichiara di voler considerare come l'ennesimo sinonimo del termine scurrile.\nNote dell'autore\nNel complesso, il sonetto precede, per struttura ed ispirazione, altri sonetti pi\u00f9 famosi come \"La madre de le Sante\" e l'analogo \"Er padre de li santi\", datati entrambi 6 dicembre 1832.\nSinonimo di \"sciocco\".\nL'apparenza nell'immaginario collettivo dei testicoli, che restano appesi o addirittura penzolanti e vengono sballottati in balia dei movimenti del corpo, porta per traslazione metaforica al sinonimo di persona inerme, inetta o sciocca.\nUna delle prime volte (se non la prima) in cui compare il termine usato con questo significato \u00e8 nella Cicceide (1688 circa), dove il protagonista, \"Don Ciccio\", viene definito continuamente un \"coglione\". Bartolomeo Colleoni (1395-1475) era chiamato in precedenza \"Bartolomeo Coglione\", il che dimostra che al tempo non aveva (o perlomeno non sempre e non dappertutto) lo stesso significato e uso odierno.\nNe \"La ninna-nanna de la guerra\", poesia di Trilussa dell'ottobre 1914, l'autore esprime la propria amarezza per la grande guerra ma anche un violento sarcasmo contro i governi europei, accusati di fomentare inutili conflitti ai meri fini di ciniche speculazioni finanziarie.\nCelebri i versi finali in cui Trilussa spiega che, alla fine della guerra, i governi europei torneranno \u00abboni amichi come prima\u00bb e gli unici ad aver pagato il conto saranno i superstiti del \u00abpopolo cojone\u00bb.\nNei sonetti di Giuseppe Gioachino Belli, il termine viene spesso utilizzato con il significato di \"sciocco\", persona poco accorta, ingenua. Nel sonetto 56, \"Li conzijji de mamma\", una madre spiega alla figlia come una donna pu\u00f2 e deve trarre profitto prestando particolari servizi a ricchi gentiluomini:\nD'altronde, conclude la madre premurosa, \u00abchi nun z'ajjuta, fijja mia, s'affoga\u00bb, variante del pi\u00f9 noto proverbio \u00ab\"\"\u00bb. Nel sonetto 128, \"\u00c8 tardi\", con lo stesso significato ed in un contesto del tutto simile, l'autore si rivolge ad una giovinetta con le parole \u00abNun zai, cojjona, / che nun l'ajjuta Iddio chi nun s'ajjuta?\u00bb.\nNel sonetto 79, \"La protennente\", l'autore si rivolge ad una donna di poco conto e scarsa bellezza che si atteggia a gentildonna, con l'espressione triviale \u00abCi\u00e0i pijjato davero pe ccojjoni?\u00bb nel significato ancor oggi assai diffuso: \u00abci hai preso davvero per degli sciocchi?\u00bb.\nIl verbo \"cojjonare\" significa generalmente \"prendere per coglione\", cio\u00e8 \"prendere in giro\" oppure anche \"parlare a vanvera\": in entrambi i sensi \u00e8 ad esempio usato nel sonetto 799, \"La Stramutazione\":\nche potrebbe tradursi come\nSimilmente, il sostantivo \"cojjoneria\" significa \"sciocchezza\". Ad esempio nel sonetto n. 814, \"La scrupolosa\", si parla di una ragazza che si fa scrupoli ad avere rapporti sessuali con un tale per via di una lontana parentela (mentre non ha altrettanti scrupoli a farsi \"fischiare\" da un sacerdote di sua conoscenza). Ma, secondo lo spasimante \u00abCristo [...] a ste cojjonerie manco sce penza\u00bb, cio\u00e8 Cristo non si occupa certo di queste cose di poco conto.\nSinonimo di \"nient'affatto!\".\nLa costruzione \"un par di coglioni!\", analoga alla costruzione \"un par di palle!\", \u00e8 la contrazione di \"neanche per un par de balle\" o \"manco per un par di coglioni\" a significare un fatto o azione che supera per importanza persino i testicoli e perci\u00f2 sinonimo di \"per niente al mondo!\".\nNell'emiliano di Guccini, in particolare nella canzone in dialetto bolognese, \"La fiera di San Lazzaro\", Francesco Guccini, un giovane ed una giovane si appartano per una fugace relazione sessuale. Vengono per\u00f2 scoperti da \"\u00ab'na br\u00f3tta v'ciazza\u00bb\", cio\u00e8 una \"\"\"laida vecchiaccia\", e i giovani provano a difendersi sostenendo che stessero \"giocando al gioco della merla\". La donna allora esclama:\ndove in questo caso \u00abi mi quaj\u00f2n!\u00bb ha il significato di \"nient'affatto!\" (schematizzazione di \"neanche per i miei coglioni\").\nNei sonetti di Giuseppe Gioachino Belli, in particolare il sonetto 209, \"Lo Stato der Papa\", l'autore, immedesimatosi nel pensiero di un ecclesiastico, discute della possibilit\u00e0 che il papato possa spogliarsi del cosiddetto \"potere temporale\" e, protestando per l'assurdit\u00e0 dell'ipotesi, negando che il papa possa mai cedere sul punto in questione, esclama con veemenza, scandalizzato: \u00abCede un par de cojjoni!\u00bb, ovvero \"no, il papa non cede affatto! Per nulla al mondo!\".\nSinonimo di \"certo!\".\nTuttavia, come esclamazione, il termine viene assai spesso usato nel senso opposto, come significato di \"certo! Come no!\". Ad esempio nei sonetti di Giuseppe Gioachino Belli in particolare il sonetto 1150, \"Er Cardinale de pasto\", nel descrivere l'appetito di un cardinale, l'autore esclama:\nin cui l'esclamazione ha il significato di \"Certo! Per la miseria se non \u00e8 cos\u00ec!\"\nSimilmente nel sonetto 2043, \"Er pane per antri denti\", il poeta, riferendosi ad una giovinetta di notevole bellezza, in cerca di marito e che, quindi, \u00e8 irraggiungibile per chi non sia in grado di offrirle una dignitosa posizione sociale, esclama \"\u00ab\"Pe ppiascemme, cojjoni si mme piasce!\"\u00bb\", cio\u00e8 \"\u00ab\"Per piacermi, certo che mi piace!\u00bb, purtroppo \u00e8 \"pane per altri denti\", ovvero \"non me la posso permettere\".\nSinonimo di \"molestare\".\nNella fisiologia maschile i testicoli sono una parte esposta, vulnerabile e delicata, molto sensibile; per questo motivo colpire i testicoli di qualcuno o addirittura metaforicamente \"rompere\" i testicoli di qualcuno, pu\u00f2 essere una molestia molto fastidiosa e dolorosa.\nLa locuzione \"rompere i coglioni\" significa \"dar fastidio\", \"infastidire\"; al sostantivo, colui che \"rompe i coglioni\" \u00e8 detto \"rompicoglioni\". Cos\u00ec si intitola il sonetto 398, \"Er rompicojjoni\", in cui l'autore promette di impiegare \"una buona parolaccia\" per ingiuriare un tale che ha preso l'abitudine di \"scocciargli\" o di \"squagliargli\" i testicoli.\nNei sonetti di Giuseppe Gioachino Belli in particolare il sonetto 545, \"L'uffisci\", un pover uomo viene afflitto dalla burocrazia che non fa che rimandare all'indomani ogni pratica, a meno che non si sia disposti ad elargire mazzette. Frustrato, sbotta: \u00abCredi, si cce s\u00f2 ssanti in Paradiso / j'ho rrotto li cojjoni uno per uno\u00bb, ovvero \u00abli ho infastiditi tutti con le mie preghiere insistenti (e forse anche con le mie bestemmie)\u00bb.\nNel sonetto 873, \"Che or'\u00e8?\", un marito, evidentemente seccato, risponde alla moglie: \u00ab\u00c8 ll'ora de nun rompe li cojjoni\u00bb.\nSinonimo di \"allontanare\".\nCome sinonimo in questa accezione ad esempio nelle espressioni \"via dai coglioni o fuori dai coglioni\", significa allontanare qualcuno o qualcosa dalla propria vicinanza, ovvero dalle proprie parti pi\u00f9 intime che, per una persona di sesso maschile, equivale ad allontanare dai propri testicoli.\nNei sonetti di Giuseppe Gioachino Belli in particolare il sonetto 1601, \"Bbone nove\", il poeta fa uso di un'espressione ancora largamente utilizzata in italiano moderno:\n\"Levarsi, togliersi qualcosa fuori dai coglioni\" \u00e8 sinonimo di \"allontanare un fastidio dai testicoli\", ovvero \"liberarsi da/di qualcosa di fastidioso\".\nVicino a questo significato c'\u00e8 \"Portare via i coglioni\", cio\u00e8 salvare o preservare le parti intime da una situazione potenzialmente negativa, allontanandosene senza indugio.\nSinonimo di \"non poterne pi\u00f9\".\nLa condizione psicofisica maschile nella perdurante astinenza sessuale, porta ad una saturazione di materiale seminale nei testicoli provocando una fastidiosissima sensazione di gonfiore, pesantezza ed insofferenza alla situazione; per questo l'accezione \u00e8 sinonimo di \"insostenibile\".\nIl di Carlo Porta si intitola significativamente \u00abSura Peppina, n'hoo pien i cojon\u00bb che sta per \"Signora Peppina, ne ho pieni i coglioni\" e documenta un uso tuttora molto frequente nel linguaggio comune. \"Averne pieni i coglioni\" significa infatti \"non poterne pi\u00f9, essere estremamente infastiditi, seccati\".\nNel sonetto \"I paroll d'on lenguagg, car sur Gorell\" (\"Le parole di un linguaggio, caro signor Gorelli\") del 1812, il Porta spiega che qualsiasi linguaggio pu\u00f2 essere bello o brutto a seconda della maestria, l'intelligenza, la cultura di chi lo usa e conclude insultando l'interlocutore, colpevole di parlare in modo pessimo il bel dialetto senese."}
{"id": "2097783", "revid": "253269", "url": "https://it.wikipedia.org/wiki?curid=2097783", "title": "Gary Graham", "text": "\u00c8 conosciuto soprattutto per il suo ruolo da protagonista nella serie televisiva \"Alien Nation\" (1989-1990), in cui interpreta il Detective Matt Sikes.\nBiografia.\nHa interpretato pi\u00f9 di 300 ruoli in serie televisive, tra le quali \"Star Trek Enterprise\", e ha partecipato a pi\u00f9 di 30 film, tra cui \"Il ribelle\" (1983), \"Gli ultimi guerrieri\" (1989), \"Robot Jox\" (1990) e \"Siren\" (2006)."}
{"id": "2097785", "revid": "1856513", "url": "https://it.wikipedia.org/wiki?curid=2097785", "title": "Bangkok Airways", "text": "Bangkok Airways Company Limited \u00e8 una compagnia aerea regionale thailandese. Opera in Thailandia, Cambogia, Cina, Hong Kong, India, Laos, Malesia, Maldive, Birmania, Singapore e Vietnam. L'aeroporto principale \u00e8 il Suvarnabhumi Airport.\nStoria.\nLa compagnia fu fondata nel 1968 con il nome di Sahakol Air, e forniva servizi di taxi-aerei sotto contratto dalla Overseas International Construction Company (OICC), una societ\u00e0 di costruzioni americana, dalla United States Operations Mission (USOM) e da un certo numero di altre organizzazioni impegnate nell'estrazione del petrolio e gas naturale nella zona del Golfo di Thailandia.\nI servizi pubblici sono iniziati nel 1986, diventando la prima compagnia aerea nazionale privata della Thailandia. Nel 1989 \u00e8 stata rinominata Bangkok Airways. La compagnia appartiene a Prasert Prasarttong-Osoth, un miliardario thailandese proprietario anche del Bangkok Dusit Medical Services, la societ\u00e0 pi\u00f9 grande di assistenza sanitaria in Thailandia. Sono presenti attualmente 1.903 dipendenti, e la compagnia possiede anche un'altra compagnia aerea sussidiaria, la Siem Reap Airways.\nFu costruito il primo aeroporto a Ko Samui, aperto nell'aprile del 1989, che forniva voli diretti tra l'isola e Chiang Mai, Hong Kong, Krabi, Pattaya, Phuket e Singapore. La compagnia ha aperto il secondo aeroporto nella provincia di Sukhotai nel 1996. Un terzo aeroporto \u00e8 stato costruito nella provincia di Trat, inaugurato nel marzo 2003.\nCode-share.\nA tutto il settembre 2018, Bangkok Airways aveva accordi di code sharing con le seguenti compagnie: \nFlotta.\nA tutto il settembre 2018, la flotta di \"Bangkok Airways\" era cos\u00ec composta:"}
{"id": "2097788", "revid": "1305772", "url": "https://it.wikipedia.org/wiki?curid=2097788", "title": "Countee Cullen", "text": ""}
{"id": "2097797", "revid": "1983214", "url": "https://it.wikipedia.org/wiki?curid=2097797", "title": "John Lucas", "text": ""}
{"id": "2097803", "revid": "1310927", "url": "https://it.wikipedia.org/wiki?curid=2097803", "title": "Jean-Michel Badiane", "text": "Carriera.\nClub.\n\u00c8 stato un calciatore del Paris Saint-Germain fino all'estate 2006, quando pass\u00f2 al Sedan. Badiane ha giocato nel PSG sin dall'et\u00e0 di 10 anni, prendendo parte a tutte le categorie giovanili della squadra. Fece il suo debutto in massima serie il 21 agosto 2004 nella partita contro il Nantes.\nNazionale.\nHa giocato per la Francia Under-15, Under-17 e Under-21."}
{"id": "2097804", "revid": "767487", "url": "https://it.wikipedia.org/wiki?curid=2097804", "title": "Monkey's Audio", "text": "Monkey's Audio \u00e8 un algoritmo di compressione multimediale lossless per file audio. Lossless significa senza perdita di informazione, quindi l'algoritmo garantisce la riduzione delle dimensioni del file audio mantenendo inalterata la qualit\u00e0 sonora del file non compresso, per esempio di tipo WAV. L'estensione dei file Monkey's Audio \u00e8 \".ape\"."}
{"id": "2097814", "revid": "20426722", "url": "https://it.wikipedia.org/wiki?curid=2097814", "title": "Eredi", "text": ""}
{"id": "2097816", "revid": "20426734", "url": "https://it.wikipedia.org/wiki?curid=2097816", "title": "Consiglio nazionale forense", "text": ""}
{"id": "2097817", "revid": "818832", "url": "https://it.wikipedia.org/wiki?curid=2097817", "title": "Twelve Moons", "text": "Twelve Moons \u00e8 un album del sassofonista norvegese Jan Garbarek, pubblicato nel 1993."}
{"id": "2097818", "revid": "228587", "url": "https://it.wikipedia.org/wiki?curid=2097818", "title": "Cime di Lemma", "text": "Le Cime di Lemma (2.348\u00a0) sono un gruppo montuoso delle Alpi Orobie Occidentali. Si trovano all'apice di una cresta che divide l'alta Val Brembana e gli alpeggi dell'Arale dalla Val di Lemma, tributaria della Valtellina. A nord l'altopiano della Val di Lemma scende dolcemente, mentre a sud l'avvallamento scende pi\u00f9 scosceso verso Cambrembo di Valleve.\nCaratteristiche.\nLe Cime di Lemma sorgono sulle Alpi Orobie lungo la cresta che collega il Passo di Lemma al Passo del Tartano, al confine tra i comuni di Tartano (SO) e Valleve (BG)); la pi\u00f9 alta raggiunge i 2.312\u00a0m. La cresta che le collega si innalza da sud-ovest in direzione nord-est. Il versante nord e il tratto all'estremit\u00e0 sud-est ospitano in estate degli alpeggi, mentre la pancia a sud ovest \u00e8 pi\u00f9 scoscesa e quindi meno frequentata.\nFrequentate in inverno da sci-alpinisti e in estate da escursionisti, le cime offrono un ampio panorama su Monte Disgrazia, Monte Pegherolo, Monte Cavallo, Pizzo Rotondo, Monte Arete, Monte Cadelle e Monte Valegino, nonch\u00e9 sugli impianti sciistici di San Simone, e sono spesso frequentate da camosci.\nAscensione alla vetta.\nLe cime sono raggiungibili con un percorso di tipo escursionistico dal passo del Tartano. Questo pu\u00f2 essere a sua volta raggiunto comodamente dalla frazione San Simone di Valleve, seguendo dapprima una strada carrozzabile, poi un sentiero che raggiunge il passo. Da qui si segue la cresta in direzione Ovest fino a raggiungere la vetta principale.\nUn'altra via d'accesso prevede la risalita dal sentiero che si dirama dalla carrozzabile prima che diventi sentiero e che si dirige verso il Passo di Lemma. Raggiunto il passo si percorre il sentiero in cresta che percorre tutte le cime fino a raggiungere quella pi\u00f9 alta in prossimit\u00e0 del Passo del Tartano."}
{"id": "2097819", "revid": "125026378", "url": "https://it.wikipedia.org/wiki?curid=2097819", "title": "BBC News", "text": "BBC News and Current Affairs (abbreviato in BBC NCA) \u00e8 una divisione della BBC. Si occupa di informazione e cura i notiziari in onda sul canale televisivo, su BBC Radio e su Internet. Ogni giorno produce circa 120 ore di materiale giornalistico.\n\u00c8 stata pi\u00f9 volte riconosciuta la sua imparzialit\u00e0, ma non \u00e8 stata esente da critiche, come in merito all'affaire David Kelly.\nNel 2006 si cre\u00f2 attenzione intorno al caso di Guy Goma, quando il canale BBC News Channel ha intervistato la persona sbagliata.\nDal 2006 \u00e8 diretta da Helen Boaden."}
{"id": "2097820", "revid": "1856513", "url": "https://it.wikipedia.org/wiki?curid=2097820", "title": "Shanghai Airlines", "text": "La Shanghai Airlines Co., Ltd. ( \u00e8 la quinta compagnia aerea cinese, con base all'aeroporto di Shanghai-Pudong. Ha fatto parte dell'alleanza globale Star Alliance dal 12 dicembre 2007 al 31 ottobre 2010, ne \u00e8 uscita perch\u00e9 \u00e8 stata acquistata dalla China Eastern Airlines che nel 2011 \u00e8 entrata in SkyTeam.\nLa Shanghai Airlines aveva anche alcuni Boeing 757-200.\nFlotta.\nAl 16 ottobre 2016 la flotta di \"Shanghai Airlines\" \u00e8 cos\u00ec composta:"}
{"id": "2097821", "revid": "729019", "url": "https://it.wikipedia.org/wiki?curid=2097821", "title": "Coppa Europa di sci alpino 1997", "text": "La Coppa Europa di sci alpino 1997 fu la 26\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 5 dicembre 1996 a Valloire, in Francia, e si concluse il 7 marzo 1997 a Les Arcs, ancora in Francia; furono disputate 34 gare (9 discese libere, 6 supergiganti, 9 slalom giganti, 10 slalom speciali), in 16 diverse localit\u00e0. L'austriaco Stephan Eberharter si aggiudic\u00f2 sia la classifica generale, sia quelle di discesa libera e di supergigante; il suo connazionale Heinz Schilchegger vinse quella di slalom gigante e i francesi Jo\u00ebl Chenal e Richard Gravier, a pari merito, quella di slalom speciale. L'austriaco Hermann Maier era il detentore uscente della Coppa generale.\nLa stagione femminile inizi\u00f2 il 7 dicembre 1996 a \u0160pindler\u016fv Ml\u00fdn, in Repubblica Ceca, e si concluse il 7 marzo 1997 a Les Arcs, in Francia; furono disputate 33 gare (8 discese libere, 7 supergiganti, 9 slalom giganti, 9 slalom speciali), in 13 diverse localit\u00e0. L'austriaca Marianna Salchinger si aggiudic\u00f2 sia la classifica generale, sia quelle di discesa libera e di supergigante; la francese Ingrid Jacquemod vinse quella di slalom gigante e la norvegese Trine Bakke quella di slalom speciale. La svizzera Sylviane Berthod e la russa Svetlana Glady\u0161eva erano, a pari merito, le detentrici uscenti della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale"}
{"id": "2097823", "revid": "812213", "url": "https://it.wikipedia.org/wiki?curid=2097823", "title": "Beppe Chierici", "text": "Biografia.\nGi\u00e0 da giovane decide di voler fare l'attore e terminati gli studi decide di lasciare l'Italia e di peregrinare per il mondo alla ricerca della sua strada. Si adatta a svolgere i lavori pi\u00f9 umili e vive dieci anni di esperienze fra l'Europa e l'Africa dove soggiorna per diversi anni.\nNel 1969 torna a Roma e fonda, con Daisy Lumini, una Compagnia che mette in scena lo spettacolo \"Essere e avere\". Il successo dello spettacolo lo impegner\u00e0 in repliche per due anni nelle principali citt\u00e0 d'Italia.\nDa quel momento in poi la sua carriera viene suddivisa fra teatro, musica, cabaret, televisione e cinema.\nAttore poliedrico, spazia con successo in ogni genere di spettacolo lavorando con i pi\u00f9 importanti registi fra i quali si ricordano Luigi Comencini, Anton Giulio Majano, Carlo Lizzani, Giuseppe Tornatore, Daniele Luchetti e Alberto Bevilacqua.\nDiviene amico di Georges Brassens e inizia a cantare in italiano le canzoni dello chansonnier francese. \nNel 1987 torna in Francia, dove inizia a svolgere la sua attivit\u00e0 artistica tra cinema, teatro e mondo della canzone. La sua carriera lo porta a recitare nei pi\u00f9 importanti teatri d'Europa, soprattutto in spettacoli in lingua francese. Torna spesso in Italia anche se la maggior parte della sua attivit\u00e0 artistica si svolge in Francia."}
{"id": "2097824", "revid": "347132", "url": "https://it.wikipedia.org/wiki?curid=2097824", "title": "Francesca d'Amboise", "text": "Biografia.\nFiglia del visconte Filippo di Thouars e di sua moglie Maria di Rieux, all'et\u00e0 di quattro anni venne promessa in sposa al secondogenito del duca di Bretagna Giovanni V, Pietro, e la sua educazione venne affidata alla futura suocera Giovanna di Valois, sorella del re di Francia Carlo VII.\nEssendogli premorto senza discendenti il fratello maggiore Francesco I, Pietro venne chiamato a succedergli al ducato di Bretagna e nel 1450 venne incoronato, insieme a Francesca, nella cattedrale di Rennes.\nRimasta vedova nel 1457, rifiut\u00f2 di contrarre un secondo matrimonio e decise di abbracciare la vita religiosa: entr\u00f2 in contatto con il priore generale dei frati Carmelitani, Giovanni Soreth, e mise a sua disposizione tutti i suoi beni affinch\u00e9 erigesse un monastero femminile carmelitano presso la cappella di Notre-Dame du Bondon, nelle vicinanze di Vannes. Per popolarlo il priore fece arrivare delle religiose da Liegi e il 25 marzo 1468 Francesca d'Amboise si ritir\u00f2 tra loro.\nNel 1477 fece aprire un nuovo monastero a Nantes (Notre-Dame des Cou\u00ebts) e vi si trasfer\u00ec, divenendone priora: vi si spense nel 1485. Introdusse nei suoi monasteri, oltre ai tre canonici, un quarto voto, quello di clausura, esteso da papa Pio V nel 1569 a tutti i conventi femminili. Per le sue fondazioni e per il suo influsso sulla legislazione delle monache carmelitane \u00e8 considerata la fondatrice del ramo femminile dell'ordine.\nLa tomba di Francesca d'Amboise venne profanata durante la Rivoluzione francese e i suoi resti dispersi: il suo culto come beata venne riconosciuto da papa Pio IX il 16 luglio 1863.\nIl suo elogio si legge nel Martirologio Romano al 4 novembre."}
{"id": "2097825", "revid": "196390", "url": "https://it.wikipedia.org/wiki?curid=2097825", "title": "Luspio", "text": ""}
{"id": "2097827", "revid": "287204", "url": "https://it.wikipedia.org/wiki?curid=2097827", "title": "Federazione di hockey su ghiaccio della Svezia", "text": "La Federazione svedese di hockey su ghiaccio (swe. \"Svenska ishockeyf\u00f6rbundet\", SIHF) \u00e8 un'organizzazione fondata nel 1922 per governare la pratica dell'hockey su ghiaccio in Svezia.\nOrganizza e gestisce i campionati svedesi, che, in ordine sono:\nCoordina, inoltre, tutti i campionati giovanili, dall'Under-20 all'Under-10, quelli seniores e quelli scolastici.\nSvenska Ishockeyf\u00f6rbundet \u00e8 responsabile anche delle rappresentative nazionali. La nazionale maschile maggiore ha vinto sette mondiali (tra cui si aggiungono 18 secondi posti e 14 bronzi), due olimpiadi (con due argenti e quattro bronzi); la nazionale femminile vanta invece due bronzi mondiali, un argento e un bronzo olimpici.\nAnche le attivit\u00e0 dell'hockey in-line sono gestite dalla federazione, e la nazionale ha vinto 4 ori, due argenti ed un bronzo mondiali.\n\u00c8 membro della Federazione internazionale fin dal 1912."}
{"id": "2097831", "revid": "339392", "url": "https://it.wikipedia.org/wiki?curid=2097831", "title": "Federazione di hockey su ghiaccio svedese", "text": ""}
{"id": "2097833", "revid": "339392", "url": "https://it.wikipedia.org/wiki?curid=2097833", "title": "Federazione svedese di hockey su ghiaccio", "text": ""}
{"id": "2097836", "revid": "767487", "url": "https://it.wikipedia.org/wiki?curid=2097836", "title": "William Davenant", "text": "Biografia.\nWilliam Davenant nacque con molta probabilit\u00e0 alla fine del febbraio 1606: non si conosce esattamente la data ma il suo certificato di battesimo venne redatto il 3 marzo 1606; in quell'epoca, infatti, si era soliti registrare le nascite qualche giorno, o addirittura settimana, dopo l'effettivo parto. Figlio di Jane Shepherd Davenant e John Davenant, proprietario della locanda \"Crown Inn\" (ricordata anche come \"Crown Tavern\") ad Oxford, ebbe come padrino William Shakespeare, cliente abituale del luogo. A lungo una leggenda alimentata forse da un'ostessa della Crown Inn indic\u00f2 in Shakespeare il padre di Davenant, anche se l'ipotesi non \u00e8 condivisa dalla critica.\nDopo gli studi alla scuola All Saints si iscrisse al Lincoln College di Oxford senza, tuttavia, conseguire alcun titolo dato l'abbandono della carriera universitaria. Trasferitosi a Londra divenne paggio di corte tessendo una stretta trama di amicizie che, nel corso della vita, gli torneranno utili e vantaggiose. Stretta amicizia con il poeta Sir John Suckling, si dedic\u00f2 come lui al libertinaggio e si diede alle avventure militari. Nel 1629 inscen\u00f2 la tragedia \"Albovino, re dei Lombardi\" (\"Albovine, King of the Lombards\"), che ottenne un tiepido successo, tale per\u00f2 da convincere Davenant a perseguire nella scrittura drammatica. L'anno successivo fu la volta di un altro componimento tragico, \"Il fratello crudele\" (\"The Cruel Brother\") e della tragicommedia \"The Just Italian\", entrambe rappresentate al Blackfriars Theatre di Londra.\nLa sua fama di poeta lo port\u00f2 ad essere nominato poeta laureato nel 1638, all'et\u00e0 di soli trentatr\u00e9 anni, al posto del deceduto Ben Jonson.\nL'anno successivo, nel 1639, gli venne concessa l'autorizzazione per la costruzione di un teatro che rest\u00f2 per\u00f2 solo un progetto. Riusc\u00ec ad ottenere il posto di impresario del Cockpit Theatre a discapito di Christopher Beeston, arrestato per aver inscenato un dramma sulla Scozia che aveva attirato le ire del re Carlo I, di origine scozzese.\nEbbe di certo rapporti buoni con la famiglia reale visto che la sua implicazione in un complotto ai danni della corona, scoperto nel 1641, lo costrinse ad abbandonare Londra per essere poi arrestato e successivamente graziato e nominato anzi cavaliere a Gloucester dallo stesso monarca alle cui spalle aveva tessuto trame sinistre.\nNonostante l'editto del Parlamento del 2 febbraio 1642 (seguito da un secondo nel 1647 e poi da un terzo) sancisse l'ostilit\u00e0 dei puritani verso l'arte teatrale, Davenant riusc\u00ec ad allestire, grazie ai suoi agganci politici, numerose opere in diversi teatri londinesi, costantemente sotto accusa dalle forze religiose che vedevano nel teatro un luogo di perdizione e distrazione dalla buona moralit\u00e0.\nNella sua vita oper\u00f2 come governatore di colonie come la Virginia statunitense o il Maryland, svolgendo per\u00f2 il suo incarico con dubbia fedelt\u00e0 verso la madre patria, tanto da essere catturato nel 1650, imprigionato per l'intero anno successivo nella Torre di Londra ma graziato poi da Oliver Cromwell.\nNel 1658 allest\u00ec al Cockpit \"L'assedio di Rodi\" (\"The Siege of Rodhes\") con uno sfarzo ed una spettacolarit\u00e0 che colp\u00ec notevolmente il pubblico: il dramma, trasformato in opera visto l'amore dei puritani per la musica ed il canto, non trov\u00f2 opposizioni e resistenze. Da qui si susseguirono una serie di allestimenti sempre pi\u00f9 sfarzosi, con un'attenzione all'elemento scenico che implic\u00f2 la partecipazione dello scenografo Inigo Jones. Nel 1660 Carlo II, rimpatriato dall'esilio, gli accord\u00f2 il permesso di fondare la compagnia dei The Duke's Men (in onore al fratello del re, l'allora Duca di York, in seguito incoronato Giacomo II d'Inghilterra): tale operazione consent\u00ec a Davenant di ottenere, assieme a Thomas Killigrew che form\u00f2 i The King's Men, il monopolio della professione teatrale. Le due compagnie si uniranno, poi, nel 1682. Con la compagnia Davenant oper\u00f2 prima al Salisbury Court Theatre ed occasionalmente al Cockpit, per poi trasferirsi al Lisle's Tennis Court: in questo periodo, Davenant ottenne il permesse per poter allestire, in esclusiva, i lavori shakespeariani, divenendo cos\u00ec anche adattatore.\nData la vita dissoluta nonostante il matrimonio con Lady Mary Davenant, contrasse la sifilide, malattia al tempo molto diffusa, che lo condusse alla morte il 7 aprile 1668. Come poeta laureato gli succedette John Dryden, che aveva con lui curato una riscrittura de \"La tempesta\" di Shakespeare pochi anni prima. \u00c8 sepolto nell'\"angolo dei poeti\" in Westminster Abbey."}
{"id": "2097838", "revid": "300067", "url": "https://it.wikipedia.org/wiki?curid=2097838", "title": "Palmar\u00e8s e record dei Boston Celtics", "text": "Questa \u00e8 una lista comprensiva dei titoli e record dei Boston Celtics. I Boston Celtics sono una squadra professionistica di pallacanestro che gioca nella NBA.\nHall of Fame.\nTrentaquattro Celtics sono entrati nella Basketball Hall of Fame, pi\u00f9 di ogni altra squadra NBA.\nGiocatori.\nIn quindici principalmente per la loro carriera nei Celtics:\nIn undici principalmente per la loro carriera in altri club:\nAllenatori, dirigenti e contributori.\nIn quattro sono entrati nella Hall of Fame principalmente per il loro lavoro come allenatori e dirigenti dei Celtics:\nAltri quattro hanno fatto parte dei Celtics:\nInoltre, Johnny Most, a lungo commentatore radio dei Celtics, \u00e8 stato onorato con il Hall of Fame's Curt Gowdy Media Award nel 1993.\nNumeri ritirati.\nI Boston Celtics hanno ritirato, nel corso della loro gloriosa storia, ben 22 numeri, il massimo per lo sport professionistico del Nord-America.\n\"* Loscutoff, che indossava il #18, chiese che la sua leggenda fosse onorata permettendo ad altri Celtics di indossare il suo numero, che successivamente fu ritirato in onore di Dawe Cowens. Tra i banner celebrativi appesi al soffitto del TD Banknorth Garden quello che lo onora ha impresso il suo soprannome: \"LOSCY\".\""}
{"id": "2097840", "revid": "767487", "url": "https://it.wikipedia.org/wiki?curid=2097840", "title": "Bob Brozman", "text": "Carriera.\n\u00c8 stato un artista poliedrico, capace di esibirsi in numerosi stili, come blues, Gipsy Jazz, calypso, ragtime, musica hawaiana e caraibica; inoltre \u00e8 un linguista, un antropologo ed un etnomusicologo. Ha ricoperto il ruolo di professore associato al \"Department of Contemporary Music Studies\" della Macquarie University di Sydney, dove svolgeva la sua attivit\u00e0 di ricerca e teneva lezioni sulla musica etnica nelle isole dell'Oceania.\nBrozman ha collaborato con musicisti provenienti da diverse nazioni, come India, Africa, Giappone, Papua Nuova Guinea, anche grazie al fatto di essere costantemente in tour in Nord America, Europa, Australia, Asia ed Africa.\nHa registrato oltre 30 album ed ha vinto per due anni di seguito il premio della rivista \"Guitar Player\" sia nella categoria blues che in quella della slide guitar. Nel 1999 \u00e8 stato cofondatore degli International Guitar Seminars, che ospitano annualmente oltre 120 studenti nelle sedi di California, New York e Canada.\nDal 2000 al 2005 le sue collaborazioni musicali si sono costantemente posizionate tra le prime dieci a livello europeo nella classifica della World Music.\nNegli ultimi anni di vita \u00e8 stato coinvolto in un progetto volto a fornire ai musicisti dei paesi del Terzo mondo, in particolare in Africa ed Oceania, strumenti e apparecchiature di registrazione che rimarrebbero inutilizzati nei paesi occidentali.\nBrozman utilizzava principalmente le chitarre resofoniche prodotte dalla National String Instrument Corporation tra gli anni venti e trenta e dalla National Reso-Phonic Guitars. Tra i suoi strumenti vi \u00e8 una versione baritonale della chitarra resofonica a tricono, al cui sviluppo ha attivamente contribuito nella seconda met\u00e0 degli anni novanta.\nNel mese di maggio 2009, e per tutti gli anni successivi, ha partecipato al festival \"Acoustic Guitar International Meeting\" che si tiene annualmente a Sarzana (SP), suonando una piccola parte del suo repertorio.\n\u00c8 stato trovato senza vita nella sua casa nell'aprile 2013 all'et\u00e0 di 59 anni"}
{"id": "2097851", "revid": "120911959", "url": "https://it.wikipedia.org/wiki?curid=2097851", "title": "Marie Bonaparte", "text": "Fu principessa Bonaparte, di Grecia e di Danimarca e fu una seguace di Freud.\nDiscendente in linea diretta di Luciano Bonaparte, fratello di Napoleone I, era figlia di Rolando Napoleone Bonaparte e di Marie Blanc (1859 \u2013 1882).\nIl nonno materno, Fran\u00e7ois Blanc, era il concessionario del casin\u00f2 di Monte Carlo che aveva contribuito a fondare.\nFu una scrittrice ed un'innovatrice della psicoanalisi in Francia. Contribu\u00ec alla fondazione della prima societ\u00e0 psicoanalitica francese, la Societ\u00e0 psicoanalitica di Parigi, e alla creazione della \"Rivista francese della psicoanalisi\". Era una paziente di Sigmund Freud, di cui tradusse l'opera in francese e che aiut\u00f2 a lasciare Vienna nel 1938.\nBiografia.\nInfanzia.\nEra pronipote di Luciano Bonaparte e nipote di Pietro Bonaparte, egli stesso nipote di Napoleone I, un tempo membro dell'Assemblea costituente. Suo padre era il principe Rolando Bonaparte, che aveva sposato Marie-F\u00e9lix Blanc, un'ereditiera, morta un mese dopo la nascita di Marie. Nell'ambito della psicoanalisi venne alla ribalta quando riusc\u00ec ad entrare in possesso, comprandole, delle lettere di Freud all'amico e collega Fliess. Freud informato dalla stessa chiese che le lettere venissero distrutte ma questo desiderio di Freud non venne rispettato e le lettere in tempi successivi sono state pubblicate.\nMarie Bonaparte scrisse in un testo inedito del 1951: \u00abSe qualcuno scrive la mia vita, che la intitoli \"l'ultima Bonaparte\" perch\u00e9 lo sono. I miei cugini dal lato imperiale non sono che Napoleone\u00bb. Nel 1907 spos\u00f2 il principe Giorgio di Grecia (1869-1957), secondo figlio di re Giorgio I.\nNel 1926 fond\u00f2, insieme a Ren\u00e9 Laforgue e Ren\u00e9 Allendy, la Soci\u00e9t\u00e9 psychanalytique de Paris (SPP).\nEducazione.\nDopo la morte della madre, Maria fu cresciuta, nei primi anni, da nutrici e da un \"entourage\" domestico diretto da sua nonna paterna, la principessa Piera. Il testamento di Marie-F\u00e9lix Blanc prevedeva che Maria non entrasse in possesso di una parte della sua fortuna fino alla sua maggiore et\u00e0. La sua infanzia, passata a Saint-Cloud e poi, a partire dal 1896, in un albergo di famiglia situato al n. 10 di avenue d'I\u00e9na (oggi un palazzo parigino), fu segnata dalle rare apparizioni del padre. Ricevette un'educazione marcata da numerosi pregiudizi inculcati da sua nonna.\nContro questa educazione, in cui le sue compagne erano bambole, si rifugi\u00f2 nella lettura. Svilupp\u00f2 dei giochi linguistici complessi e delle fobie. In pi\u00f9 era convinta che la principessa Piera e il principe Rolando avessero ucciso sua madre per ereditare la sua fortuna familiare. Scriveva tutte le sue \"follie\" in cinque quadernini foderati di pelle nera, \u00abper camuffare meglio la gravit\u00e0, tragica dei temi che sono qui scritti\u00bb. Redasse in inglese e in tedesco questi quaderni, sviluppando un interesse nella cura psicoanalitica, che intraprese con Freud.\nRicevette un'educazione che le permise di essere poliglotta e di appassionarsi al teatro. Ancora ragazza, ebbe una prima avventura amorosa con Antoine Leandri, il segretario di suo padre, un corso senza scrupoli che, nei quattro anni successivi, negozi\u00f2 la restituzione delle lettere indirizzategli imprudentemente dalla Principessa, ottenendo infine 100.000 franchi.\nMatrimonio.\nMarie cominci\u00f2 la sua vita mondana nel 1905 e fu invitata ai balli dell'aristocrazia di Faubourg Saint-Germain. Era la cugina germana della Duchessa di Bisaccia e del principe L\u00e9on Radziwi\u0142\u0142, amico di Proust. La sua dote suscit\u00f2 un forte interesse nel gran mondo, suo padre tent\u00f2 di farle sposare solo vedovi, ma finalmente, nel 1906, incontr\u00f2 il re Giorgio I di Grecia, che favor\u00ec un matrimonio in pompa magna ad Atene il 12 settembre 1907 con il suo secondogenito, Giorgio di Grecia.\nDiscendenza.\nDalla matrimonio tra Marie Bonaparte e Giorgio di Grecia nacquero un figlio e una figlia:\nGenealogia.\nCarlo Maria Buonaparte (1746 \u2013 1785) sposa Maria Letizia Ramolino (1750 \u2013 1836)\n \u2514\u2500\u2500&gt;Giuseppe Bonaparte (1768 \u2013 1844)\n \u2514\u2500\u2500&gt;Napoleone Bonaparte (1769 \u2013 1821), 1\u00ba Imperatore dei Francesi\n \u2514\u2500\u2500&gt;Elisa Bonaparte (1777 \u2013 1820)\n \u2514\u2500\u2500&gt;Luigi Bonaparte (1778 \u2013 1846)\n \u2514\u2500\u2500&gt;Paolina Bonaparte (1780 \u2013 1825)\n \u2514\u2500\u2500&gt;Carolina Bonaparte (1782 \u2013 1839)\n \u2514\u2500\u2500&gt;Girolamo Bonaparte (1784 \u2013 1860)\n \u2514\u2500\u2500&gt;Luciano Bonaparte (1775 \u2013 1840), dalla seconda moglie Alexandrine de Bleschamp (1778 \u2013 1855):\n \u2514\u2500\u2500&gt;Carlo Luciano Bonaparte (1803 \u2013 1857)\n \u2514\u2500\u2500&gt;Letizia Cristina (1804 \u2013 1871)\n \u2514\u2500\u2500&gt;Giuseppe Luciano (1806 \u2013 1807)\n \u2514\u2500\u2500&gt;Giovanna (1807 \u2013 1829)\n \u2514\u2500\u2500&gt;Paolo Maria (1808 \u2013 1827)\n \u2514\u2500\u2500&gt;Luigi Luciano Bonaparte (1813 \u2013 1891)\n \u2514\u2500\u2500&gt;Antonio Luciano (1816 \u2013 1877)\n \u2514\u2500\u2500&gt;Alessandrina Maria (1818 \u2013 1874)\n \u2514\u2500\u2500&gt;Costanza (1823 \u2013 1876)\n \u2514\u2500\u2500&gt;Pietro Napoleone Bonaparte (1815 \u2013 1881), spos\u00f2 Justine Eleanore Ruflin detta \"Nina\" (1831 \u2013 1905)\n \u2514\u2500\u2500&gt;Giovanna Bonaparte (1861 \u2013 1910)\n \u2514\u2500\u2500&gt;Rolando Napoleone Bonaparte (1858 \u2013 1924), spos\u00f2 Marie Blanc (1859 \u2013 1882)\n \u2514\u2500\u2500&gt;Marie Bonaparte, principessa di Grecia e Danimarca"}
{"id": "2097857", "revid": "106908", "url": "https://it.wikipedia.org/wiki?curid=2097857", "title": "Madar (album)", "text": "Madar \u00e8 un album del sassofonista Jan Garbarek, pubblicato nel 1992."}
{"id": "2097859", "revid": "767487", "url": "https://it.wikipedia.org/wiki?curid=2097859", "title": "Gletscherhorn (Alpi Bernesi)", "text": "Il Gletscherhorn (3.983\u00a0) \u00e8 una montagna delle Alpi Bernesi.\nDescrizione.\nSi trova a cavallo tra il Canton Berna ed il Canton Vallese e a sud della Jungfrau."}
{"id": "2097866", "revid": "131358", "url": "https://it.wikipedia.org/wiki?curid=2097866", "title": "Nazzareno Allegra I", "text": ""}
{"id": "2097868", "revid": "226458", "url": "https://it.wikipedia.org/wiki?curid=2097868", "title": "It's OK to Listen to the Gray Voice", "text": "It's Ok to Listen to the Gray Voice \u00e8 un album di Jan Garbarek pubblicato nel 1984 dalla ECM."}
{"id": "2097876", "revid": "61051", "url": "https://it.wikipedia.org/wiki?curid=2097876", "title": "Carl Hubbs", "text": "Scopritore della specie denominata balena dal becco di Hubbs.\nOpere.\nInoltre ha collaborato alla stesura di un trattato sui Plagopterini.\nBibliografia.\nBiography of Dr Robert \"Bob\" Miller by Dr G. R. Smith, Univ of Michigan"}
{"id": "2097877", "revid": "17204", "url": "https://it.wikipedia.org/wiki?curid=2097877", "title": "Marine Heavy Gunner", "text": ""}
{"id": "2097879", "revid": "599013", "url": "https://it.wikipedia.org/wiki?curid=2097879", "title": "Waldemar Aurelio de Oliveira Filho", "text": "Carriera.\nClub.\nDopo l'inizio nel Santos, si trasferisce all'Esporte Clube Santo Andr\u00e9; nel 1989 passa all'Atl\u00e9tico Paranaense dove con 3 reti in 10 partite si impone all'attenzione del Bragantino, che lo acquista nel 1990: con la maglia bianconera vince il Campionato Paulista. Nel 1993 viene acquistato dal Bayern Monaco che gli apre le porte del calcio europeo; dopo 11 gol in 46 presenze, viene mandato in prestito all'Internacional di Porto Alegre, con la quale segna per due volte in nove gare. Nel 1996 si trasferisce in Giappone, dove segna a ripetizione con la maglia del Kashima Antlers. Nel 2001 chiude la carriera con la maglia del Bragantino.\nNazionale.\nHa giocato 9 partite con la maglia della nazionale di calcio brasiliana, segnando sette reti, ed ha partecipato alla Copa Am\u00e9rica 1991."}
{"id": "2097882", "revid": "179980", "url": "https://it.wikipedia.org/wiki?curid=2097882", "title": "Mazinho II", "text": ""}
{"id": "2097900", "revid": "20427818", "url": "https://it.wikipedia.org/wiki?curid=2097900", "title": "Fascia preserale", "text": ""}
{"id": "2097902", "revid": "767487", "url": "https://it.wikipedia.org/wiki?curid=2097902", "title": "Les Diablerets", "text": "Les Diablerets (3.210\u00a0) \u00e8 una montagna delle Alpi Bernesi (sottosezione Alpi di Vaud).\nDescrizione.\nIl massiccio si trova lungo la linea di confine tra il Canton Vaud ed il Canton Vallese. Costituisce il punto pi\u00f9 elevato del Canton Vaud.\nLa denominazione \"Les Diablerets\" \u00e8 anche usata per indicare tutto il massiccio che oltre alla \"Vetta des Diablerets\" contiene le seguenti vette:\nSci alpino.\nLes Diablerets \u00e8 anche la stazione sciistica che si trova ai piedi del massiccio montuoso e che si trova nel comune di Ormont-Dessus. La localit\u00e0 ha ospitato diverse gare di Coppa del Mondo di sci alpino e le gare di sci alpino dei III Giochi olimpici giovanili invernali di Losanna 2020."}
{"id": "2097905", "revid": "24443", "url": "https://it.wikipedia.org/wiki?curid=2097905", "title": "Diablerets", "text": ""}
{"id": "2097907", "revid": "767487", "url": "https://it.wikipedia.org/wiki?curid=2097907", "title": "Earl Cureton", "text": ""}
{"id": "2097914", "revid": "439868", "url": "https://it.wikipedia.org/wiki?curid=2097914", "title": "Alfred Gilman", "text": "Biografia.\nGilman nasce a New Haven, nel Connecticut. Suo padre, Alfred Gilman, era docente presso l'Universit\u00e0 di Yale e autore, insieme a Louis Goodman, di un classico della farmacologia, ovvero il \"Goodman &amp; Gilman's The Pharmacological Basis of Therapeutics\". Il secondo nome di Gilman, ovvero Goodman, \u00e8 dovuto proprio a un omaggio di suo padre verso il suo collega. Alfred Goodman Gilman risulta tra i contributori della decima edizione del libro di testo, datata 2001.\nIstruzione.\nNel 1962, Gilman ottiene il \"Bachelor of Science\" presso l'Universit\u00e0 di Yale. In seguito, si unisce a un programma di dottorato alla Case Western Reserve University School of Medicine di Cleveland, in Ohio, dove vorrebbe studiare sotto la supervisione di Earl Wilbur Sutherland. Questi, per\u00f2, si trasferisce alla Vanderbilt University, e Gilman viene affidato a Thedore Rall. Ottiene il titolo di dottore di ricerca alla Case Western nel 1969 e intraprende gli studi successivi ai National Institutes of Health con Marshall Warren Nirenberg dal 1969 al 1979.\nCarriera accademica.\nNel 1971 diviene professore di farmacologia all'Universit\u00e0 della Virginia, presso la Scuola di Medicina di Charlottesville. Nel 1981 diviene direttore del dipartimento di farmacologia dello University of Texas Southwestern Medical Center. Nel 1986 diviene membro della National Academy of Sciences. Nel 2005 viene eletto decano della University of Texas Southwestern Medical School di Dallas.\nVita privata.\nSposato con Kathryn Hedlund, Gilman ha avuto tre figli: Amy, Anne e Ted."}
{"id": "2097915", "revid": "51323", "url": "https://it.wikipedia.org/wiki?curid=2097915", "title": "Alfred Goodman Gilman", "text": ""}
{"id": "2097916", "revid": "51323", "url": "https://it.wikipedia.org/wiki?curid=2097916", "title": "Alfred G. Gilman", "text": ""}
{"id": "2097918", "revid": "22356", "url": "https://it.wikipedia.org/wiki?curid=2097918", "title": "Zatrachydidae", "text": "Gli zatracheidi (Zatracheidae) o zatrachididi (Zatrachydidae) sono una famiglia di anfibi estinti appartenenti ai temnospondili. Vissero tra il Carbonifero superiore e il Permiano inferiore (300 - 280 milioni di anni fa). I loro resti sono stati ritrovati in Nordamerica e in Europa occidentale.\nDescrizione.\nDi medie dimensioni (raramente raggiungevano il metro di lunghezza) questi animali erano piuttosto simili al ben noto \"Eryops\", ma erano pi\u00f9 piccoli e di costituzione pi\u00f9 snella. Come in \"Eryops\", il cranio era appiattito e le piccole orbite erano posizionate indietro. Il corpo era ugualmente compatto e gli arti posizionati ai lati erano robusti. Il cranio, per\u00f2, era dotato di alcune caratteristiche uniche: le ossa che lo componevano, infatti, erano percorse da strane creste e rilievi allungati. In particolare, il quadratoiugale (un osso nella parte posteriore del cranio) era dotato di notevoli protuberanze, che finivano per sporgere dal retro della testa dell'animale. \nUn'ulteriore caratteristica degli zatracheidi era costituita da una grande apertura nel palato; si presume che questa apertura ospitasse, nell'animale in vita, un qualche tipo di ghiandola, che forse secerneva una sostanza appiccicosa in modo tale che le prede catturate potessero aderire pi\u00f9 facilmente alla lingua. Una simile strategia \u00e8 adottata al giorno d'oggi dalla tiliqua dalla lingua azzurra (\"Tiliqua scincoides\"), e indicherebbe che gli zatracheidi erano animali che passavano gran parte del loro tempo sulla terraferma."}
{"id": "2097920", "revid": "767487", "url": "https://it.wikipedia.org/wiki?curid=2097920", "title": "Ab-normal Beauty", "text": "Ab-normal Beauty (\u6b7b\u4ea1\u5beb\u771f) \u00e8 un film del 2004 diretto da Oxide Pang Chun.\nTrama.\nJiney \u00e8 una bella ragazza appassionata di fotografia. Un giorno \u00e8 testimone di un incidente stradale che sveglia in lei un'ossessione per foto rappresentanti scene di morte.\nIn realt\u00e0, da piccola aveva subito una violenza che, dopo l'incidente, inizia a ricordare.\nUn maniaco, per\u00f2, si accorge dello strano comportamento della ragazza e inizia a perseguitarla."}
{"id": "2097929", "revid": "116944", "url": "https://it.wikipedia.org/wiki?curid=2097929", "title": "Lusers", "text": ""}
{"id": "2097930", "revid": "287204", "url": "https://it.wikipedia.org/wiki?curid=2097930", "title": "Un barattolo mostruoso n.2", "text": "Un barattolo mostruoso n.2 (\"Monster Blood II\") \u00e8 il diciottesimo libro della serie \"Piccoli brividi\" ideata da R. L. Stine.\nTrama.\nEvan Ross ora vive ad Atlanta. Nella sua nuova scuola c'\u00e8 un insegnante di scienze che lui detesta: il signor Murphy. Nella classe di scienze c'\u00e8 un criceto, Cuddles, che Evan \u00e8 stato incaricato di controllare dopo le lezioni. \nEvan scopre che in citt\u00e0 c'\u00e8 anche la sua vecchia amica Andrea (Andy), che ha con s\u00e9 il Sangue di Mostro. Per gioco Andy convince Evan a far mangiare a Cuddles, l'amato criceto del signor Murphy, questa sostanza e in seguito si accorgono che l'animale inizia a crescere.\nIn un primo momento, la crescita del criceto \u00e8 lenta per cui il signor Murphy sgrida Evan per aver dato troppo cibo all'animale.\nMa col passare dei giorni il criceto cresce a dismisura, diventando grande prima come un cane e poi quanto un elefante e finendo per terrorizzare i ragazzi nell'aula di scienze, difesi dal signor Murphy.\nEvan ed Andy cercano dei modi per riuscire a sconfiggere il criceto e allora Evan mangia a sua volta il Sangue di Mostro cos\u00ec da crescere tanto quanto Cuddles e poterlo affrontare ad armi pari. \nEvan viene sopraffatto, ma quando tutto ormai sembra perduto si scopre che il Sangue di Mostro \u00e8 scaduto proprio quel giorno per cui Evan e Cuddles ritornano di dimensioni normali.\nCome ricompensa il signor Murphy regala ad Evan il piccolo Cuddles.\nI genitori di Andy, residenti in Europa, scoprono che c'\u00e8 in circolazione un altro barattolo contenente il Sangue di Mostro; ricordandosi di come la figlia si fosse divertita con il primo barattolo, ne invieranno prontamente uno nuovo per la sorpresa dei due amici: infatti il libro si conclude con Cuddles, sul tappeto di casa, che mangia il Sangue di Mostro.\nNote.\nNel libro \"Ritorno a Horrorland\", settantacinquesimo della serie, i tre protagonisti Lizzy, Luke e Clay guardano un programma sulle creature mostruose, e i direttori del programma intervistano Evan, il quale spiega della pericolosit\u00e0 del Sangue di Mostro, raccontando anche della vicenda del criceto; viene infatti mostrato un filmato che un alunno aveva fatto a Cuddles diventato ormai gigante che scorrazza per i corridoi della scuola, terrorizzando gli studenti. Lizzy, Luke, Clay e i direttori del programma stessi riferiscono di non aver creduto a Evan."}
{"id": "2097935", "revid": "1318658", "url": "https://it.wikipedia.org/wiki?curid=2097935", "title": "Council for International Organizations of Medical Sciences", "text": "Il Council for International Organizations of Medical Sciences (CIOMS) \u00e8 una organizzazione non profit, internazionale, non governativa creata congiuntamente dalla Organizzazione mondiale della sanit\u00e0 e dall'UNESCO nel 1949.\nIl CIOMS \u00e8 al servizio degli interessi scientifici della comunit\u00e0 internazionale biomedica in generale ed \u00e8 stata parte attiva, tra le altre attivit\u00e0, nel promulgare le linee guida per una condotta etica nella ricerca.\nNel 1993 il CIOMS ha promulgato alcune linee guida (\"International Ethical Guidelines for Biomedical Research Involving Human Subjects\".\nQueste 15 linee guida includono il consenso informato, gli standard per le reviews esterne, il reclutamento dei partecipantia. Le linee guida sono istruzioni generali e principi della ricerca biomedica etica."}
{"id": "2097938", "revid": "115295160", "url": "https://it.wikipedia.org/wiki?curid=2097938", "title": "Naralu! De uve sese", "text": "'Naralu! De uve sese' \u00e8 il primo album ufficiale dei Kenze Neke, pubblicato nel 1992.\nL'album.\nDescrizione.\nRispetto al demo tape precedente si vede una maturazione sonora del gruppo grazie all'utilizzo di chitarre pulite e, talvolta con l'uso delle chitarre acustiche, e all'ingresso di nuovi componenti: Massi Circelli alla chitarra solista, Massimo Loriga al sax e all'armonica e Stefano Ferrando alla batteria e voce. Con questo nuovo stile rock, i Kenze Neke riarrangiano 4 vecchi pezzi: \"Zente\", \"Amerikanos...\", \"bette monkey\" e \"kenze neke\".\nNel 2005 i Kenze Neke rimasterizzano il cd aggiungendo \"M'Agradat\" e \"Passu Torrau\". Collaborano alla realizzazione del cd Antonietta Carta, Donatella Sechi (voci in \"Zente\" e \"Non d'isco\"), i Tenores di Siniscola, Claudio Roccia (Basso in \"M'Agradat\" e \"Non d'isco\"), che poi sostituir\u00e0 Toni Carta al basso a partire dal 1993."}
{"id": "2097942", "revid": "163465", "url": "https://it.wikipedia.org/wiki?curid=2097942", "title": "CIOMS", "text": ""}
{"id": "2097943", "revid": "6923", "url": "https://it.wikipedia.org/wiki?curid=2097943", "title": "18\u00ba Gruppo caccia", "text": "Il 18\u00ba Gruppo caccia intercettori \u00e8 un gruppo di volo che fa parte del 37\u00ba Stormo dell'Aeronautica Militare, la cui missione operativa \u00e8 partecipare, in concorso con le altre forze armate, alla difesa del territorio e delle acque territoriali, a salvaguardia da eventuali attacchi aerei, navali e terrestri, sotto il coordinamento del Comando forze da combattimento. \u00c8 uno dei gruppi storici dell\u2019Aeronautica militare, costituito da oltre 100 anni.\nIl Gruppo ha sede sull'aeroporto di Trapani-Birgi (TP), ed \u00e8 formato dalla 75\u00aa Squadriglia caccia, 82\u00aa Squadriglia e 83\u00aa Squadriglia caccia.\nStoria.\nServizio operativo nel Regio Esercito.\nNegli ultimi mesi del 1917 la Francia chiese all'Italia di avere un contingente di bombardieri Caproni.\nIl 24 dicembre 1917 il Comando supremo militare italiano costituisce il XVIII Gruppo aeroplani da bombardamento del Servizio Aeronautico all'Aeroporto di Taliedo comandato dal Capitano Renato De Riso che disponeva di 27 piloti, 12 osservatori e 17 mitraglieri, per operare sul fronte occidentale francese, formato dalla 3\u00aa Squadriglia, 14\u00aa Squadriglia e 15\u00aa Squadriglia da bombardamento Caproni.\nIl 9 gennaio 1918 il reparto parte per Longvic ed il 19 febbraio arriva alla Base aerea di Nancy-Ochey lasciando un deposito materiali a Longvic, con velivoli Ca.3 entrando nell'Escadre 11 con i Groupes de Bombardament 1, 2 e 7 francesi ed inquadrato nel Comando Aeronautico Gruppo Armate dell'Est.\nDa febbraio al 3 aprile lancia 55.000\u00a0kg di bombe e nella notte tra il 22 ed il 23 febbraio sgancia 5.500\u00a0kg sulle officine di Ludwigshafen am Rhein in presenza di nebbia e forte vento.\nIl 2 aprile si sposta a Villeneue vicino a Ch\u00e2lons-en-Champagne ed il 10 giugno manda la 14^ in Italia per passare sui Caproni Ca.44.\nIl 7 agosto si sposta Chermisey ed il 14 ottobre manda la 15^ in Italia per passare sui Ca.600.\nIl 20 ottobre torna la 14^ con 8 Ca.600 ed alla fine delle ostilit\u00e0 ha svolto 110 bombardamenti aerei subendo 7 morti e 15 feriti.\nDecorazioni francesi: 4 Legion d'Onore, 2 Medaglie militari, 10 Citazioni all'ordine dell'armata, 40 Medaglie d'Argento e di Bronzo.\nVenne sciolto il 4 febbraio 1919.\nServizio operativo nella Regia Aeronautica.\nFu ricostituito come 18\u00ba Gruppo Caccia Terrestre dalla Regia Aeronautica, all'Aeroporto di Bresso nel giugno 1931 con i Fiat C.R.20 bis della 83\u00aa Squadriglia e 85\u00aa Squadriglia. Nel 1935 fu dotato dei caccia C.R.32.\nNel 1939 esso transit\u00f2 dal 3\u00ba Stormo al 56\u00ba Stormo C.T. e riconfigur\u00f2 la propria linea di volo con 26 nuovi caccia, i Fiat C.R.42, su cui furono applicate nuove insegne raffiguranti tre frecce bianche con la scritta \"\"ocio che te copo\"...!\", emblema che tuttora contraddistingue il 18\u00ba Gruppo.\nSeconda guerra mondiale.\nCon la dichiarazione di guerra dell'Italia del 10 giugno 1940 il Gruppo al comando del Magg. Ferruccio Vosilla era all'Aeroporto di Novi Ligure/Aeroporto di Albenga con la 83\u00aa Squadriglia (9 CR 42), 85\u00aa Squadriglia (8 CR 42) e 95\u00aa Squadriglia (8 CR 42) nel 3\u00ba Stormo Caccia Terrestre ed effettu\u00f2 azioni sulla Francia fino all'armistizio del 24 giugno. \nIl 15 giugno nell'ambito della Battaglia delle Alpi Occidentali si scontrano con la caccia francese abbattendo 3 velivoli nemici e perdendo 2 C.R..\nIl 20 ottobre il 18\u00ba Gruppo, che costitu\u00ec insieme ad altre Unit\u00e0 il Corpo Aereo Italiano (CAI), fu rischierato a Maldegem con 50 CR 42 (83\u00aa, 85\u00aa e 95\u00aa Squadriglia) per fornire un contributo italiano alla Battaglia d'Inghilterra. Il Gruppo nonostante le difficolt\u00e0 riscontrate per la differenza di prestazioni e di armamento dei C.R.42 rispetto a Hurricane e Spitfire e le severe condizioni climatiche di quel periodo, consegu\u00ec soddisfacenti risultati tenuto conto del riguardevole numero di scontri vincenti a fronte delle limitate perdite subite abbattendo 3 Hurricane.\nDal 10 gennaio seguente fu disposto il rientro del CAI in Italia con destinazione Aeroporto di Pisa-San Giusto per il 18\u00ba Gruppo. Dopo un periodo di riposo per il personale e la revisione dei velivoli che furono predisposti per operare sul territorio africano, il Gruppo fu incaricato di trasferire 30 C.R. 42 dall'Aeroporto di Torino-Mirafiori, dopo uno scalo a Trapani Milo, all'aeroporto di Castel Benito (Aeroporto di Tripoli) per riequipaggiare alcune unit\u00e0 operanti in Africa settentrionale italiana.\nIl Gruppo inizi\u00f2 la campagna di Libia a fine gennaio 1941 svolgendo missioni di protezione, scorta e sorveglianza del traffico navale militare e mercantile.\nAgli inizi di agosto il 18\u00ba Gruppo rientr\u00f2 a Torino Caselle per un ciclo di addestramento sul Macchi M.C.200, propedeutico all'impiego del velivolo nella campagna di Grecia che il Gruppo inizi\u00f2 nella seconda decade di dicembre sull'aeroporto di Araxos vicino a Larissos, conducendo missioni di difesa aerea e scorta ai convogli marittimi.\nLa permanenza sul territorio greco termin\u00f2 alla fine dell'aprile 1942 con il rientro del 18\u00ba a Caselle ove inizi\u00f2 un nuovo addestramento al bombardamento in picchiata. Nel frattempo, il Gruppo torn\u00f2, assieme al 23\u00ba Gruppo caccia sotto il comando del 3\u00ba Stormo, e si posizion\u00f2 verso la fine di luglio sull'aeroporto di Abu Haggag od Aeroporto militare di Sidi Haneish (376\u00a0km ad ovest-nord-ovest da Il Cairo), nel Nord Africa, da dove inizi\u00f2 con 50 MC 200 modificati in caccia-bombardieri missioni di attacchi al suolo scortati in volo dai collegi del 23\u00ba Gruppo. Con l'avvicinarsi dell'autunno, la spinta offensiva dell'asse italo-tedesco cominci\u00f2 ad esaurirsi; ad ottobre i piloti del 18\u00ba e quelli del 23\u00ba iniziarono la transizione sul Macchi M.C.202 venendo reimpiegati nel ruolo originario di caccia terrestre.\nL'offensiva britannica cominci\u00f2 ad esercitare una sempre maggiore pressione e la controffensiva italo-tedesca di fine ottobre venne presto ridimensionata dalla preponderante capacit\u00e0 offensiva degli avversari che determinarono il ripiegamento delle forze dell'Asse verso la Tunisia (ad El Hamma che rimane a 30\u00a0km ad ovest di Gab\u00e8s). Nel corso della ritirata il 3\u00ba Stormo oper\u00f2 da pi\u00f9 aeroporti in azioni di copertura. Le azioni si prolungarono fino al marzo 1943 tra grandi difficolt\u00e0 dalle quali il 30 di quel mese, inizi\u00f2 il rientro del 18\u00ba Gruppo in Italia.\nDopo un periodo di riposo il 3\u00ba Stormo fu dislocato a Ciampino Sud verso la fine di giugno per la difesa di Roma poi, dopo due settimane, fu decentrato sui due aeroporti di Cerveteri (Aeroporto di Furbara e Palidoro). Gli attacchi delle forze alleate iniziarono il 19 luglio con soverchianti formazioni di bombardieri protetti da una consistente presenza di caccia, ma i piloti del 18\u00ba difesero con grande energia, valore e sacrificio i cieli laziali, campani e umbri. Pur se agli inizi di agosto entrarono in linea i prima Macchi M.C.205, un caccia dalle brillanti prestazioni particolarmente adatto a contrastare le forze nemiche, la disparit\u00e0 del numero degli aerei nei cieli delle battaglie non consent\u00ec di attenuare la schiacciante superiorit\u00e0 aerea avversaria.\nCon l'arrivo dell'armistizio dell'8 settembre, \ntermin\u00f2 il 13 settembre 1943 il ciclo operativo del 18\u00ba Gruppo.\nServizio operativo nell'Aeronautica Militare.\nNel dopoguerra l'Aeronautica Militare il 1\u00ba gennaio 1956, all'Aeroporto di Verona-Villafranca, ricostitu\u00ec il 18\u00ba Gruppo Ricognitori Tattici, nel 3\u00ba Stormo Ricognizione Tattica volo con gli RF-84F Thunderflash, versione fotografica potenziata e migliorata del precedente velivolo.\nNel 1967 fu ridefinito Gruppo Caccia Ricognitori e oper\u00f2 sino al 29 agosto 1973 con velivoli RF 84 F. Infatti, con la graduale assegnazione all'Aerobrigata dei supersonici F-104G dotati dei pod fotografici \"Orpheus\", il 18\u00ba effettu\u00f2 dal 4 febbraio 1974, la transizione sul nuovo velivolo, continuando poi ad impiegarlo fino al 1\u00ba settembre 1977, data in cui il Gruppo pass\u00f2 in posizione quadro, a seguito di un'ulteriore ristrutturazione delle Forze Armate. Del 1983 la costituzione del Nucleo Operativo Difesa Aerea (NODA).\nIl Gruppo caccia.\nLa rinascita del 18\u00ba Gruppo si realizz\u00f2 nuovamente il 1\u00ba ottobre 1984 come 18\u00ba Gruppo Caccia e questa volta sotto le insegne del 37\u00ba Stormo, schierato all'aeroporto di Trapani-Birgi e impieg\u00f2 gli F-104 Starfighter. Nel 1996, il 18\u00ba Gruppo inizi\u00f2 a ricevere gli F 104 ASA, in configurazione caccia intercettore. Il 15 aprile 1997 in un incidente di volo un tenente pilota del 18\u00b0, Stefano Faedo, mentre era ai comandi di un F-104 ha perso la vita per un incidente di volo.\nNel 1998 fu dotato degli F 104 ASA M, prendendo parte l'anno successivo alle missioni NATO Allied Force in Kosovo.\nDal 2003, con il programma \"peace caesar\", il reparto ha avuto in dotazione i caccia General Dynamics F-16 Fighting Falcon (completata nel 2004) fino alla restituzione degli stessi agli Stati Uniti avvenuta a giugno 2012, prendendo parte nel 2011 all'operazione Odyssey Dawn ed all'Operazione Unified Protector. Dal 18 ottobre 2012 il gruppo ha ricevuto i primi Eurofighter 2000."}
{"id": "2097948", "revid": "114570308", "url": "https://it.wikipedia.org/wiki?curid=2097948", "title": "Passo del Br\u00fcnig", "text": "Il passo del Br\u00fcnig (in tedesco \"Br\u00fcnigpass\") \u00e8 un valico alpino svizzero che collega Giswil (Semicantone di Obvaldo) con Meiringen (Canton Berna). Il servizio ferroviario che, attraverso il passo, collega Lucerna ed Interlaken \u00e8 assicurato dalla Zentralbahn.\nDal punto di vista orografico il passo si trova nelle Prealpi Svizzere e separa le Prealpi Bernesi dalle Prealpi di Lucerna e di Untervaldo. A causa della sua quota non eccessivamente elevata, rispetto ad altri valichi svizzeri, il Br\u00fcnig rimane aperto per buona parte dell'anno, salvo nevicate copiose. Rimane dunque la via pi\u00f9 comoda per raggiungere l'Oberland bernese provenendo dalla Svizzera centrale quando il passo urano del Susten.\nFa parte della strada nazionale 8, con caratteristiche semi-autostradali, salvo negli ultimi chilometri prima e dopo il passo."}
{"id": "2097949", "revid": "1005847", "url": "https://it.wikipedia.org/wiki?curid=2097949", "title": "Elezioni presidenziali in Argentina del 1999", "text": "Le elezioni presidenziali in Argentina del 1999 si tennero il 24 ottobre.\nContesto.\nMenem a seguito di una riforma costituzionale approvata nel 1994 ha potuto partecipare alle elezioni presidenziali del 1995 occasione in cui venne rieletto ma non ha potuto candidarsi a queste elezioni.\nLa presidenza di Carlos Menem si \u00e8 conclusa con una forte recessione economica ed un aumento della povert\u00e0 dopo un periodo di generale benessere economico diffuso. La popolarit\u00e0 del Presidente era calata notevolmente a causa anche di scandali di corruzione e di clientelismo che ha messo in difficolt\u00e0 anche il suo partito. Il Partito Giustizialista con Menem ha subito una svolta a destra, inusuale per un partito che si \u00e8 sempre definito di \"centro solidarista orientato a sinistra\" e critico nei confronti della politica neoliberista e a favore della presenza dello stato nell'economia. Il PJ inoltre \u00e8 entrato nell'Internazionale Democratica Centrista e nell'Unione Democratica Internazionale, quest'ultima raggruppa i partiti della destra internazionale mentre la prima i partiti democristiani. Questa svolta ha creato diverse perplessit\u00e0 all'interno del peronismo e nel 1995 in occasione delle elezioni l'ala sinistra si \u00e8 scissa dal partito ed ha fondato il FREPASO (Fronte per un Paese Solidario) ma riuscir\u00e0 a conquistare consensi solo dall'elettorato dell'Unione Civica Radicale, lo storico partito di centro socialdemocratico che durante la presidenza di Menem si \u00e8 posto alla sinistra del PJ.\nDopo il cosiddetto \"miracolo argentino\" il paese si trova in forte recessione ed \u00e8 colpito da una diffusa corruzione all'interno delle istituzioni e ci\u00f2 provoca un malessere diffuso all'interno dell'elettorato che culmina nel 1997 con la vittoria della coalizione tra UCR e FREPASO definita come Alleanza per il lavoro, la giustizia e l'educazione che riesce ad ottenere la maggioranza relativa alle elezioni parlamentari del 1997.\nIntanto il Partito Giustizialista, sotto la guida dell'ex vicepresidente di Menem Eduardo Duhalde, cerca di recuperare consenso cercando di riaffermarsi come partito di centro-sinistra e presentare un programma progressista ma nonostante ci\u00f2 il PJ non riesce a recuperare il consenso degli elettori.\nDomingo Cavallo, considerato come il principale responsabile della crisi perch\u00e9 convinto sostenitore della politica neoliberale, si dimette dalla carica di ministro dell'economia nel governo di Menem per presentarsi alla guida del paese come candidato del partito Azione per la Repubblica e da altri conservatori della politica argentina.\nIntanto la nuova coalizione di centro sinistra decise di presentare come proprio candidato presidente il sindaco di Buenos Aires Fernando de la R\u00faa, esponente centrista del partito Unione Civica Radicale ed ex oppositore di Juan Domingo Per\u00f3n negli anni settanta. De la R\u00faa promette di portare il cambiamento nella politica argentina rendendola meno corrotta e pi\u00f9 credibile nei confronti della cittadinanza. In tutti i sondaggi viene dato vincitore nei confronti di Duhalde candidato della Coalizione Giustizialista per il Cambio con un margine del 10%."}
{"id": "2097950", "revid": "486946", "url": "https://it.wikipedia.org/wiki?curid=2097950", "title": "Nuovo canzoniere italiano", "text": ""}
{"id": "2097951", "revid": "486946", "url": "https://it.wikipedia.org/wiki?curid=2097951", "title": "Nuovo Canzoniere italiano", "text": ""}
{"id": "2097952", "revid": "1699816", "url": "https://it.wikipedia.org/wiki?curid=2097952", "title": "Giacomo Carioti", "text": "Ha iniziato l'attivit\u00e0 giornalistica professionale da freelance nel 1965. Dal 1968 alla fine degli anni settanta \u00e8 stato redattore e critico del mensile \"Il dramma\", edita da Giancarlo Vigorelli e diretta da Maurizio Liverani. Ha inoltre fondato e diretto la rivista \"Machina\". Ha poi proseguito la carriera giornalistica, come critico cinematografico e teatrale del quotidiano \"Il Giornale d'Italia\", poi come direttore del TG di Teleregione, responsabile delle edizioni giornalistiche di Banca di Roma e Capitalia, infine come direttore dell'agenzia giornalistica \"Distampa\".\n\u00c8 padre dei giornalisti professionisti Emanuele Carioti e Daniele Carioti ed \u00e8 sposato dal 1970 con la giornalista Rossella Berti.\nCon Maurizio Liverani ha continuato a collaborare in varie iniziative giornalistiche e cinematografiche e ha scritto la sceneggiatura del film \"Tutto bene all'Estero/Est\" (\"C'era una volta l'URSS\"), mai tuttavia prodotto. La sceneggiatura tratta in modo satirico della situazione politica italiana e dei rapporti fra Occidente e mondo sovietico, ambientata nella redazione di un giornale di partito.\nHa inoltre realizzato documentari e cinegiornali per la Corona Film.\nCome fotografo si \u00e8 interessato di inchieste sociali e ha realizzato mostre sulle tradizioni popolari, sulle carceri minorili, sull'uso crudele dell'immagine giornalistica, sul mondo ed i personaggi dell'ultimo surrealismo.\nNegli anni pi\u00f9 recenti si \u00e8 dedicato al ritratto ambientato.\nHa stretto rapporti con Roland Topor, illustratore, pittore, scrittore e cineasta surrealista, insieme al quale ha fondato l'associazione \"RomaliaisonParis\". Alla morte di Topor, ha dedicato al cofondatore dell'associazione il \"Premio Topor\", assegnato ad artisti dal connotato ironico e surreale. Il premio, come il simbolo dell'associazione, \u00e8 costituito dal \"Pinocchio che si fa marameo\", disegno speculare che Topor e Carioti si sono scambiati al momento della fondazione. Il 26 aprile 2017, per onorare il 20\u00ba anniversario della morte di Roland Topor, \u00e8 stata organizzata presso il Cinema Trevi di Roma (Cineteca nazionale/Centro sperimentale di cinematografia), una rassegna cinematografica sul contributo artistico di Topor al cinema italiano (nei film di Federico Fellini e Maurizio Nichetti) ed \u00e8 stato consegnato a Nichetti il \"Premio Topor \u2013 Satira e surrealt\u00e0\" di RomaliaisonParis.\nHa tradotto in italiano due canzoni di Georges Brassens: \"Attenti al gorilla\" e \"L'ecatombe\", i cui testi sono stati pubblicati sulle riviste \"Machina\", \"Galleria Colonna\", \"Opinione pubblica\", \"Distampa\".\nHa collaborato inoltre con Giovanni Semerano, fondatore del \"Fotogramma\" di via Ripetta a Roma fin dai primi anni '70. Nell'ambito di questa attivit\u00e0, ha presentato in catalogo la maggior parte degli autori delle mostre, contribuendo alla realizzazione delle riviste edite dalla Galleria. Ha realizzato le manifestazioni espositive ed i saggi critici dedicati alle immagini di Man Ray (\"D'Apres Man Ray\"), di Kiki de Montparnasse (\"D'Apres Kiki\"), Wilhelm von Pl\u00fcschow e Wilhelm von Gloeden. Le sue mostre personali sono state: \"Uno muro oltre il quale\", \"Barabbata\", \"Paris Topor\", \"Pl\u00fcschow, chi eri?\", \"Lo scempio del cadavere\"."}
{"id": "2097954", "revid": "24443", "url": "https://it.wikipedia.org/wiki?curid=2097954", "title": "Br\u00fcnig", "text": ""}
{"id": "2097961", "revid": "1861950", "url": "https://it.wikipedia.org/wiki?curid=2097961", "title": "Turkmenistan Airlines", "text": "Turkmenistan Airlines (in turkmeno: \"T\u00fcrkmenhowa\u00fdollary\") \u00e8 la compagnia di bandiera e l'unica compagnia aerea del Turkmenistan, con sede ad Ashgabat. Opera servizi passeggeri e merci nazionali e internazionali principalmente dal suo hub all'aeroporto internazionale di Ashgabat.\nStoria.\nTurkmenistan Airlines \u00e8 stata fondata il 4 maggio 1992. Nel 1992, \u00e8 diventata la prima compagnia aerea dell'ex Unione Sovietica ad acquistare un Boeing 737-300. Nell'aprile 1993, \u00e8 diventata un membro a pieno titolo dell'Organizzazione internazionale dell'aviazione civile (ICAO). Il primo volo con un Il-76 cargo fu completato il 19 aprile 1993 da Ashgabat a Brest, in Bielorussia.\nDal 2001, la compagnia ha dismesso gradualmente la sua flotta ancora risalente all'epoca sovietica, iniziando a sostituirla introducendo i Boeing 717 ampiamente utilizzati su rotte nazionali fino al loro ritiro. Furono acquistati sette esemplari; il primo \u00e8 stato presentato al MAKS air show nel 2001. Il 29 aprile 2009, un Boeing 737-700 \u00e8 stato mostrato ad Ashgabat e il 2 settembre Boeing ha annunciato che Turkmenistan Airlines aveva confermato un ordine per altri tre aeromobili del valore di 192 milioni di dollari. Nel maggio 2009, la compagnia ha aperto l'hotel Lachin ad Ashgabat per i passeggeri in transito. Progettato per 200 ospiti, si trova su Avenue of Neutrality, che collega il centro della citt\u00e0 all'aeroporto di Ashgabat. Il 1\u00ba luglio 2011, la compagnia ha iniziato a gestire un sistema di biglietteria elettronica per le prenotazioni di tutti i voli.\nL'8 maggio 2013 \u00e8 stato consegnato un Boeing 737-800. Il 3 giugno 2013 \u00e8 arrivato un quarto Boeing 737-800 e il 18 dicembre 2013 ne \u00e8 arrivato un quinto.\nNel 2012, la compagnia ha iniziato a stampare la rivista di bordo \"Lachin\". La rivista \u00e8 distribuita anche nelle sale delle delegazioni ufficiali e nelle zone VIP degli aeroporti del Turkmenistan. Nello stesso anno, la compagnia ha trasportato 57.500 passeggeri verso 15 destinazioni internazionali e 90.000 passeggeri su rotte nazionali al mese (circa 1,77 milioni di passeggeri all'anno).\nNel gennaio 2013 sono iniziati i voli cargo regolari per Brno, Repubblica Ceca. Nel marzo 2013 \u00e8 stato aperto un nuovo centro di vendita dei biglietti nella Atat\u00fcrk Street. Questo edificio ospita 30 uffici commerciali; 17 per i voli nazionali e 13 per le rotte internazionali. Nell'agosto 2013 sono stati avviati i voli regolari per Leopoli e nell'ottobre dello stesso anno i voli per Donetsk e Riga, seguiti a dicembre dal primo servizio di linea verso una destinazione nell'Europa occidentale, Parigi. Nel marzo 2014, Turkmenistan Airlines ha annunciato che avrebbe iniziato i voli a lungo raggio utilizzando i Boeing 777-200LR appena acquisiti. Gli aerei sono utilizzati sui voli per Bangkok, Pechino, Birmingham, Delhi e Istanbul.\nIl 4 febbraio 2019, l'Agenzia europea per la sicurezza aerea (EASA) ha sospeso il permesso di Turkmenistan Airlines di volare nell'UE. Ci\u00f2 ha costretto la compagnia aerea a interrompere le sue rotte verso il Regno Unito, la Francia e la Germania. A dicembre, Turkmenistan Airlines ha ripreso i voli verso i paesi dell'Unione europea dopo una pausa di 10 mesi.\nFlotta.\nFlotta attuale.\nA dicembre 2021 la flotta di Turkmenistan Airlines \u00e8 cos\u00ec composta:\nFlotta storica.\nTurkmenistan Airlines operava in precedenza con i seguenti aeromobili:"}
{"id": "2097965", "revid": "1573940", "url": "https://it.wikipedia.org/wiki?curid=2097965", "title": "Monochamus", "text": "Monochamus , \u00e8 un genere di coleotteri cerambicidi ampiamente diffusi in ogni parte del mondo.\nAlcune specie.\nIn Italia sono presenti le seguenti specie:\nEcologia.\nLe larve di questi insetti sono altamente dannose per molte specie vegetali, conducendo alla morte numerose variet\u00e0 di pini e sempreverdi.\n\u00c8 noto che alcune specie di \"Monochamus\" sono in grado di trasmettere il nematode \"Bursaphelenchus xylophilus\", un agente patogeno che contagia numerose specie di conifere."}
{"id": "2097969", "revid": "599013", "url": "https://it.wikipedia.org/wiki?curid=2097969", "title": "Franklin Edwards", "text": ""}
{"id": "2097978", "revid": "1861950", "url": "https://it.wikipedia.org/wiki?curid=2097978", "title": "LATAM Airlines Chile", "text": "LATAM Airlines, precedentemente nota come LAN Airlines S.A., \u00e8 una compagnia aerea cilena con sede a Santiago del Cile, ed \u00e8 una delle aziende fondatrici della LATAM Airlines Group, la pi\u00f9 grande holding di compagnie aeree dell'America Latina. L'hub principale della compagnia aerea \u00e8 l'Aeroporto Internazionale di Santiago.\nStoria.\nPrimi anni.\nLa compagnia aerea fu fondata dal comandante aeronautico cileno Arturo Merino Ben\u00edtez (da cui prende il nome l'Aeroporto internazionale di Santiago) e inizi\u00f2 le operazioni il 5 marzo 1929 come L\u00ednea Aeropostal Santiago-Arica, sotto il governo del presidente Carlos Ib\u00e1\u00f1ez del Campo. Nel 1932 fu rinominata in L\u00ednea A\u00e9rea Nacional de Chile, usando l'acronimo LAN-Chile come nome commerciale. La prima flotta di LAN-Chile consisteva in aerei De Havilland Moth. Merino Benitez voleva difendere l'esclusivit\u00e0 dei vettori cileni sulle rotte domestiche, diversamente dalla maggior parte dei paesi dell'America Latina che concedevano facilmente autorizzazioni sui voli domestici a Pan American, influenzati dalla propaganda fatta da Charles Lindbergh. Anche per questo motivo, gli aeroplani costruiti negli Stati Uniti divennero pi\u00f9 difficili da integrare nella flotta LAN fino all'inizio della seconda guerra mondiale. Nel 1936 furono acquistati 2 Potez 560, mentre nel 1938 furono incorporati nella flotta 4 Junkers Ju 86B. Nello stesso anno, fu siglato un accordo di cooperazione con Lloyd A\u00e9reo Boliviano e il vettore peruviano Faucett. Un altro accordo con Lufthansa \u00e8 stato firmato per i voli da e verso l'Europa e la costa atlantica americana.\nNel 1940, date le restrizioni imposte durante la Seconda Guerra Mondiale all'accesso ai pezzi di ricambio per i motori BMW Junker, LAN-Chile dovette sostituirli con gli aerei Lockheed L-10 Electra, aggiungendo nel 1941 ulteriori Lockheed Lodestar C-60 e Douglas DC-3 nel 1945.\nDopoguerra ed espansione internazionale.\nIl 23 agosto 1945, LAN-Chile divenne un membro della neonata IATA e nell'ottobre 1946 inizi\u00f2 il servizio di volo per Buenos Aires all'Aeroporto di Mor\u00f3n e nel 1947 per Punta Arenas, la destinazione continentale pi\u00f9 distante del Cile. Nel dicembre del 1954, il vettore aereo, inaugur\u00f2 la rotta per Lima, in Per\u00f9 mentre il 22 dicembre 1956 un Douglas DC-6 effettu\u00f2 il primo volo commerciale al mondo sull'Antartide. Da allora, tutta la flotta DC-6 della compagnia aerea aveva dipinto sulla sua fusoliera \"Primeros sobre la Ant\u00e1rtica\" e usando questo stesso tipo di aeremobile, inizi\u00f2 i collegamenti verso l'Aeroporto internazionale di Miami nel 1958. LAN-Chile, con l'acquisto di tre Sud Aviation Caravelle nel 1963, cominci\u00f2 ad utilizzare aerei a reazione verso Miami, Guayaquil, Lima, Citt\u00e0 di Panama, Punta Arenas, Puerto Montt e Antofagasta. \nNel 1966, l'aerolinea ha acquistato il suo primo Boeing 707 da Lufthansa, in cambio dei diritti di volo sulla rotta Lima-Santiago. Con questo modello di aeromobile, la compagnia ha sviluppato nuove rotte a lungo raggio verso gli Stati Uniti, l'Oceania e l'Europa. LAN-Chile inizi\u00f2 il 15 aprile 1967, la rotta verso l'Aeroporto Internazionale John F. Kennedy e l'isola di Pasqua l'8 aprile dello stesso anno. Il 16 gennaio 1968, il volo Santiago-Isola di Pasqua fu esteso all'Aeroporto Internazionale Faa'a, a Tahiti, nella Polinesia francese, utilizzando inizialmente un Douglas DC-6. Successivamente, nell'aprile 1970, fu introdotto un Boeing 707 e il 4 settembre 1974 questa rotta fu estesa alle Figi. Nel 1969, il vettore aereo espande le sue destinazioni verso Rio de Janeiro, Asunci\u00f3n e Cali con il nuovo Boeing 727 mentre nel 1970, sono state inaugurate le prime rotte transatlantiche verso l'Aeroporto di Madrid-Barajas, l'Aeroporto di Francoforte e l'Aeroporto di Parigi-Orly con un Boeing 707. Fin dalla sua istituzione e fino al 1970 la compagnia aerea aveva sede, hub principale e centro di manutenzione presso l'Aeroporto di Los Cerrillos (ICAO: SCTI; IATA: ULC), nel sud-ovest di Santiago. Le restrizioni imposte dalla crescente area metropolitana di Santiago e la necessit\u00e0 di strutture aeroportuali moderne, in grado di ospitare in sicurezza sia voli domestici che intercontinentali, hanno spinto la necessit\u00e0 di spostare l'aeroporto principale della capitale cilena dal quartiere di Los Cerrillos verso l'area metropolitana nord-ovest pi\u00f9 rurale. Per questo motivo, i voli di LAN-Chile, furono spostati nel 1970 nel nuovo Aeroporto a Pudahuel che fu costruito tra il 1961 e il 1967. \nIl 10 febbraio 1974, venne effettuato il primo volo transpolare non-stop al mondo tra il Sud America (Aeroporto di Punta Arenas) e l'Australia (Aeroporto Internazionale Kingsford Smith) con un Boeing 707 pilotato dal capitano Jorge Jarpa Reyes. Nel 1980, la societ\u00e0 ha sostituito il suo Boeing 727 con il Boeing 737-200 Advanced sulle sue rotte nazionali. Inoltre, sono stati aggiunti i McDonnell Douglas DC-10-30 che sono stati utilizzati sulle rotte per Los Angeles, Miami e New York. Nello stesso anno, le strutture di manutenzione sono state trasferite dal'Aeroporto Los Cerrillos all'Aeroporto Arturo Merino Benitez. \nNel giugno 1986, con una nuova rotta per l'Aeroporto internazionale di Montr\u00e9al-Mirabel \u00e8 stata sostituita la flotta DC-10 con i Boeing 767-200ER mentre nel 1988, LAN Chile, ha iniziato la costruzione del suo centro di manutenzione all'Aeroporto di Santiago. Inoltre, durante la stagione estiva, venne preso il leasing un Boeing 747-100 da Aer Lingus per i suoi voli negli Stati Uniti.\nPrivatizzazione e internazionalizzazione.\nNel settembre 1989, il governo cileno ha privatizzato la compagnia aerea, vendendo una quota di maggioranza della compagnia a Icarosan e Scandinavian Airlines (49%), che successivamente ha venduto la sua partecipazione pochi anni dopo ad alcuni investitori locali. Dal 1994, i principali azionisti sono stati la famiglia Cueto e l'uomo d'affari Sebasti\u00e1n Pi\u00f1era (fino al 2010), che ha venduto le sue quote assumendo la carica di Presidente della Repubblica del Cile. L'approvazione dell'autorit\u00e0 antitrust cilena ha portato all'acquisizione della seconda compagnia aerea pi\u00f9 grande del paese, Ladeco, l'11 agosto 1995. Nell'ottobre 1998, Lan-Chile ha unito la sua controllata cargo Fast Air Carrier con Ladeco, formando LAN Express. Nel 1998 LAN Airlines ha istituito una joint venture con Lufthansa denominata LLTT (Lufthansa-LAN Technical Training S.A.) con l'obiettivo di soddisfare le esigenze di addestramento per la manutenzione degli aeromobili in America Latina. LLTT aveva sede presso gli hangar della LAN nell'aeroporto Comodoro Arturo Merino Benitez ed era l'unico fornitore di formazione per il simulatore di manutenzione A320 (CMOS) in America Latina. Nel 2000, LAN Cargo, ha aperto un'importante base operativa all'Aeroporto internazionale di Miami per il servizio cargo e nel 2002 LAN Chile ha iniziato il processo di internazionalizzazione attraverso LAN Per\u00f9 e LAN Ecuador. \nNel marzo 2004, Lan Chile e le sue consociate (LAN Per\u00fa, LAN Ecuador, LAN Dominicana e LAN Express), sono state unificate con il marchio e la livrea di LAN, eliminando il nome di ciascun paese delle compagnie aeree sui marchi. Il 17 giugno dello stesso anno, il vettore aereo ha cambiato il suo nome formale in LAN Airlines come parte di questo processo di re-branding e internazionalizzazione; sebbene, quando fu fondata nel 1929, LAN originariamente significava \"L\u00ednea A\u00e9rea Nacional\". A met\u00e0 del 2005, LAN ha avviato la sua filiale LAN Argentina in Argentina con voli nazionali e internazionali da Buenos Aires, mentre dal 1\u00ba agosto 2006, LAN Airlines ha unito la First class e la Business class in un'unica classe, denominata Premium Business. Il 28 ottobre 2010, LAN ha acquisito il 98% delle azioni di AIRES, il secondo maggiore vettore aereo in Colombia rinominandola, il 3 dicembre 2011, in LAN Colombia.\nLATAM Airlines Group.\nIl 13 agosto 2010, LAN ha firmato un accordo non vincolante con la compagnia aerea brasiliana TAM Airlines per fondersi e formare il gruppo LATAM Airlines Group. L'unione tra i due vettori aerei, \u00e8 stata completata il 22 giugno 2012, quando, il Consiglio di amministrazione della Difesa economica del Brasile (\"CADE\") e il Tribunal de Defensa de la Libre Competencia (\"TDLC\") hanno approvato la fusione soggetta a misure di mitigazione. Le compagnie aeree hanno dovuto cedere quattro coppie giornaliere di slot dall'Aeroporto internazionale di San Paolo-Guarulhos ad altre compagnie aeree disposte a volare sulla rotta Santiago-San Paolo. Durante la prima met\u00e0 del 2018 la compagnia aerea ha dovuto mettere a terra molti Boeing 787 Dreamliner a causa delle problematiche dei motori Rolls Royce Trent.\nSede.\nLa compagnia aerea ha il suo quartier generale al 20\u00ba piano del palazzo in via Avenida Presidente Riesco n\u00ba 5711 a Las Condes, Provincia di Santiago. In precedenza la sua sede era a Estado 10 nel centro di Santiago del Cile.\nProgramma fedelt\u00e0.\nLATAM Chile ha creato il programma frequent flyer LANPASS per premiare la fedelt\u00e0 dei clienti. Ci sono attualmente oltre quattro milioni di membri mentre ogni anno, oltre 250.000 membri LANPASS volano gratuitamente. I membri di LANPASS guadagnano miglia ogni volta che volano con LATAM Chile, un membro dell'alleanza Oneworld, una compagnia aerea affiliata LANPASS o utilizzando i servizi di qualsiasi azienda associata LANPASS in tutto il mondo.\nIl programma LANPASS ha quattro categorie di abbonamento Elite:\nIl 5 maggio 2016, LANPASS \u00e8 stato rinominato in LATAM Pass, una volta che LAN Airlines \u00e8 passata completamente in LATAM Cile.\nLounge.\nLATAM Airlines gestisce le sale passeggeri VIP nei seguenti aeroporti:\nQueste sale sono accessibili ai passeggeri che viaggiano in LATAM First Class, Premium Business, Business e Premium Economy, nonch\u00e9 ai membri senior del programma LATAM PASS (Black, livelli Platinum), programma TAM Fidelidade (Black, Vermelho Plus, Vermelho) e Oneworld rispettive categorie (smeraldo, zaffiro).\nLe nuove e rinnovate sale passeggeri LATAM Chile sono progettate dall'architetto cileno Mathias Klotz e dallo studio parigino Putman Olivia Putman.\nDestinazioni.\nLATAM Chile opera in verso decine di destinazioni nazionali e internazionali. Con la consegna di nuovi Airbus A320 e Airbus A321, avvier\u00e0 nuove rotte in Sud America; ha preso in considerazione Panama, San Jose de Costa Rica, Curitiba, Asunci\u00f3n, Manaus, Rosario, Cuzco e altri. LATAM Chile \u00e8 stata una scelta popolare per i surfisti che viaggiano in Sud America a causa della loro politica di non addebitare costi aggiuntivi per il bagaglio. Tuttavia, a partire dal 19 dicembre 2016, ha cambiato la sua politica e ora addebita 200 USD a tratta per ogni borsa da surf di un massimo di tre tavole.\nIl 5 ottobre 2017, LATAM Chile ha inaugurato la rotta diretta tra Santiago e Melbourne, un volo di 15 ore (in direzione ovest) e . Attualmente \u00e8 il volo commerciale da punto a punto pi\u00f9 a sud. Il cerchio massimo del volo passa a sud del Circolo Polare Antartico, a una distanza di circa 800 km dalla terraferma antartica. I numeri di volo sono LA805 (direzione ovest) e LA804 (direzione est).\nNel novembre 2017 la compagnia ha annunciato l'apertura di una rotta aerea diretta verso il continente asiatico. La rotta opera con un volo in partenza da Santiago, Cile, fa scalo a San Paolo, Brasile, e da l\u00ec procede un volo diretto per Tel Aviv, Israele. I voli sono operati tre volte a settimana a partire da dicembre 2018 con i nuovi Boeing 787 della compagnia. Questa \u00e8 la seconda rotta aerea operata da una compagnia sudamericana dal Sud America all'Asia.\nAccordi commerciali.\nAl 2021 LATAM Chile ha accordi di code share con le seguenti compagnie:\nFlotta.\nFlotta attuale.\nA dicembre 2021 la flotta di LATAM Airlines Chile \u00e8 cos\u00ec composta:\nFlotta storica.\nLATAM Airlines Chile operava in precedenza con i seguenti aeromobili:"}
{"id": "2097979", "revid": "54193", "url": "https://it.wikipedia.org/wiki?curid=2097979", "title": "W.C. Fields", "text": ""}
{"id": "2097981", "revid": "110969188", "url": "https://it.wikipedia.org/wiki?curid=2097981", "title": "Muhammad Farid", "text": "Frequent\u00f2 la Khalil Agha School, l'Ecole des Fr\u00e8res e la Scuola d'Amministrazione. Lavor\u00f2 come avvocato per il governo egiziano e per la Procura Generale fino a quando non fu costretto ad allontanarsi a causa delle sue simpatie per lo \"shaykh\" \u02bfAl\u012b Y\u016bsuf, direttore di un popolare quotidiano egiziano che fu perseguito per aver pubblicato telegrammi segreti provenienti dal ministero della Guerra. Muhammad Far\u012bd decise allora di aprire un proprio studio legale.\nMuhammad Far\u012bd fu il pi\u00f9 importante sostenitore politico e finanziario di Mustafa Kamil, fondatore del Partito Nazionale egiziano e, dopo la sua morte prematura nel 1908, fu eletto secondo Presidente del partito, che egli guid\u00f2 fino al marzo del 1912 e poi, in esilio (essenzialmente a Ginevra e a Berlino), fino all'anno della sua morte.\nNel 1909 Muhammad Far\u012bd fond\u00f2 il primo movimento sindacale egiziano e lanci\u00f2 un appello per il boicottaggio del governo, troppo prono ai desiderata britannici.\nIn quello stesso anno guid\u00f2 una delegazione egiziana alla Conferenza Internazionale di Bruxelles, cui partecipavano esponenti politici di varie nazioni europee, per esporre loro le penose condizioni degli egiziani, sottoposti al giogo sempre pi\u00f9 oppressivo del Regno Unito, invocando per la propria patria libert\u00e0 e indipendenza.\nSi era infatti convinto ben presto della necessit\u00e0 che i britannici lasciassero l'Egitto, occupato militarmente con la pretestuosa scusa di assicurare un sano sviluppo economico del Paese, finanziariamente sull'orlo del fallimento, e riteneva che solo il chediv\u00e8 avrebbe potuto assicurare una giusta costituzione agli egiziani. Si adoper\u00f2 per consentire una miglior alfabetizzazione del Paese e si batt\u00e9 per l'adozione di profonde riforme sociali ed economiche, a vantaggio specialmente dei lavoratori. A suo tempo aveva sperato che l'Impero ottomano potesse aiutare il sovrano egiziano, specie quando si trovava in esilio nel corso della Prima guerra mondiale, ma presto cap\u00ec che i Giovani Turchi avrebbero deluso le aspettative nazionali egiziane. L'occasionale sostegno di Far\u012bd al panislamismo gli alien\u00f2 le simpatie dei Copti. Gli egiziani rispettavano Far\u012bd per il suo coraggio patriottico e per la sua capacit\u00e0 di sacrificare se stesso agli ideali.\nLe sue memorie sono state pubblicate in lingua araba e, parzialmente, in lingua inglese. Egli scrisse anche una storia sulla dinastia fondata da Mehmet Ali, sui Romani e sull'Impero ottomano, come pure diari di viaggio (specie in Nordafrica e Italia) e numerosi articoli per giornali locali di orientamento nazionalista."}
{"id": "2097984", "revid": "124688186", "url": "https://it.wikipedia.org/wiki?curid=2097984", "title": "Nogizaka Haruka no himitsu", "text": " \u00e8 una light novel ideata da Y\u016bsaku Igarashi e illustrata da Shaa. La serie inizi\u00f2 la pubblicazione sulla vecchia rivista \"Dengeki\" della MediaWork il 18 giugno 2002, il primo romanzo venne pubblicato il 10 ottobre 2004 e a tutt'oggi sono editi 10 volumi dalla ASCII Media Works sotto l'etichetta della Dengeki Bunko. Un adattamento come manga \u00e8 stato iniziato da Yasuhiro Miyama a partire dal 26 agosto 2006 pubblicato sulla rivista di manga seinen \"Dengeki Moeoh\", sempre edita dalla ASCII Media Works. Tra luglio e settembre 2008 lo Studio Barcelona ha realizzato un anime basato sulla light novel. Anche un visual novel per PlayStation 2 \u00e8 stata commercializzata in Giappone a partire da settembre 2008.\nNella stagione autunnale 2009 ha avuto inizio la proiezione della seconda serie dal titolo , che, come la prima, \u00e8 composta da 12 episodi animati dallo Studio Barcelona. A luglio 2011 \u00e8 stata annunciata una terza serie, \u00e8 composta da quattro OAV in uscita a partire da agosto 2012.\nTrama.\n\"Nogizaka Haruka no himitsu\" \u00e8 ambientata in una scuola privata giapponese, la Hakuj\u014d Academy, ed \u00e8 incentrata sul protagonista maschile Y\u016bto Ayase e sulla sua compagna di classe Haruka Nogizaka. Y\u016bto \u00e8 un ragazzo ordinario, al contrario Haruka \u00e8 molto bella, intelligente e ricca, per questo motivo viene considerata come la ragazza inarrivabile della scuola ed \u00e8 ammirata da tutti i suoi compagni di classe che l'hanno soprannominata \"Nuit \u00c9toile\" (La stella luminosa della notte scintillante fluorescente) e \"Lumi\u00e8re du Clavier\" (La splendente principessa del pianoforte).\nUn giorno Nobunaga Asakura, un amico di Y\u016bto, chiede a Y\u016bto di riconsegnare un libro alla biblioteca scolastica, proprio qui per caso incontra Haruka e scopre il suo segreto, cio\u00e8 la sua incredibile passione per anime, manga e la cultura otaku, passione ritenuta inutile dal padre di Haruka e proprio per questa tenuta segreta a tutti, padre compreso. Per questa ragione Y\u016bto le promette di mantenere il segreto e nel corso della storia tra i due si svilupper\u00e0 un forte legame sostenuto dalla sorella minore di Haruka e dalle due cameriere di casa Nogizaka.\nMedia.\nLight novel.\n\"Nogizaka Haruka no Himitsu\" \u00e8 iniziato come serie di light novel scritte da Y\u016bsaku Igarashi, e disegnate da Shaa. The La serie ha iniziato la propria serializzazione sulla rivista della MediaWorks \"Dengeki hp\" a partire dal 18 giugno 2004. Il secondo capitolo \u00e8 stato pubblicato il 21 agosto 2004. Poco meno di due mesi dopo il 10 ottobre 2004, il primo volume della serie \u00e8 stato pubblicato dalla ASCII Media Works. Al 2011 sono stati pubblicati quattorddici volumi. Il \"Mainichi Shimbun\" ha riportato la notizia che a gennaio 2008, sono state vendute oltre 700.000 copie dei primi sette volumi.\nManga.\nUn adattamento come manga della storia \u00e8 stato iniziato da Yasuhiro Miyama a partire dal 26 agosto 2006 sulla rivista di manga seinen \"Dengeki Moeoh\", sempre edita dalla ASCII Media Works. Quattro tank\u014dbon sono stati stampati dalla ASCII Media Works' Dengeki Comics dal 27 ottobre 2007 al 27 settembre 2010.\nAnime.\n\"Nogizaka Haruka no Himitsu\" \u00e8 stato adattato in un anime di dodici episodi, trasmesso in Giappone fra il 3 luglio ed il 25 settembre 2008 dalla rete televisiva Chiba TV. L'anime \u00e8 prodotto da Studio Barcelona e diretto da Munenori Nawa. La serie \u00e8 stata poi raccolta in sei DVD pubblicati dalla Geneon Entertainment fra il 26 settembre 2008 ed il 27 febbraio 2009. Un Blu-ray contenente l'intera serie \u00e8 stato pubblicato in Giappone il 26 settembre 2009.\nUna seconda serie dell'anime, intitolata \u00e8 stata annunciata in un pamphlet incluso nel decimo volume della serie di light novel \"Spice and Wolf\". Questa serie \u00e8 nuovamente diretta da Munenori Nawa e prodotta da Studio Barcelona sotto il nome Diomedea. La serie \u00e8 andata in onda per dodici episodi dal 6 ottobre al 22 dicembre 2009 in Giappone.\nDrama radiofonico.\n\u00c8 stato prodotto un drama radiofonico di quattro episodi, trasmesso per la prima volta il 27 ottobre 2007 nel corso del programma \"Dengeki Taish\u014d\". Un CD drama di un'ora, che racconta la stessa storia trasmessa dalla radio, \u00e8 stato pubblicato il 10 gennaio 2008. I doppiatori di entrambe le versioni del drama sono gli stessi utilizzati anche per il doppiaggio dell'anime.\nVisual novel.\nUna visual novel basata sulla serie \u00e8 stata sviluppata per PlayStation 2 dalla Vridge e pubblicata dalla ASCII Media Works il 25 settembre 2008 in Giappone. La visual novel \u00e8 intitolata . Una seconda video novel, sempre sviluppata dalla Vridge e pubblicata dalla ASCII Media Works, si intitolata \u00e8 stata pubblicata come download in cinque parti per PlayStation Portable. Il titolo \u00e8 stato poi pubblicato su Universal Media Disc il 28 ottobre 2010.\nRiferimenti ad altre opere.\nNegli episodi 2 e 6 dell'anime vengono fatte per ognuno una citazione di \"Bokusatsu tenshi Dokuro-chan\" (il gruppo che ha disegnato questo manga \u00e8 lo stesso che ha creato il suddetto). Nel secondo, ad Akihabara, si pu\u00f2 sentire in sottofondo la sigla di \"Binkan Sensible Salaryman\", un personaggio nominato saltuariamente in \"Dokuro-chan\", mentre nel sesto, nel tentativo di salvare Y\u016bto e Haruka da una folla di fotografi impiccioni, la cameriera Hazuki veste proprio con un cosplay di Dokuro-chan."}
{"id": "2097986", "revid": "599013", "url": "https://it.wikipedia.org/wiki?curid=2097986", "title": "Carlos Clark", "text": ""}
{"id": "2097994", "revid": "767487", "url": "https://it.wikipedia.org/wiki?curid=2097994", "title": "M.L. Carr", "text": ""}
{"id": "2098000", "revid": "300067", "url": "https://it.wikipedia.org/wiki?curid=2098000", "title": "M. L. Carr", "text": ""}
{"id": "2098007", "revid": "767487", "url": "https://it.wikipedia.org/wiki?curid=2098007", "title": "Trio (gruppo musicale)", "text": "I Trio sono stati un gruppo musicale tedesco, appartenenti alla Neue Deutsche Welle, attivo dal 1979 al 1986.\nStoria.\nI componenti erano Stephan Remmler (voce, occasionalmente tastiere), Gert 'Kralle' Krawinkel (chitarra) e Peter Behrens (batteria).\nIl gruppo \u00e8 conosciuto soprattutto per il brano \"Da Da Da I Don't Love You You Don't Love Me Aha Aha Aha\", conosciuto anche pi\u00f9 semplicemente come \"Da Da Da\", pubblicato nel 1982."}
{"id": "2098010", "revid": "1573940", "url": "https://it.wikipedia.org/wiki?curid=2098010", "title": "Brachyopoidea", "text": "I brachiopoidi (Brachyopoidea ) sono una superfamiglia di anfibi estinti appartenenti ai temnospondili, vissuti fra il Triassico inferiore e il Cretaceo medio (235 - 110 milioni di anni fa). I loro resti sono stati ritrovati in gran parte del mondo; questi animali includono gli ultimi temnospondili noti.\nDescrizione.\nDi dimensioni medio - grandi, i brachiopoidi erano animali strettamente acquatici caratterizzati da un cranio massiccio e insolitamente largo, con grandi occhi situati nella parte anteriore. La bocca era larga e fornita di denti acuminati, mentre le ossa del cranio erano percorse da un complicato sistema di fossette e canali. Il corpo, di solito, era piuttosto allungato e di notevoli proporzioni, mentre le zampe erano relativamente corte e deboli. Alcuni esemplari di brachiopoidi (come \"Koolasuchus\", l'ultimo a comparire) raggiunsero notevoli dimensioni e dovevano essere predatori acquatici di prim'ordine.\nClassificazione.\nI brachiopoidi fanno parte di quel gruppo di anfibi temnospondili noti con il nome di stereospondili, i cui componenti si diversificarono notevolmente ma mantennero un costante legame con l'habitat acquatico. I brachiopoidi, in particolare, riuscirono a prosperare per tutto il Triassico e alcune forme relitte sopravvissero anche per tutto il Giurassico, per poi estinguersi nel corso del Cretaceo.\nAll'interno della superfamiglia si possono distinguere due famiglie: quella dei brachiopidi (Brachyopidae) e quella dei chigutisauridi (Chigutisauridae) (Warren and Marsicano, 2000; Yates and Warren, 2000, Damiani and Kitching, 2003).\nI brachiopidi sembrerebbero essere stati piuttosto abbondanti durante il Triassico inferiore e medio in Laurasia, ma anche nel Gondwana; scompaiono dalla documentazione fossile per poi riapparire in terreni del Giurassico medio e superiore in Cina e Mongolia. I pi\u00f9 antichi generi di brachiopidi possedevano vertebre di tipo rachitomo, ma gli ultimi esemplari possedevano i centri vertebrali tipici degli stereospondili. I brachiopidi erano facilmente riconoscibili a causa dei loro crani corti e larghi, con canali sensori profondamente scavati, e una cavit\u00e0 orale molto profonda che suggerisce un modo di nutrirsi \"a risucchio\". Questa ipotesi riguardo al modo di nutrirsi \u00e8 corroborata dai processi retroarticolari molto lunghi, che consentirebbero un'apertura estremamente veloce delle fauci.\nI chigutisauridi, invece, sembrerebbero essere confinati al Gondwana, ma i resti fossili sono distribuiti in un arco temporale pi\u00f9 continuo, a partire dal Triassico inferiore. A quest'ultima famiglia appartengono gli ultimi temnospondili noti, del Cretaceo medio dell'Australia. Questi animali possedevano caratteristiche primitive, come la presenza di un'incisura otica, vertebre di tipo rachitomo e un cinto pettorale piuttosto stretto. Il grado di sviluppo delle zampe indica che questi animali erano pi\u00f9 adatti all'ambiente terrestre rispetto ai brachiopidi, anche se conservavano i canali della linea laterale lungo il cranio. I grandi denti aguzzi e ricurvi di questi animali indicano che dovevano essere grandi predatori fluviali.\nFilogenesi.\nDa http://www.helsinki.fi/~mhaaramo/metazoa/deuterostoma/chordata/amphibia/limnarchia/brachyopomorpha.html\n \u2020Brachyopomorpha Warren &amp; Marsicano, 2000\n |-- \u2020\"Bothriceps australis\"\n `--o \u2020Brachyopoidea (Lydekker, 1885) sensu Broom, 1915\n |--o \u2020Chigutisauridae Rusconi, 1949 [1951?]\n | |?- \u2020\"Koolasuchus cleelandi\"\n | |-- \u2020\"Keratobrachyops australis\"\n | `--+--+-- \u2020\"Siderops kehli\"\n | | `--o \u2020\"Pelorocephalus\" Cabrera, 1944 [\"Chigutisaurus\" Rusconi, 1948b, \"Icanosaurus rectifrons\" Rusconi, 1951]\n | | |-- \u2020\"P. mendozensis\" Cabrera, 1944 [\"Chigutisaurus tunuyanensis\" Rusconi, 1948b]\n | | |-- \u2020\"P. tenax\" (Rusconi, 1949) [\"Chigutisaurus tenax\" Rusconi, 1949]\n | | |-- \u2020\"P. cacheutensis\" (Rusconi, 1953) [\"Chigutisaurus cacheutensis\" Rusconi, 1953]\n | | `?- \u2020\"P. sp.\" [\"P. ischigualastensis\" Bonaparte, 1975]\n | `--+-- \u2020\"Compsocerops cosgriffi\"\n | `-- \u2020\"Kuttycephalus triangularis\"\n `--o \u2020Brachyopidae (Lydekker, 1885) sensu Broom, 1915\n |?- \u2020\"Gobiops desertus\" Shishkin, 1991\n |?- \u2020\"Platycepsion wilkinsoni\"\n |?- \u2020\"Notobrachyops picketti\"\n |?-o \u2020\"Batrachosuchoides\" Shishkin, 1966\n | |-- \u2020\"B. lacer\" Shishkin, 1966\n | `-- \u2020\"B. impressus\" Novikov &amp; Shishkin, 1994\n |--+-- \u2020\"Sinobrachyops placenticephalus\" Dong, 1985\n | `--+-- \u2020\"Xenobrachyops allos\" (Howie, 1972)\n | `-- \u2020\"Brachyops laticeps\" Owen, 1855\n `--+-- \u2020\"Batrachosuchus henwoodi\"\n `--+-- \u2020\"Banksiops townrowi\" (Cosgriff, 1974) [Blinasaurus]\n `--+--+-- \"Vigilius wellesi\" Warren &amp; Marsicano, 2000 [Hadrokkosaurus bradyi, in partim]\n | `-- \u2020\"Vanastega plurinidens\" Damiani &amp; Kitching, 2003\n `--o \u2020\"Batrachosaurus\"\n |-- \u2020\"B. browni\"\n `-- \u2020\"B. watsoni\""}
{"id": "2098011", "revid": "597500", "url": "https://it.wikipedia.org/wiki?curid=2098011", "title": "Giorgio Politeo", "text": "Biografia.\nFrequent\u00f2 nella nat\u00eca Spalato il locale seminario (che fungeva anche da liceo per i non seminaristi, col nome di Ginnasio Liceo Imperiale di Spalato), ricordando in seguito che sugli stessi banchi aveva studiato l'amato Ugo Foscolo. Proveniva da un'antica e stimata famiglia spalatina, ma un rovescio finanziario lo costrinse a cercare un impiego come supplente nello stesso seminario/liceo, continuando quindi gli studi da autodidatta.\nFra il 1850 e il 1852 \u00e8 quindi supplente di latino, storia e geografia a Spalato, poi nel 1853 \u00e8 a Vienna per partecipare all'esame a cattedre per insegnamento letterario nei Ginnasi del Regno Lombardo-Veneto, e dalla memoria inviata alla commissione per la valutazione conosciamo le sue ampie letture: Tacito, Machiavelli, Vico, Guizot, Gibbon, Schlegel, Kant, Hegel, De Maistre, Schelling, Michelet. In tale occasione, presenta un lavoro sul poema cavalleresco: \"Che cosa l'Ariosto abbiasi pi\u00f9 specialmente proposto col Furioso\", che viene positivamente segnalato dalla commissione. Il Politeo viene quindi approvato per l'insegnamento per tutte le otto classi ginnasiali: primo esempio, fino ad allora, nelle province italiane dell'Impero Austroungarico.\nNel 1854 \u00e8 supplente alla cattedra di storia universale ed austriaca presso l'Universit\u00e0 di Padova, ove frequenta il gruppo di studenti e docenti dalmati, uso a riunirsi presso la casa della contessa Cattani Borelli di Vrana: una delle famiglie pi\u00f9 in vista nella Dalmazia austriaca. In attesa di una prevista nomina presso un'universit\u00e0 austriaca, ottiene una supplenza presso il Liceo/Convitto di Santa Caterina a Venezia (dal 1867 Liceo Ginnasio Marco Foscarini). Richiamato a Vienna, inutilmente attende per quasi tre anni (1857-1859) la promessa cattedra universitaria ed infine - su sua richiesta - viene nuovamente inviato al Liceo Santa Caterina di Venezia.\nGi\u00e0 negli anni precedenti indagato per la sua adesione ai principi liberali, a Venezia subisce un processo con l'accusa di \"poca ortodossia religiosa\". Nonostante il parere dell'allora Patriarca di Venezia Jacopo Monico, secondo il quale bisognava \"augurare (...) all'insegnamento uomini di cos\u00ec alta coscienza come il Politeo\", questi viene per punizione destinato a Mantova (allora ancora sotto la sovranit\u00e0 austriaca, a differenza del resto della Lombardia).\nQui riprende gli studi, ed in particolare un saggio di \"Storia dell'Ideale Umano\", per il quale termina e pubblica l'introduzione nel 1862, col titolo \"Genesi naturale di un'idea\". Il clero mantovano lo accusa di ateismo e di panteismo, mentre di converso qualche positivista del tempo lo accusa di misticismo. La polizia quindi continua a vigilarlo, ma in un rapporto del 23 marzo 1864 si legge che \"Legato di amicizia con persone note per la loro avversione al Governo, quali Grossi, Benzoni, Dalla Rosa e alle famiglie D'Arco e Martinelli, egli serba condotta politica irreprensibile ed \u00e8 esemplare il suo contegno sociale e morale\". Collega del Politeo era al tempo il filosofo e pedagogista Roberto Ardig\u00f2.\nIn seguito alle guerre d'indipendenza, la provincia di Mantova e il Veneto vengono annessi al Regno d'Italia ed il Politeo nel 1867 ritorna ad insegnare a Venezia, prima presso il Liceo Marco Polo e infine di nuovo - nel 1870 - al Liceo Foscarini e all'istituto tecnico Paolo Sarpi. In quest'ultimo anno sposa una giovane mantovana, Maria Guadagni. Nel 1873 alla coppia nascer\u00e0 una figlia, prematuramente scomparsa a soli cinque anni.\nNegli anni successivi Politeo lavora continuamente alla sua opera, manifestando sempre pi\u00f9 un tratto di fortissima autocritica che lo porter\u00e0 a distruggere pi\u00f9 volte i testi gi\u00e0 completati: a causa di questo impegno rifiuta l'offerta di una candidatura al Parlamento. Su insistenza di Luigi Luzzatti nel 1879 partecipa al concorso per la cattedra di filosofia morale presso l'Universit\u00e0 di Padova, ma l'amico Giuseppe Guerzoni lo mette sull'avviso: le prove sono gi\u00e0 decise e faranno di tutto per metterlo in cattiva luce. Cos\u00ec accade: l'esame pubblico si chiude con un battibecco e la candidatura di Politeo viene scartata. Avendo pubblicato poco, non pot\u00e9 concorrere con Baldassare Labanca, vincitore di questo concorso.\nLa sua vita da quel momento scorse senza grandi sussulti, fra l'insegnameno e lo studio, nonch\u00e9 col contatto con alcuni filosofi e pensatori del tempo, quali John Addington Symonds, \u00c9mile de Laveleye, Ernest Renan.\nMuore a Venezia il 26 dicembre 1913.\nOpere.\nDurante la sua vita il Politeo pubblic\u00f2 solamente la \"Genesi naturale di un'idea\", mentre nel 1919 una parte dei suoi scritti venne data alle stampe da Zanichelli.\nIl periodare del Politeo \u00e8 caratterizzato dal rifiuto di ogni schematismo, da frammentariet\u00e0 e da continue divagazioni al limite dell'erudizione spinta: tutto ci\u00f2 ne rende assai complessa la lettura, cos\u00ec come una categorizzazione.\nIn linea generale, si pu\u00f2 dire che il Politeo propende verso una sorta d'irrazionalismo sentimentale, che sgorga in lui da una sincera religiosit\u00e0: in questo si pu\u00f2 collegare con alcuni pensatori tedeschi quali Herder, Jacobi, Hamann, pur essendo la sua scaturigine di diversa natura.\nSebbene il pensiero di Politeo sembri procedere nella concezione della natura sulle vie dello spinozismo idealistico, pure egli si salva da questo che considera un \"paradosso mostruoso\" mediante l'accettazione del Dio personale del cristianesimo, nel quale egli fermamente crede. \"\"Il suo Dio, pur restando il principio plastico dell'universo, non \u00e8 pi\u00f9 il Dio astratto di Spinoza n\u00e9 quello di Schelling, che si disperde nel mondo ed esce da s\u00e9 con atto incomprensibile, per ritrovarsi attraverso il processo della natura e della storia; ma il Dio degli umili che parla al cuore con tutto il fascino della bont\u00e0 e la poesia del sacrifizio (...). Se nella \"Critica della ragione pratica\" \"(di Kant)\" l'uomo si affranca dall'ordine naturale, perch\u00e9 si autodetermina come fonte delle categorie, e avendo coscienza di s\u00e9 come soggetto universale, si sente vincolato a una legge che non tiene conto della connessione necessaria delle cose; per Politeo, al contrario, il principio morale non \u00e8 una legge di ragione, ma un principio, che avendo solidariet\u00e0 con tutti gli altri elementi della vita, scaturisce dalle profondit\u00e0 del sentimento, come lo scopo dell'essere umano; e le forze intellettive e volitive non hanno altra funzione che d'interpretare e di attuare questo impulso interiore, questo sentimento del bene (...), il cui meccanismo e la cui origine sono inaccessibili alla ragione\"\" (I.Tacconi).\nIn anni pi\u00f9 recenti le maggiori riflessioni sull'opera dello spalatino Giorgio Politeo sono giunte da parte di alcuni studiosi croati. Nel tentativo di croatizzarlo, egli per\u00f2 viene presentato come \"Juraj Politeo\"."}
{"id": "2098012", "revid": "298055", "url": "https://it.wikipedia.org/wiki?curid=2098012", "title": "Ben J\u00e4ger", "text": ""}
{"id": "2098019", "revid": "1568601", "url": "https://it.wikipedia.org/wiki?curid=2098019", "title": "Punto caldo del New England", "text": "Il Punto caldo del New England o New England hotspot \u00e8 un punto caldo che ha lasciato una forte impronta vulcanica in una striscia che, dall'attuale Ontario, si allunga in direzione sud ovest fino davanti alle coste dell'Africa nordoccidentale.\nStoria geologica.\nCirca 200 milioni di anni fa mentre l'oceano Atlantico iniziava a formarsi, il punto caldo si trovava sotto la baia di Hudson. 50 milioni di anni pi\u00f9 tardi si era spostato a oriente sotto l'attuale Oregon dove forma diversi camini kimberlitici. \nPoi l'attivit\u00e0 del punto caldo continua la sua corsa verso oriente, marcando lo spostamento della placca continentale nord americana a occidente. 125 milioni di anni fa cre\u00f2 le Collines Mont\u00e9r\u00e9giennes nella provincia del Qu\u00e9bec Canada. Poi form\u00f2 le White Mountains nel New Hampshire. \nMentre la Placca nordamericana continua il suo spostamento verso occidente, il punto caldo inizia la formazione di una lunga catena di vulcani sottomarini lunga mille chilometri e chiamata New England seamount. Circa 85 milioni di anni fa forma la catena di vulcani sottomarini detta Corner Rise Seamounts.\nLa sua corsa termina ai giorni nostri dopo aver superato la Dorsale medio atlantica, formando negli ultimi venticinque milioni di anni il Great Meteor, grande gruppo di montagne sommerse posto davanti alle coste Nordafricane, sotto le isole Azzorre."}
{"id": "2098024", "revid": "162719", "url": "https://it.wikipedia.org/wiki?curid=2098024", "title": "Armoured Personnel Carrier", "text": ""}
{"id": "2098027", "revid": "1573940", "url": "https://it.wikipedia.org/wiki?curid=2098027", "title": "Mustafa Kamil", "text": "Mu\u1e63\u1e6daf\u0101 K\u0101mil Pasci\u00e0 () fu un giornalista egiziano e un'eminente figura politica. Figlio di un ufficiale del Genio militare egiziano, studi\u00f2 come avvocato nella Scuola di Giurisprudenza francese del Cairo e nella Facolt\u00e0 di Giurisprudenza dell'Universit\u00e0 di Tolosa, in Francia. Cominci\u00f2 la sua carriera di nazionalista collaborando coi francesi, col Sultano ottomano, e con il Chediv\u00e8 \u02bfAbb\u0101s Hilm\u012b II. Gradualmente divenne sempre pi\u00f9 indipendente da influenze esterne e cap\u00ec che l'obiettivo cui meritava fosse dedicata la propria esistenza era quello del ritiro dell'esercito britannico dalla patria. Esort\u00f2 quindi il Chediv\u00e8 \u02bfAbb\u0101s Hilm\u012b II a varare un governo costituzionale per i suoi sudditi.\nSuo devoto seguace fu uno dei pi\u00f9 nobili \"Pasci\u00e0\" egiziani, Muhammad Farid - che dedic\u00f2 tutto se stesso e il proprio patrimonio all'ideale dell'indipendenza egiziana, anche dopo la morte di Mustaf\u0101 K\u0101mil, diventandone l'erede politico alla testa del Partito Nazionale - che gli permise di effettuare il suo viaggio in Francia e in Gran Bretagna. \nNel 1900, K\u0101mil fond\u00f2 il giornale \"al-Liw\u0101\u02be\" (\"Il Vessillo\") perch\u00e9 servisse da piattaforma per le sue idee e per consentirgli di proseguire il suo impegno di giornalista e di avvocato. Fond\u00f2 anche una scuola per ragazzi, aperta agli egiziani musulmani, cristiani ed israeliti. La sua causa fu aiutata da un'atrocit\u00e0, conosciuta come l'Incidente di Denshaw\u0101\u02bei (giugno 1906), in cui quattro contadini furono pesantemente condannati e impiccati per aver aggredito ufficiali britannici in borghese che avevano sparato ai loro piccioni nel loro villaggio.\nFond\u00f2 inoltre il Partito Nazionale nel dicembre del 1907, due mesi prima della sua morte. I suoi funerali consentirono l'occasione di una massiccia dimostrazione di dolore popolare. \u00c8 ricordato come un fervente patriota e un avvocato impegnato ad agevolare l'indipendenza dell'Egitto.\nLo studioso pakistano Fazlur Rahman Malik ha messo in rilievo il fatto che, sebbene egli fosse di fatto un laico, il suo nazionalismo era ispirato dal passato islamico dell'Egitto. Ci\u00f2 appare essere una conclusione naturale, dal momento che l'Egitto rimase sotto un Califfato islamico per lunghi secoli.\nI britannici spesso lo accusano di aver evocato gli ideali non sempre pacifici del Panislamismo, e che egli era stato un sostenitore del Sultano ottomano contro il governo chediviale egiziano (e i suoi padrini britannici) nella disputa riguardante Taba nel maggio 1906."}
{"id": "2098033", "revid": "765341", "url": "https://it.wikipedia.org/wiki?curid=2098033", "title": "Ammasso Quintupletto", "text": "L'ammasso Quintupletto (noto anche come IRAS 17430-2848) \u00e8 un denso raggruppamento di giovani stelle massicce situato, assieme all'ammasso Arches, nelle immediate vicinanze del centro galattico. L'et\u00e0 dell'ammasso si aggira sui quattro milioni di anni, e la sua massa complessiva supera di 10.000 volte la massa della nostra stella.\nIl suo nome \u00e8 collegato al fatto che ospita cinque importanti sorgenti infrarosse. \nA causa della forte estinzione dovuta alle nubi interstellari di polvere che circondano il centro galattico, l'ammasso risulta invisibile alle lunghezze d'onda della luce visibile, e pertanto pu\u00f2 essere studiato nelle bande dei raggi X, degli infrarossi e delle onde radio.\nAll'interno dell'ammasso \u00e8 situata la stella Pistola, una delle pi\u00f9 luminose conosciute nella Via Lattea, probabilmente in procinto di esplodere in una supernova di tipo Ib.\nComponenti.\nSotto una tabella delle principali stelle facenti parte dell'ammasso, osservate in banda K (infrarosso)."}
{"id": "2098036", "revid": "1543377", "url": "https://it.wikipedia.org/wiki?curid=2098036", "title": "Carlo Hintermann (regista)", "text": "Come regista, sceneggiatore e direttore della fotografia ha firmato con altri autori il film del 2002 \"Rosy-Fingered Dawn - Un film su Terrence Malick\". Nella sua filmografia figura anche il film \"Chatzer - Volti e storie di ebrei a Venezia\", del 2004, presentato in concorso nella sezione \"Doc2004\" al XXII Torino Film Festival.\nBiografia.\nSecondo la scheda biografica di presentazione al TFF Hintermann, dopo essersi occupato di musica, ha studiato storia e critica del cinematografo all'universit\u00e0 La Sapienza di Roma. Ha conseguito il diploma in regia cinematografica alla \"New York Film Academy\". \nHa realizzato i suoi primi cortometraggio a iniziare dal 1996. Uno di questi lavori, \"Les deux cent mille situations dramatiques\", \u00e8 stato selezionato per la Biennale di Venezia, edizione 1999. \nHa fondato nel 2001 con Luciano Barcaroli, Gerardo Panichi e Daniele Villa la casa di produzione Citrullo International, produttrice del film per il quale Hintermann \u00e8 maggiormente conosciuto: \"Rosy-Fingered Dawn - Un film su Terrence Malick\", girato nel 2002 e selezionato per la Mostra del Cinema di Venezia.\nHintermann ha lavorato come aiuto regista per Krzysztof Zanussi alla TOR Production di Varsavia. \u00c8 stato operatore alla \"steadycam\" e tecnico del suono dell'emittente televisiva TMC."}
{"id": "2098039", "revid": "121837", "url": "https://it.wikipedia.org/wiki?curid=2098039", "title": "Quintupletto", "text": ""}
{"id": "2098041", "revid": "56818", "url": "https://it.wikipedia.org/wiki?curid=2098041", "title": "MigoNo\u00e8", "text": ""}
{"id": "2098042", "revid": "729019", "url": "https://it.wikipedia.org/wiki?curid=2098042", "title": "Whitney Stevens", "text": "Biografia.\nHa girato il suo primo film porno nel 2006, all'et\u00e0 di circa 19 anni.\nDichiara di non frequentare nessuno, per via della propria carriera. Dice che se dovesse vedersi con qualcuno, sarebbe qualcuno \"dell'industria\", in quanto sarebbe pi\u00f9 facile.\nCaratteristiche e specialit\u00e0.\nLa Stevens ha due tatuaggi: una stella sul dorso della mano sinistra e una rosa sul retro della spalla destra.\nSvolge la professione di attrice pornografica anche la sorella maggiore Britney, con la quale Whitney ha affermato in un'intervista di aver fatto sesso, non solo sul set.\nDichiara che le caratteristiche fisiche in lei pi\u00f9 apprezzate siano il seno e gli occhi, ma che durante le scene guarda troppo la telecamera, cosa che secondo lei \u00e8 un difetto, poich\u00e9 potrebbe imbarazzare gli spettatori. \u00c8 mancina."}
{"id": "2098043", "revid": "767487", "url": "https://it.wikipedia.org/wiki?curid=2098043", "title": "53\u00aa Mostra internazionale d'arte cinematografica di Venezia", "text": "La 53\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 28 agosto al 7 settembre del 1996, ultima delle edizioni dirette da Gillo Pontecorvo. Non venne assegnato il Leone d'Argento - Premio speciale per la regia.\nGiuria e Premi.\nLa giuria era cos\u00ec composta:\nI principali premi distribuiti furono:"}
{"id": "2098059", "revid": "124858014", "url": "https://it.wikipedia.org/wiki?curid=2098059", "title": "28\u00aa Brigata Garibaldi &quot;Mario Gordini&quot;", "text": "La 28\u00aa Brigata Garibaldi \u201cMario Gordini\" \u00e8 stata una brigata partigiana che ha operato in Romagna, nella provincia di Ravenna, e nel Veneto meridionale (RO, PD).Fu, assieme alla Brigata Maiella ed alla Divisione Modena-Armando, tra le pochissime formazioni partigiane riconosciute ed aggregate alle forze armate alleate durante la guerra di Liberazione.\nEssa prendeva il nome da Mario Gordini, importante esponente politico e militare della Resistenza ravennate, fucilato a Forl\u00ec il 4 gennaio 1944.\nCollegata militarmente come tutte le altre Brigate Partigiane al Corpo Volontari della Libert\u00e0, agli ordini del Comitato di Liberazione Nazionale, in essa erano presenti Comunisti, Socialisti, Repubblicani, Azionisti, Cattolici, Indipendenti, con presenze femminili. Essa quindi mantenne larga apertura alle componenti politiche che si riconoscevano nel C.L.N. di Ravenna. Adott\u00f2 al suo interno una forma di democrazia che prevedeva una formazione politica affidata ai commissari politici, un ampio dibattito collettivo e l'elezione dei comandanti e dei commissari politici da parte dei partigiani stessi.\nStoria della Brigata.\nLa Resistenza nella provincia di Ravenna inizi\u00f2 sin dai giorni successivi all'armistizio, organizzandosi operativamente in GAP, SAO e SAC coordinati dal Comitato Militare provinciale, formato nei primi mesi di vita esclusivamente da esponenti comunisti, tra cui i quali avr\u00e0 ruolo preminente Arrigo Boldrini (Bulow) che l'8 settembre 1943 era ufficiale del 120\u00ba reggimento fanteria Emilia.\nLe azioni militari furono avviate secondo tecniche che in seguito verranno definite \"pianurizzazione\" della lotta partigiana teorizzata da Bulow stesso, con frequenti colpi di mano ed operazioni di sabotaggio, adottando originali tecniche di lotta (i \"GAP volanti\", le cosiddette \"giornate GAP\", la \"battaglia del grano\", i rifugi sotterranei nei campi, gli scioperi nelle fabbriche), basate sempre sul largo appoggio nella popolazione delle campagne romagnole.\nDall'inizio dell'estate del 1944, con l'istituzione del CUMER (Comitato Militare Unico Emilia-Romagna), diramazione militare del C.L.N. regionale, rappresentato per le province di Ravenna e Ferrara da Boldrini, il movimento partigiano ravennate assunse una nuova organizzazione. Nell'ottobre 1944 fu istituito il Comando Piazza Militare del C.L.N. ravennate che dirigeva tutte le attivit\u00e0 militari della Provincia. Il Comando fu assegnato ad Arrigo Boldrini - Bulow.\nLa 28\u00aa Brigata GAP (Gruppi di Azione Patriottica).\nFu ufficialmente costituita il 19 luglio 1944 assumendo la denominazione di 28\u00aa Brigata GAP \u201cMario Gordini\": al suo comando venne nominato Alberto Bardi (Falco), gi\u00e0 vice-comandante della Brigata Garibaldi Romagnola; Genunzio Guerrini (Gian\u00f4) commissario politico fino al suo superamento a fine 1944.\nLa Brigata fu organizzata in vari Distaccamenti, ognuno dei quali presidiante una zona dove erano i presidi fascisti ed intitolato a partigiani ravennati vittime dei nazifascisti, sul modello della preesistente organizzazione. Ogni suo gruppo agiva in modo autonomo seguendo le direttive generali e contando sulle proprie forze.\nA differenza degli altri che operavano secondo la tecnica dei GAP, quest'ultimo Distaccamento era strutturato come un'unit\u00e0 militare permanente, dotata di una base operativa fissa ben mimetizzata nelle paludi Ravennati: esso era suddiviso in cinque Compagnie, intitolate a Aldo Centolani, Walter Suzzi, Menotti Miserocchi, Michele Pascoli e Mario Montanari.\nAlla fine del 1944, la 28\u00aa Brigata ebbe occasione di distinguersi nel corso di una vera e propria battaglia frontale.Successivamente allo sfondamento della Linea Gotica da parte degli Alleati, avvenuta nel settembre 1944, e dopo la liberazione di Forl\u00ec (9 novembre), Bulow stabil\u00ec un contatto con essi - attraversando personalmente la nuova linea del fronte via mare - proponendo un piano strategico sostenuto dal comando partigiano che consisteva in un'azione comune per la liberazione dell'intera provincia ravennate. Il piano fu accettato e definito in codice \"operazione Teodora\".Nell'autunno scatt\u00f2 l'attacco congiunto alle postazioni tedesche: a nord ed a est di Ravenna i partigiani (\"Battaglia delle Valli\") ed a sud e ad ovest gli alleati (\"Operation Chuckle\"). L'attacco ebbe inizialmente successo e il 4 dicembre 1944 si giunse alla liberazione di Ravenna da parte dei partigiani, che anticiparono di qualche ora le truppe canadesi. In questa fase della lotta il Distaccamento \"Garavini\" ebbe al fianco una'originale unit\u00e0 di commando aggregata alla 8\u00aa armata, la Popski's Private Army, assieme alla quale i partigiani furono artefici del salvataggio della Basilica di Sant'Apollinare in Classe.Nei giorni immediatamente successivi le unit\u00e0 partigiane e in particolare la numerosa \"colonna Wladimiro\" (cos\u00ec denominata dal nome del suo comandante Mario Verlicchi), dopo aver liberato numerosi territori a sud del Delta padano, dovettero fronteggiare, prive di armi pesanti, la controffensiva tedesca, che fu contrastata con grande difficolt\u00e0 e durante la quale Bulow stesso fu ferito: le truppe alleate, infatti, erano state bloccate dai tedeschi, impedendo loro di giungere all'appuntamento necessario al consolidamento dei vittoriosi attacchi portati dai partigiani.La \"operazioneTeodora\", pur portando come esito la conquista di larga parte dei territori ravennati, non consegu\u00ec tuttavia il successo sperato: l'Operazione Olive, che prevedeva lo sfondamento britannico della Linea Gotica sul versante adriatico e l'avanzamento lungo la Via Emilia fino a Bologna, fu bloccata e il fronte si stabilizz\u00f2 per alcuni mesi lungo gli argini del Fiume Senio.\nLa 28\u00aa Brigata Garibaldi \"Mario Gordini\".\nSuccessivamente alla liberazione di Ravenna il 4 dicembre 1944, la Brigata anzich\u00e9 essere smobilitata (procedura normalmente imposta sino ad allora dalle forze alleate una volta congiunte con le forze partigiane) fu inquadrata a partire dal 16 dicembre 1944 all'interno della 8\u00aa Armata britannica (5\u00aa Brigata Corazzata) come unit\u00e0 autonoma alle dipendenze del Gruppo di Combattimento \"Cremona\", mantenendo il nome di 28\u00aa Brigata Garibaldi \u201cMario Gordini\". Nuovo comandante venne eletto Arrigo Boldrini (Bulow), Ateo Minghelli (R\u00e8gan) e Mario Verlicchi (Wladimiro) vicecomandanti, Gino Gatta (Zal\u00e8t) commissario, Cervellati Vice Commissario mentre la Brigata adott\u00f2 una nuova struttura, suddividendosi in 17 compagnie di 33 uomini ciascuna, pi\u00f9 alcune altre ausiliarie, per un totale di 600 uomini (forza che corrispondeva a quella di un piccolo battaglione regolare).Il 12 gennaio 1945 la Brigata entr\u00f2 in linea sul fronte, sempre alle dipendenze dell'8\u00aa Armata britannica, attestata come una regolare formazione nel tratto di fronte assegnatole dal comando alleato, sulla destra del Fiume Reno ai margini delle Valli di Comacchio, dall'abitato di S. Alberto a Casa Balladora; sette giorni dopo, il 19 gennaio, venne riconosciuta ufficialmente come unit\u00e0 autonoma di combattimento.\nLa nuova formazione continu\u00f2 tuttavia a mantenere i contatti operativi con i suoi partigiani attivi al di l\u00e0 della linea del fronte, appresentata nei primi mesi del 1945 dal Fiume Senio, che aveva spezzato in due zone la provincia ravennate e con essa la originaria zona di azione del raggruppamento partigiano.Il 4 febbraio del 1945 il generale Richard McCreery, comandante dell'8\u00aa Armata, appunt\u00f2 al petto del comandante \"Bulow\", nella gremitissima Piazza Garibaldi della Ravenna liberata due mesi prima, la Medaglia d'oro al valor militare quale riconoscimento per lo status di comandante di unit\u00e0 combattente riconosciuta dal Comando alleato e per il significativo contributo dato alla liberazione di Ravenna dal comune nemico nazifascista.A partire dal 19 febbraio la Brigata pass\u00f2 alle dipendenze del Gruppo di combattimento \"Cremona\" del ricostituito Esercito Italiano comandato del generale Clemente Primieri, con cui continuer\u00e0 la lotta fino alla Liberazione, giungendo nelle Valli di Comacchio, nel Padovano, fino a Venezia.\nIl 20 maggio 1945, con un'imponente manifestazione popolare a Ravenna, la 28\u00aa Brigata Garibaldi \"Mario Gordini\" veniva definitivamente smobilitata dopo aver liberato 53 paesi e catturato 5000 prigionieri subendo in combattimento 187 perdite.\nFu una delle uniche due formazioni partigiane (insieme alla Brigata Maiella) ad essere decorata al valor militare dopo la guerra di Liberazione (13 settembre 1945). Straordinario \u00e8 anche il numero dei suoi partigiani decorati A.V.M.: 3 medaglie d'oro, 21 medaglie d'argento, 1 medaglia di bronzo.Tutti i partigiani della Brigata sono stati insigniti della cittadinanza onoraria dei Comuni di Comacchio e Donada.\nLo storico Roberto Battaglia evidenzia che \"l'attivit\u00e0 ed il rapporto fra 28\u00aa Brigata Garibaldi e 8\u00aa Armata Britannica fu l'episodio pi\u00f9 significativo di tutta la campagna d'Italia sotto l'aspetto collaborativo fra partigiani ed Alleati\".\nCodevigo.\nIl nome della localit\u00e0 di Codevigo \u00e8 associato all'\"eccidio di Codevigo\", in cui alcune schegge impazzite appartenenti al \"Cremona\" e a gruppi differenti di partigiani, nel periodo a cavallo della resa di Caserta (3 maggio 1945), uccisero un numero variabile tra le 114 e le 136 persone, per lo pi\u00f9 militi della RSI della G.N.R. e alcuni civili. Lo stesso Bulow, nel suo noto \"Diario\" accenna all'esistenza di \"\"rastrellamenti di fascisti operati spontaneamente dai patrioti. Cos\u00ec come si registrano autonome iniziative di gruppi contro le ultime resistenze nazifasciste. Non \u00e8 possibile avere un quadro preciso; si sono mobilitati un po' tutti, diversi militari del Cremona, esponenti del C.L.N., partigiani di altre zone, i nostri\" \" ed episodi di violenza incontrollabile: \"Gli animi sono esasperati, si apprendono terribili notizie sui misfatti compiuti dai nazifascisti.\". Nel periodo 1945-50 e successivamente nel 1961-62 furono avviati alcuni procedimenti penali che si conclusero con l'assoluzione degli accusati. Bulow e il Comando della 28\u00aa non furono mai soggetti a procedimenti giudiziari e cos\u00ec pure non lo furono il Comando del Cremona perch\u00e9 i fatti si svolsero al di fuori e contro le direttive e gli ordini da loro impartiti.\nIl 27 settembre 1994 l'ex partigiano Jules Minguzzi, gi\u00e0 comandante della 14\u00aa Compagnia, scrisse al Procuratore della Repubblica di Ravenna affermando che il comando di Brigata era a conoscenza di illegittime persecuzioni e di aver a suo tempo protestato in merito con i superiori.\nTale affermazione fu smentita con dichiarazione giurata dal comandante della 12\u00aa Compagnia, Amadei, e dal commissario politico della 7\u00aa, Bondi, nel corso del processo tenutosi nel 1998 a Rimini contro l'autore del libro \"1945: Ravennati Contro. La strage di Codevigo\" a seguito della denuncia di 13 partigiani della 28\u00aa, per vilipendio delle Forze Armate e della Liberazione (art. 290 c.p.) e diffamazione a mezzo stampa (art.595 c.p.), che si concluse con l'assoluzione dell'autore del libro. Lo stesso Stella poi, il 4 aprile 2017, \u00e8 stato condannato in via civile per aver definito Boldrini il \"boia di Codevigo\" per infondatezza dell'affermazione.\nStoricamente Codevigo \u00e8 legato all'episodio ivi avvenuto il 16 maggio 1945 in cui alcuni reparti dell'Esercito italiano furono passati per la prima volta dopo la Liberazione in rivista del Principe d'Italia Umberto di Savoia e da alti ufficiali italiani ed alleati: durante la cerimonia quello che sar\u00e0 il \"re di maggio\" fu inaspettatamente sonoramente contestato da numerosi militari del Gruppo di combattimento \"Cremona\" (che per tale motivo vennero puniti) mentre Boldrini con i partigiani garibaldini della 28\u00aa Brigata rimasero disciplinatamente sul presentat'arm. L'episodio rappresent\u00f2 un forte segnale democratico del mutato clima politico e della prossima vittoria della Repubblica, in quanto dimostr\u00f2 che mentre i Savoia venivano contestati addirittura dalle Forze Armate del nuovo esercito italiano erano proprio i pi\u00f9 fervidi oppositori della monarchia - i \"comunisti\" di Bulow - a mostrare rispetto verso le Istituzioni dello Stato."}
{"id": "2098060", "revid": "290948", "url": "https://it.wikipedia.org/wiki?curid=2098060", "title": "Hale-Bopp souvenir", "text": "Hale-Bopp souvenir \u00e8 il quarto album registrato in studio e con canzoni inedite del gruppo musicale Agricantus.\nTesti e musiche sono degli Agricantus.\nIl disco \u00e8 dedicato alla straordinaria apparizione della cometa Hale-Bopp e alla sua spettacolare presenza in cielo durante tutto il 1997.\nL'album vede la partecipazione di Fadimata Wallet Oumar, cantante che rappresenta le tradizioni musicali del popolo \"tuareg\"."}
{"id": "2098062", "revid": "118834", "url": "https://it.wikipedia.org/wiki?curid=2098062", "title": "William D'Avenant", "text": ""}
{"id": "2098064", "revid": "599013", "url": "https://it.wikipedia.org/wiki?curid=2098064", "title": "Larry Spriggs", "text": ""}
{"id": "2098068", "revid": "118031", "url": "https://it.wikipedia.org/wiki?curid=2098068", "title": "LeRoi Jones", "text": ""}
{"id": "2098078", "revid": "827882", "url": "https://it.wikipedia.org/wiki?curid=2098078", "title": "Another Way (Gigi D'Agostino)", "text": "Another Way \u00e8 una delle canzoni dance di maggior successo del dj producer italiano Gigi D'Agostino.\nUscita nell'autunno del 1999 (estratto dall'album \"L'amour toujours\"), ha avuto un notevole successo in tutta Europa e anche nel resto del Mondo, e, insieme a \"Bla Bla Bla\" e \"The Riddle\", ha permesso all'artista di piazzarsi secondo nella classifica dei dischi pi\u00f9 ballati del 1999, preceduto soltanto dagli Eiffel 65 con \"Blue (Da Ba Dee)\" e \"Move Your Body\".\nLa canzone \u00e8 stata scritta da Carlo Montagner, Diego Leoni, Paolo Sandrini e da Gigi D'Agostino. Nell'album del 2004 \"L'amour toujours II\" \u00e8 stata pubblicata una versione acustica chiamata \"In spiaggia al tramonto\". Nella compilation del 2008 \"Suono libero\" Gigi D'Agostino ne ha inserito una versione in lento violento, \"Angeli in festa\".\nVideo.\nL'anno successivo \u00e8 stato pubblicato un video che mostra Gigi D'Agostino trasformarsi in un personaggio molto simile a Max Headroom, che inizia a ballare una danza robotica, poi appare una donna robot che balla insieme a lui in modo sincronizzato. Il video \u00e8 stato diretto da Stephan M\u00fcller e J\u00f6rg Thommes, prodotto da company Vision Unlimited e filmato nel 2000 agli Studio Voss, a D\u00fcsseldorf (Germania).\nTracce.\nCd singolo\nVinile\nAltre versioni"}
{"id": "2098079", "revid": "197586", "url": "https://it.wikipedia.org/wiki?curid=2098079", "title": "GAP (Resistenza)", "text": ""}
{"id": "2098083", "revid": "56620", "url": "https://it.wikipedia.org/wiki?curid=2098083", "title": "Atelettasia", "text": ""}
{"id": "2098084", "revid": "599013", "url": "https://it.wikipedia.org/wiki?curid=2098084", "title": "Chuck Nevitt", "text": " \u00c8 considerato uno dei cestisti pi\u00f9 alti di sempre ad aver giocato nella NBA."}
{"id": "2098090", "revid": "76034", "url": "https://it.wikipedia.org/wiki?curid=2098090", "title": "Autocorrelogramma", "text": ""}
{"id": "2098100", "revid": "305330", "url": "https://it.wikipedia.org/wiki?curid=2098100", "title": "Fuscina", "text": ""}
{"id": "2098102", "revid": "100165620", "url": "https://it.wikipedia.org/wiki?curid=2098102", "title": "Nomex", "text": "Nomex (scritto NOMEX) \u00e8 un marchio registrato che indica una sostanza a base di meta-aramide resistente alle fiamme sviluppata nei primi anni sessanta dalla DuPont e commercializzata a partire dal 1967.\nChimicamente pu\u00f2 esser considerato un nylon aromatico, la variante meta del para-aramide Kevlar. \u00c8 venduto sia sotto forma di fibra che di fogli, utilizzato per produrre oggetti resistenti al calore ed alle fiamme. I fogli di Nomex sono prodotti analogamente alla carta facendoli passare attraverso dei cilindri. Il Nomex tipo 410 \u00e8 stato il primo ad essere prodotto ed uno dei pi\u00f9 utilizzati nella fabbricazione di isolanti elettrici. I fogli di Nomex sono utilizzati sia nella produzione di pannelli elettrici, nuclei di trasformatori elettrici oppure strutture a nido d'ape riempite con resine fenoliche. Strutture a nido d'ape come quella descritta e i laminati di mylar-Nomex sono ampiamente utilizzati nella costruzione degli aerei. Il Nomex \u00e8 utilizzato per le tute dei pompieri e dei piloti di auto da corsa.\nIl sottocasco che i pompieri indossano sopra la maschera respiratoria \u00e8 fabbricato in Nomex e serve per proteggere dal calore e dalle fiamme le parti della testa non coperte dall'elmetto.\nLe tute dei piloti automobilistici sono fabbricate in Nomex ed altri materiali ritardanti di fiamma. Anche i guanti, il sottotuta, le calze e le scarpe sono fabbricate con lo stesso materiale. La FIA stabilisce alcune norme per la resistenza al fuoco degli abiti utilizzati che prevedono la resistenza al calore per almeno trenta secondi.\nSi sta sperimentando l'uso del Nomex anche per le sue propriet\u00e0 acustiche in quanto \u00e8 in grado di riflettere suoni di alta frequenza e di rinforzare suoni di media e bassa frequenza."}
{"id": "2098103", "revid": "197586", "url": "https://it.wikipedia.org/wiki?curid=2098103", "title": "Gruppi Azione Patriottica", "text": ""}
{"id": "2098104", "revid": "39224", "url": "https://it.wikipedia.org/wiki?curid=2098104", "title": "Campionamento (Controllo Qualit\u00e0)", "text": ""}
{"id": "2098105", "revid": "767487", "url": "https://it.wikipedia.org/wiki?curid=2098105", "title": "David Stone", "text": "\u00c8 probabilmente pi\u00f9 famoso per essere stato il tastierista dei Rainbow."}
{"id": "2098106", "revid": "320578", "url": "https://it.wikipedia.org/wiki?curid=2098106", "title": "Live in munich '77", "text": ""}
{"id": "2098109", "revid": "1048993", "url": "https://it.wikipedia.org/wiki?curid=2098109", "title": "Justice - Nel nome della legge", "text": "Justice - Nel nome della legge (\"Justice\") \u00e8 una serie televisiva di 13 episodi trasmessa negli Stati Uniti da Fox nel 2006 e in Italia da Rai 2 nel 2009.\nNegli USA viene prima proposto ogni gioved\u00ec alle 21:00, ma a causa degli scarsi risultati d'ascolto viene spostato alla domenica nella stessa fascia oraria, nella speranza che il traino della serie di successo \"Prison Break\" potesse risollevarne l'audience.\nIl 13 novembre 2006 il telefilm viene sospeso, ma dopo due giorni il canale lo colloca il venerd\u00ec alle 20:00, al posto della serie \"Vanished\".\nTrama.\nLa serie narra la storia di un team di quattro avvocati di diversa estrazione sociale che lavorano a Los Angeles alla Trott, Nicholson, Tuller &amp; Graves (TNT&amp;G). Difendono clienti coinvolti in casi penali ma anche civili. A differenza delle altre serie giudiziarie, gli avvocati non sono interessati al vero colpevole: il loro unico scopo \u00e8 ottenere l'assoluzione del cliente. Lo spettatore scopre se l'imputato \u00e8 colpevole o innocente solo a processo terminato quando, a fine episodio, viene mostrato il momento del delitto.\nEpisodi.\n\"Justice\" \u00e8 andato in onda per una sola stagione composta da 13 episodi.\nCancellazione.\nNonostante ne fossero stati ordinati 14 episodi, ne vengono prodotti solo 13, a causa della sospensione. L'ultimo episodio non \u00e8 mai stato trasmesso negli USA, ma \u00e8 stato proposto in prima TV assoluta in Messico e in Italia.\nIl 16 maggio 2007, la serie viene ufficialmente cancellata."}
{"id": "2098111", "revid": "767487", "url": "https://it.wikipedia.org/wiki?curid=2098111", "title": "A Compilation of Warped Music", "text": "A Compilation of Warped Music \u00e8 la prima compilation del Warped Tour, edita nel 1998.\nInclude 25 tracce degli artisti che hanno partecipato almeno una volta al tour ed anche alcuni inediti dei $wingin' Utter$, dei The Mighty Mighty Bosstones e dei Sick of It All."}
{"id": "2098117", "revid": "599013", "url": "https://it.wikipedia.org/wiki?curid=2098117", "title": "Rub\u00e9n Tufi\u00f1o", "text": "Carriera.\nClub.\nRub\u00e9n inizia a giocare nelle giovanili dell'Academia Tahuichi, ai quali viene richiesto per giocare con il South Carolina. Dopo essere uscito dal college, decide di continuare la sua carriera come calciatore e, nel 1995, ritorna in Bolivia per giocare nell'Oriente Petrolero. Dopo due buone stagioni all'Oriente, passa al Blooming dove vince per due volte il Campionato Nazionale (1998 e 1999). Torna quindi all'Oriente Petrolero nel 2000, per poi tornare, l'anno seguente, al Blooming. Nel 2002, Rub\u00e9n firma per il Club Bol\u00edvar di La Paz, dove gioca per due anni e vince altri due Campionati. Gioca poi un anno per gli Strongest, prima di fare un ultimo anno nel Blooming e finire, nel 2006, la sua carriera.\nNazionale.\nHa giocato anche per la Nazionale Boliviana, per la quale \u00e8 sceso in campo 36 volte tra il 1995 e il 2004, segnando anche un goal."}
{"id": "2098118", "revid": "1573940", "url": "https://it.wikipedia.org/wiki?curid=2098118", "title": "Rhinesuchidae", "text": "I rinesuchidi (Rhinesuchidae) sono una famiglia di anfibi estinti appartenenti ai temnospondili, conosciuta esclusivamente attraverso resti fossili provenienti dal Sudafrica, ritrovati in strati del Permiano superiore e del Triassico inferiore (258 - 246 milioni di anni fa). \nDescrizione.\nDi grandi dimensioni (non di rado raggiungevano i due metri di lunghezza) questi animali possedevano grandi corpi appiattiti, piccole zampe corte e grandi teste piatte e allungate, armate di denti acuminati. In sostanza, potevano assomigliare a un bizzarro incrocio tra una grande salamandra e un coccodrillo. Gli occhi erano piccoli e rivolti verso l'alto, posizionati nella parte superiore del cranio. Il pube era notevolmente ossificato, ma i polsi e le ginocchia lo erano solo parzialmente. Queste caratteristiche indicherebbero un habitat prettamente acquatico per questi animali: forse i rinesuchidi rimanevano immobili sul fondo dei fiumi, per poi avventarsi sulle prede che passavano sopra le loro teste. \nClassificazione.\nI rinesuchidi, morfologicamente, sono ritenuti essere forme di transizione tra i grandi eriopidi (Eryopidae), anfibi dalle abitudini semiacquatiche del Permiano ma dalla locomozione tipicamente terrestre, e i pi\u00f9 specializzati mastodontosauroidi (Mastodonsauroidea), tipici del Triassico e compiutamente acquatici. Il cranio degli eriopidi, ad esempio, era pi\u00f9 corto e pesante di quello dei rinesuchidi; il capo dei mastodontosauri, infine, era ancora pi\u00f9 lungo e leggero di quello dei loro presunti predecessori.\nPaleobiologia.\nNel 2013 \u00e8 stato descritto uno scheletro ben conservato del rinesuchide \"Broomistega\" accanto a uno scheletro del cinodonte \"Thrinaxodon\" (uno stretto parente dei mammiferi) conservatisi in un'impronta di una tana. L'esemplare molto probabilmente era entrato nella tana mentre il cinodonte era in uno stato di estivazione simile al letargo, e successivamente un'improvvisa inondazione riemp\u00ec la tana con il sedimento, cos\u00ec da conservare entrambi i corpi insieme (Fernandez et al., 2013)."}
{"id": "2098119", "revid": "339392", "url": "https://it.wikipedia.org/wiki?curid=2098119", "title": "Orabi", "text": ""}
{"id": "2098121", "revid": "339392", "url": "https://it.wikipedia.org/wiki?curid=2098121", "title": "Ahmed Orabi", "text": ""}
{"id": "2098123", "revid": "339392", "url": "https://it.wikipedia.org/wiki?curid=2098123", "title": "Orabi Pasci\u00e0", "text": ""}
{"id": "2098124", "revid": "599013", "url": "https://it.wikipedia.org/wiki?curid=2098124", "title": "Matt Bullard", "text": ""}
{"id": "2098126", "revid": "767487", "url": "https://it.wikipedia.org/wiki?curid=2098126", "title": "Sm\u00e1fuglar", "text": "Sm\u00e1fuglar \u00e8 un cortometraggio del 2008 diretto da R\u00fanar Runarsson.\nTrama.\nDue coppie di ragazzini, nella dolce notte estiva islandese, si trovano per passare alcune ore insieme. Uno dei ragazzi arriva al tavolo del bar con delle pastiglie di ketamina che distribuisce agli altri. L'altro adolescente ne prende anche lui per non mostrarsi diverso dai compagni. Il gruppo resta nel locale e i due pi\u00f9 grandi si mettono con molta disinvoltura ad amoreggiare davanti a tutti. I due pi\u00f9 giovani, pi\u00f9 riservati e timidamente attratti uno dall'altra, si assopiscono per gli effetti della droga.\nIl ragazzino a un certo punto riesce a risvegliarsi e davanti a lui vede quella che potrebbe essere la sua ragazza, nuda e stesa su un letto, completamente incosciente, mentre due clienti del locale la stanno violentando. Quando gli uomini se ne vanno, il ragazzo prende una decisione: si spoglia e si stende vicino alla giovane, sotto le lenzuola.\nQuando questa si sveglier\u00e0, se lo trover\u00e0 accanto. Infatti lei, al risveglio, pudicamente si tira su il lenzuolo e chiede timidamente se tutto sia andato bene: \"Sai, sono contenta che per la prima volta sia stato con te\", confessa."}
{"id": "2098130", "revid": "767487", "url": "https://it.wikipedia.org/wiki?curid=2098130", "title": "Dendrerpetontidae", "text": "I Dendrerpetontidi (Dendrerpetontidae) sono una famiglia estinta di anfibi Temnospondyli, vissuti nel Carbonifero.\nComprende i seguenti generi:"}
{"id": "2098131", "revid": "1776051", "url": "https://it.wikipedia.org/wiki?curid=2098131", "title": "Discografia dei Rainbow", "text": "Questa voce contiene la discografia dei Rainbow."}
{"id": "2098141", "revid": "599013", "url": "https://it.wikipedia.org/wiki?curid=2098141", "title": "Kaleidos (album)", "text": "Kaleidos \u00e8 il quinto album registrato in studio e con canzoni inedite del gruppo musicale Agricantus.\nTesti e musiche sono degli Agricantus.\nIl disco si richiama a musiche tratte dalle opere di Tomaso Albinoni, B\u00e9la Bart\u00f3k, Luciano Berio, Johannes Brahms, Edvard Grieg, Modest Petrovi\u010d Musorgskij, Niccol\u00f2 Paganini, Sergej Prokof'ev e a canti popolari dell'Armenia, della Romania, dell'Ungheria e dello Zaire."}
{"id": "2098144", "revid": "986213", "url": "https://it.wikipedia.org/wiki?curid=2098144", "title": "Filippo del Palatinato (1480-1541)", "text": "Biografia.\nFiglio di Filippo del Palatinato, elettore Palatino del Reno appartenente alla famiglia Wittelsbach, e di Margherita di Baviera-Landshut, fu vescovo di Frisinga dal 1507. Nel 1512 venne nominato vescovo coadiutore della diocesi di Naumburg, succedendo a Johann von Sch\u00f6nberg il 26 settembre 1517. A partire da questa data Filippo mantenne la duplice carica di vescovo di Frisinga e di Naumburg fino alla morte.\nAlla sua morte, il capitolo dei canonici della cattedrale elesse come vescovo di Naumburg Julius von Pflug, che fu in competizione con il candidato imposto dal principe elettore di Sassonia Giovanni Federico e da Martin Lutero, ossia il teologo luterano Nicolaus von Amsdorf, vescovo conte palatino di Naumburg.\nDopo la battaglia di M\u00fchlberg, nella quale le truppe di Carlo V sbaragliarono le truppe protestanti della lega di Smalcalda (24 aprile 1547), Amsdorf dovette restituire la diocesi al vescovo cattolico Julius von Pflug.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2098150", "revid": "216538", "url": "https://it.wikipedia.org/wiki?curid=2098150", "title": "Giuseppe Quintale", "text": ""}
{"id": "2098152", "revid": "104458", "url": "https://it.wikipedia.org/wiki?curid=2098152", "title": "Basilica di San Giovanni (Monza)", "text": ""}
{"id": "2098161", "revid": "1564499", "url": "https://it.wikipedia.org/wiki?curid=2098161", "title": "Pasha", "text": ""}
{"id": "2098162", "revid": "599013", "url": "https://it.wikipedia.org/wiki?curid=2098162", "title": "Basha", "text": "Altro.\nBasha \u2013 variante di Pasci\u00e0"}
{"id": "2098163", "revid": "124595078", "url": "https://it.wikipedia.org/wiki?curid=2098163", "title": "Certosa di San Girolamo di Casara", "text": "La Certosa di San Girolamo di Casara \u00e8 stata il centro monastico certosino di Bologna, sorto nel Trecento nella zona a ponente della citt\u00e0 e adibito a pubblico cimitero all'inizio dell'Ottocento.\nStoria e formazione del complesso della Certosa.\nLa Certosa di Bologna sorse su un'ampia area occupata fino dal V secolo a.C. da una necropoli dell'antica Felsina, che fu rinvenuta solo all'inizio del XIX secolo, nei lavori di trasformazione del complesso in cimitero. Agli inizi del XIV secolo il giureconsulto Giovanni d'Andrea don\u00f2 ai certosini i terreni di sua propriet\u00e0 perch\u00e9 vi costruissero il loro insediamento monastico che fu intitolato a San Girolamo. La prima pietra fu posta e benedetta il 17 aprile 1334 e la costruzione venne portata avanti grazie a varie offerte e donazioni. Nel 1350 il monastero poteva dirsi compiuto, poco pi\u00f9 tardi, nel 1359 fu consacrata la chiesa. Entro il 1367 furono completate anche le mura di recinzione intorno al monastero.\nAlla met\u00e0 del Quattrocento il papa Nicol\u00f2 V, devoto al certosino Beato Nicol\u00f2 Albergati di Bologna, promosse un ampliamento del complesso, di pi\u00f9 ampio respiro, mentre tra la fine del XVI secolo e l'inizio del successivo altri interventi fecero della Certosa di Bologna uno dei pi\u00f9 vasti e raffinati monasteri dell\u2019ordine certosino che coinvolsero anche la chiesa, come approfondito pi\u00f9 avanti. Con la soppressione degli ordini monastici, anche il monastero fu soppresso nel 1797 e i monaci lasciarono la Certosa. Utilizzata dapprima per alloggi militari, all\u2019inizio del XIX secolo la Commissione di Sanit\u00e0 del Reno decise di utilizzare il complesso, dotato di vasti chiostri e di altri grandi spazi, quale Cimitero comunale. Dopo aver pubblicato i regolamenti sanitari e le prescrizioni per le tumulazioni si procedette ai lavori che portarono all'apertura di esso nel 1801.\nL\u2019antica distribuzione del monastero \u00e8 ancora almeno in parte leggibile poich\u00e9, inizialmente, per l'adeguamento del complesso a cimitero, si volle utilizzare la preesistenza senza stravolgerla anche se pi\u00f9 tardi si intervenne con maggiori trasformazioni. Oltre alla Chiesa di San Girolamo rimangono pressoch\u00e9 integri i chiostri rinascimentali e quelli minori; la sala capitolare \u00e8 solo in parte riconoscibile nell'attuale Sala della Madonna dell\u2019Asse, il Chiostro del Capitolo corrisponde ora al Chiostro delle Madonne o dell\u2019Ossario, e il Refettorio fu trasformato nella Sala della Piet\u00e0, e restano tracce del Recinto delle Monache e dei Sacerdoti, della Chiesuola della Madonna del chiostro d\u2019ingresso. Del XVI secolo sono il Chiostro della Cappella, ampliamento dell\u2019originario chiostro trecentesco, e il Chiostro detto del Cinquecento. Rimane testimonianza anche delle case-cella dei certosini, oggi riconoscibili in piccoli volumi collegati in serie da portici visibili anche da alcune delle loro coperture.\nLa Chiesa di San Girolamo.\nVicende costruttive.\nL'edificio fu iniziato nel 1334 e consacrato nel 1359 dal vescovo Giovanni Nasio. \u00c8 visibile ancora la facciata medievale in mattoni a vista coronata da archetti trilobati su colonnine pensili, modificata dalle grandi finestre circolari che sostituiscono le originali monofore archiacute e parzialmente nascosta dal portico ampliato nel 1768 con il monumentale ingresso a cinque arcate di ordine tuscanico, opera di Gian Giacomo Dotti.\nLe statue in terracotta presenti nelle nicchie sulla facciata della chiesa, raffiguranti il re Davide e la regina Ester, sono opera di Gabriele Brunelli e provengono dalla alla soppressa confraternita del Buon Ges\u00f9.\nL'interno \u00e8 articolato su un'inconsueta pianta a T rovesciata, poich\u00e9 nel Cinquecento si aggiunsero al corpo trecentesco due cappelle all'ingresso, a destra e a sinistra, che formarono una sorta di transetto in posizione opposta rispetto al consueto. Presumibilmente all'inizio del Quattrocento erano gi\u00e0 state aggiunte le cappelle addossate al lato settentrionale. La copertura \u00e8 a volte a crociera costolonate, adornate da una decorazione quattrocentesca, che si ripet\u00e9 anche nelle cappelle cinquecentesche. Il piccolo campanile del XIV secolo fu sostituito da uno nuovo e grandioso, costruito nel 1611 ad opera di Tommaso Martelli, interessante per le diverse decorazioni dei suoi livelli: in quello inferiore larghe paraste angolari e finestre rettangolari su due lati; negli altri tre piani, paraste binate di ordine dorico, ionico e composito ed arcate cieche eccetto che nel terzo dove sono bifore di tradizione quattrocentesca. La torre \u00e8 coronata da una cornice composita, da una balaustrata e da coppie di pinnacoli, ed in cima la piramide della guglia.\nInterno.\nLa chiesa conserva un notevole patrimonio d'arte. La chiesa doveva avere una decorazione trecentesca ed anche una tavola posta all'altare maggiore, di cui per\u00f2 non si ha notizia. La prima opera documentata all'altar maggiore \u00e8 il sontuoso polittico di Antonio e Bartolomeo Vivarini, ora conservato presso la Pinacoteca Nazionale di Bologna, destinato appunto a sostituire quello medievale, voluto nel 1450 dal papa Nicol\u00f2 V in onore del Beato Nicol\u00f2 Albergati, priore del convento dei Certosini dal 1407 al 1417. La chiesa era ornata anche di un coro, opera del 1488 di Melchiorre Provenzale, che fu distrutto nel 1527 dai Lanzichenecchi di Carlo V. L'attuale prezioso coro ligneo, ricostruito nel 1538-1539 da Biagio de Marchi ha un aspetto pi\u00f9 quattrocentesco che cinquecentesco dato che quest'ultimo utilizz\u00f2 con ogni probabilit\u00e0 i cartoni delle raffinate tarsie precedenti e forse qualche pezzo sopravvissuto.\nLa maggior parte dell'aspetto decorativo attuale, realizzato tra tardo Cinquecento e inizio Seicento spetta per\u00f2 all'iniziativa di Giovan Battista Capponi, che resse il Convento dal 1588 al 1613 e che volle realizzare un apparato decorativo in linea con i dettami della Controriforma che interess\u00f2 il presbiterio e le due cappelle di San Girolamo e di San Giovanni Battista presso l'ingresso. Protagonista di questi interventi fu, per primo, Bartolomeo Cesi che aveva gi\u00e0 decorato la Foresteria nuova e che, nell'ultimo decennio, si occup\u00f2 della Cappella absidale, per la quale l'artista realizz\u00f2 tre pale inerenti alla Passione di Cristo con, da sinistra, l\"'Orazione nell\u2019Orto\", la \"Crocifissione\" e la \"Deposizione.\" Al di sopra ed intorno il pittore esegu\u00ec, \"a buon fresco\", memore delle sue esperienze toscane, \"Storie bibliche\" e \"Ritratti di monaci certosini\" a figura intera. Nella parte frontale dell'arco di accesso sono raffigurati \"san Paolo e san Pietro\" ed altri santi sono rappresentati nel sottarco.\nPoco pi\u00f9 tardi si situa l'intervento di Agostino e Ludovico Carracci che realizzano le pale d'altare per le cappelle all'ingresso, l'uno la \"Comunione di San Girolamo\" per la cappella eponima, l'altro la \"Predica del Battista\" (datata e firmata 1592) per quella di San Giovanni. Entrambe si trovano ora alla Pinacoteca Nazionale, ma la prima \u00e8 sostituita in loco da una buona copia ottocentesca di Clemente Alberi. La Cappella di San Giovanni Battista fu poi dedicata a San Bruno in occasione dell'estensione del suo culto a tutta la Chiesa, nel 1623, per volere di Gregorio XV e la pala di Ludovico Carracci fu spostata nell'attuale Cappella di San Giuseppe e sostituita dalla \"Visione di San Bruno\" di Guercino, del 1647, anch'essa oggi in Pinacoteca e sostituita dal \"San Bruno circondato da sei Beati certosini\" attribuito a Bartolomeo Cesi ma ridipinto nell'Ottocento da Filippo Pedrini. Dopo la cancellata, sul tramezzo che separava la chiesa esterna da quella interna, erano altre due opere di Ludovico Carracci, la \"Flagellazione\" e la \"Coronazione di spine\", anch'esse in Pinacoteca.\nUn'altra importante fase decorativa corrisponde al priorato del ferrarese Daniele Granchio, dal 1644 al 1660. Il religioso commission\u00f2 un ciclo inerente alla Vita di Cristo ad alcuni dei pi\u00f9 importanti pittori attivi allora a Bologna: Francesco Gessi esegu\u00ec \"La cacciata dei mercanti dal Tempio e La Pesca Miracolosa\" (1648) nella navata, Giovan Andrea Sirani realizz\u00f2 \"La Cena in casa del Fariseo\" (1652) e la figlia Elisabetta Sirani dipinse \"Il Battesimo di Cristo\" (1658) nella Cappella di San Girolamo; Lorenzo Pasinelli esegu\u00ec \"Il Cristo che appare alla madre assieme ai santi Padri liberati dal Limbo\" (1657) e \"l\u2019Ingresso di Cristo in Gerusalemme\" (1658) anch'essi nella navata. mentre Giovanni Maria Galli Bibiena \"La resurrezione di Cristo\" (1657) e Domenico Maria Canuti \"Il Giudizio Universale\" (1658) per la Cappella di San Bruno. Era parte di questo ciclo anche una \"Nativit\u00e0\" (1644) di Nunzio Rossi, pittore napoletano trasferitosi a Bologna per perfezionarsi presso la scuola di Guido Reni. La sua opera, posta originariamente sulla controfacciata della chiesa, \u00e8 oggi, dopo il restauro, in Palazzo d\u2019Accursio. Nella settecentesca sagrestia \u00e8 \"La Vergine e il Bambino in gloria, la Maddalena e Sant\u2019Ugo\" di Giovan Girolamo Bonesi e il \"Beato Nicol\u00f2 Albergati appare in sogno a Tommaso Sarzana\" di Ercole Graziani, allievo di Donato Creti. Il corredo pittorico comprendeva altre opere poi trasferite alla Pinacoteca Nazionale: Giovanni Maria Viani realizz\u00f2 per il Refettorio un \"San Bruno\" e una \"Beata Rosolina\" per il Capitolo, dove era anche il dipinto di Ubaldo Gandolfi con \"San Francesco di Paola,\" mentre Giuseppe Maria Crespi esegu\u00ec tre piccoli dipinti (una \"Santissima Trinit\u00e0,\" una \"Madonna e Santi\" e una \"Sant\u2019Orsola\")."}
{"id": "2098166", "revid": "124614151", "url": "https://it.wikipedia.org/wiki?curid=2098166", "title": "Yamaha TMax", "text": "Il TMax \u00e8 uno scooter bicilindrico dell'azienda nipponica Yamaha Motor.\nIl suo debutto risale al 2001, dopo essere stato presentato alla stampa europea nel luglio 2000 in Italia.\nIl contesto.\nLa lettera T che contraddistingue lo scooter identifica l'uso di un motore bicilindrico da 499\u00a0cm\u00b3 (530 dal 2012) al quale \u00e8 stato aggiunto un terzo pistone di bilanciamento contrapposto ai primi 2.\nA partire dal suo debutto il mezzo ha subito diverse modifiche sia estetiche che tecniche che hanno contribuito molto al suo miglioramento"}
{"id": "2098174", "revid": "124030574", "url": "https://it.wikipedia.org/wiki?curid=2098174", "title": "Isma'il Pasci\u00e0", "text": "Mentre era al potere dette un grande impulso alla modernizzazione dell'Egitto e del Sudan, indebitando per\u00f2 drammaticamente il paese. La sua filosofia pu\u00f2 essere racchiusa in una dichiarazione che egli rese nel 1879: \u00abIl mio Paese non \u00e8 pi\u00f9 in Africa; noi siamo ora parte dell'Europa. \u00c8 pertanto naturale per noi abbandonare le nostre antiche strade e adottare un nuovo sistema, adatto alle nostre condizioni sociali\u00bb.\nBiografia.\nIsm\u0101\u02bf\u012bl nacque al Cairo nel Palazzo al-Musafir Khana,\nsecondo dei tre figli di Ibr\u0101h\u012bm Pasci\u00e0 e nipote di Mehmet Ali; sua madre era Hoshiyar Hanim, terza moglie del padre, ritenuta una sorella della Valide Sultan Pertevniyal (1812-1883), una delle mogli di Mahmud II, sultano dell'Impero ottomano e madre del sultano ottomano Abdul Aziz.\nFu iniziato alla massoneria dal gruppo francese di Ferdinand de Lesseps\nGiovent\u00f9 e istruzione.\nDopo aver ricevuto un'educazione di stampo europeo a Parigi, dove frequent\u00f2 l'\u00c9cole d'\u00e9tat-major, Ism\u0101\u02bf\u012bl torn\u00f2 in patria e, alla morte del fratello maggiore, divenne erede dello zio Sa'id Pasci\u00e0, w\u0101li d'Egitto e Sudan. Questi, che in apparenza concepiva la sua personale sicurezza tenendo lontano da s\u00e9 il nipote, lo impieg\u00f2 nei pochi anni successivi in missioni all'estero, in modo specifico presso il papa, l'imperatore Napoleone III e il sultano dell'Impero ottomano. Nel 1861 egli fu destinato a guidare un esercito di 14.000 uomini per domare un'insurrezione in Sudan, compito che Ism\u0101\u02bf\u012bl assolse egregiamente.\nChediv\u00e8 d'Egitto.\nDopo la morte di Sa\u02bf\u012bd, Ism\u0101\u02bf\u012bl fu proclamato \"w\u0101li\" il 19 gennaio 1863 e, come ogni governante egiziano a partire dal nonno Mehmet Ali, fu investito del titolo di chediv\u00e8, che la Sublime porta fino ad allora non aveva mai riconosciuto. Nel 1867, grazie all'opera di Nubar Pasci\u00e0, Ism\u0101\u02bf\u012bl riusc\u00ec a persuadere il sultano ottomano Abdul Aziz a emanare un firmano (decreto) in cui lo si riconosceva ufficialmente come chediv\u00e8 in cambio dell'aumento del tributo versato a Costantinopoli. Un altro firmano cambi\u00f2 la legge che si limitava a decretare la successione di padre in figlio, aggiungendovi anche quella da fratello a fratello, e un ulteriore decreto del 1873 conferm\u00f2 l'indipendenza di fatto dell'Egitto dall'Impero ottomano.\nRiforme.\nIsm\u0101\u02bf\u012bl avvi\u00f2 un vasto programma di riforme interne, sull'esempio di suo nonno, rimodellando il sistema doganale e postale, stimolando il progresso commerciale, creando un'industria saccarifera, facendo edificare palazzi, finanziando generosamente la costruzione e la manutenzione di un importante teatro dell'opera e di un non meno importante teatro. Dette grande impulso alla crescita urbanistica del Cairo, edificando un'intera nuova citt\u00e0 nella sua periferia occidentale, prendendo come esempio Parigi; anche Alessandria fu oggetto delle sue cure. Avvi\u00f2 inoltre un vasto progetto ferroviario che vide nascere in Egitto e Sudan una rete di rilevanza mondiale.\nUna delle sue realizzazioni pi\u00f9 significative fu la costituzione di un'assemblea di deputati nel novembre 1866: sebbene avesse funzioni meramente consultive, i suoi componenti ebbero un'influenza notevole sugli affari politici ed economici governativi, dal momento che in essa era predominante la presenza dei capivillaggio (\"omda\"), che godevano di un grande seguito sul territorio. Ci\u00f2 fu palese nel 1876, allorch\u00e9 l'assemblea convinse Ism\u0101\u02bf\u012bl a reintegrare la legge (da lui promulgata nel 1871 per incrementare gli introiti monetari statali, ma pi\u00f9 tardi revocata) che permetteva di acquisire propriet\u00e0 fondiarie e altri privilegi fiscali a chi avesse pagato in anticipo le imposte fondiarie di sei anni.\nIsm\u0101\u02bf\u012bl cerc\u00f2 di ridurre il traffico di schiavi e di estendere il ruolo dell'Egitto in Africa. Nel 1874 egli annett\u00e9 il Darfur, ma la sua espansione in Etiopia fu bloccata dopo che l'esercito egiziano fu ripetutamente sconfitto dall'imperatore Giovanni IV (Yohannes IV), prima a Gundat il 16 novembre 1875 e in seguito a Gura, nel marzo dell'anno seguente.\nGuerra con l'Etiopia.\nIsm\u0101\u02bf\u012bl sognava di espandere il suo regno su tutto il bacino del Nilo, incluse le varie sorgenti, e sull'intera costa africana del Mar Rosso. Ci\u00f2, insieme a voci circa l'esistenza di ricchezze naturali nel sottosuolo e a terre fertili, lo indusse ad avviare una politica di espansione ai danni dell'Etiopia, governata dall'imperatore Giovanni IV. Nel 1865 la Sublime porta cedette a Ism\u0101\u02bf\u012bl la provincia di Habesh (\"Habesh Eyalet\"), con Massaua e Suakin sul mar Rosso e le principali citt\u00e0 di quella provincia; quest'ultima, confinante con l'Etiopia, consisteva essenzialmente soltanto in una striscia costiera, ma il suo retroterra naturale era il territorio controllato dal governo etiopico. Ism\u0101\u02bf\u012bl occup\u00f2 le regioni reclamate dagli ottomani quando si furono insediati nella provincia (\"eyalet\") di Habesh nel XVI secolo. Furono avviati nuovi progetti economicamente promettenti, come vaste coltivazioni di cotone a Barka. Nel 1872 Bogos (con la sua citt\u00e0 di Keren) fu annessa dal governatore della nuova \"provincia del Sudan orientale e della Costa del mar Rosso\" Werner Munzinger Pasci\u00e0. Nell'ottobre del 1875 l'esercito del chediv\u00e8 occup\u00f2 l'adiacente altopiano di Amasien, all'epoca tributario dell'imperatore d'Etiopia, ma a novembre fu annientato nella battaglia di Gundet, presso il fiume Mareb. Nel marzo 1876 soffr\u00ec ancora una disfatta drammatica dopo un attacco dell'esercito di Giovanni IV nella battaglia di Gura. Il figlio del chediv\u00e8 \u1e24asan Ism\u0101\u02bf\u012bl Pasci\u00e0 fu catturato dagli etiopi e rilasciato solo dietro un consistente riscatto. Segu\u00ec una prolungata \"guerra fredda\", terminata solo nel 1884 col trattato di Hewett, quando Bogos fu restituita all'Etiopia. La provincia del mar Rosso creata da Ism\u0101\u02bf\u012bl e dal suo governatore Munzinger Pasci\u00e0 fu conquistata di l\u00ec a poco dagli italiani e divenne la base territoriale della colonia eritrea (proclamata nel 1890).\nCanale di Suez.\nIsm\u0101\u02bf\u012bl \u00e8 strettamente legato alla costruzione del canale di Suez: ne diede il consenso e supervision\u00f2 la parte egiziana dei lavori. Al momento della sua ascesa al trono, rifiut\u00f2 di ratificare le concessioni alla Compagnia del Canale di Suez del suo predecessore Sa\u02bf\u012bd e la questione fu affidata nel 1864 al giudizio di un arbitrato di Napoleone III, che riconobbe un compenso alla compagnia di 3.800.000 di sterline per le perdite derivanti dai cambiamenti imposti da Ism\u0101\u02bf\u012bl rispetto al piano originario. Il chediv\u00e8 allora us\u00f2 ogni mezzo possibile per rafforzare la sua causa di fronte ai sovrani stranieri e all'opinione pubblica, e vi riusc\u00ec grazie al suo indubbio carisma e alle sue spese giudiziose. Nel 1867 visit\u00f2 Parigi e Londra, dove fu ricevuto dalla regina Vittoria e dal lord mayor di Londra; durante il soggiorno in Gran Bretagna pass\u00f2 in rivista la flotta britannica con il sultano ottomano. Nel 1869 fece un'altra visita al Regno Unito. Quando il canale fu infine inaugurato, Ism\u0101\u02bf\u012bl organizz\u00f2 una festa senza precedenti, invitando dignitari da tutto il mondo, mentre il teatro dell'Opera del Cairo veniva inaugurato con la prima mondiale dell\"'Aida\" di Giuseppe Verdi, che doveva esaltare le glorie della civilt\u00e0 egiziana.\nDebiti.\nQuesti sviluppi - specialmente la costosa guerra contro l'Etiopia - lasci\u00f2 l'Egitto pesantemente indebitato verso le potenze europee, le quali ne approfittarono per strappare concessioni a Ism\u0101\u02bf\u012bl, tra cui una molto impopolare fra gli egiziani: il nuovo sistema delle corti miste, con le quali gli europei erano sottoposti ad eventuale giudizio da parte di giudici appartenenti alla loro nazione d'appartenenza, anzich\u00e9 dai giudici egiziani, malgrado il crimine contestato fosse stato perpetrato sul suolo d'Egitto.\nInfine giunse l'inevitabile crisi economica: il debito nazionale egiziano era di oltre 100 milioni di sterline britanniche (rispetto agli appena 3 milioni dell'ascesa al trono di Ism\u0101\u02bf\u012bl), accumulato dal chediv\u00e8, la cui idea di base per liquidare i debiti era quella di chiedere ulteriori prestiti, anche a costo di accollarsi ratei di interesse superiori. I possessori delle obbligazioni egiziane rimasero restii a sottoscrivere le nuove emissioni governative; nei tribunali internazionali furono pronunciati giudizi negativi nei confronti del chediv\u00e8 e, quando questi non pot\u00e9 ottenere pi\u00f9 alcun prestito, cedette le sue quote di propriet\u00e0 della Compagnia del Canale di Suez nel 1875 al governo britannico per appena \u00a3 3.976.582; ci\u00f2 dette immediatamente seguito all'avvio delle pesanti ingerenze della corona britannica e della Francia.\nNel dicembre 1875 il governo britannico invi\u00f2 Stephen Cave per indagare sulle finanze dell'Egitto e nell'aprile 1876 fu pubblicata la sua relazione, in cui si avvertiva che, per ovviare agli sprechi e sperperi egiziani, era necessario per le potenze straniere intervenire per rimettere in ordine i conti: il risultato fu l'istituzione della \"Caisse de la Dette\" (commissione del debito pubblico). A ottobre George Goschen e Joubert effettuarono un'ulteriore indagine, che si concluse con l'istituzione di un controllo diretto anglo-francese sulle finanze egiziane e sul governo; un'altra commissione d'inchiesta, condotta da sir Evelyn Baring e da altre personalit\u00e0 nel 1878, culmin\u00f2 nella cessione del patrimonio di Ism\u0101\u02bf\u012bl alla nazione egiziana e nella sua accettazione di un regime di sovranit\u00e0 costituzionale, con Nubar Pasci\u00e0 come primo ministro, il britannico Charles Rivers Wilson come ministro delle Finanze e il francese Ernest-Gabriel de Bligni\u00e8res come ministro dei Lavori pubblici.\nLa rivolta di \u02bfOr\u0101b\u012b Pasci\u00e0 e l'esilio.\nTale controllo del paese fu avvertito come inaccettabile da molti egiziani, che si unirono sotto il colonnello \u02bfOr\u0101b\u012b Pasci\u00e0: la cosiddetta \"rivoluzione di \u02bfUr\u0101b\u012b\" incendi\u00f2 l'Egitto. Sperando che la rivolta potesse liberarlo dal giogo europeo, Ism\u0101\u02bf\u012bl fece poco per contrastare \u02bfUr\u0101b\u012b e cedette alle sue richieste di sciogliere il governo. La Gran Bretagna e la Francia fecero pressioni nel maggio 1879 per far insediare nuovamente i ministri britannici e francese, ma col paese ampiamente sotto controllo di \u02bfUr\u0101b\u012bil il chediv\u00e8 non era intenzionato ad acconsentire. Gli europei, dunque, convinsero il sultano ottomano a destituire Ism\u0101\u02bf\u012bl, che lasci\u00f2 la sua carica il 26 giugno 1879. Suo figlio Tawf\u012bq, pi\u00f9 malleabile, fu nominato suo successore. Ism\u0101\u02bf\u012bl part\u00ec dall'Egitto alla volta di Resina (l'odierna Ercolano), dove acquist\u00f2 e fece restaurare la villa borbonica della Favorita, nella quale risiedette fino al 1885, quando gli fu concesso dal sultano ottomano di ritirarsi nel suo palazzo di Emirgan, sul Bosforo. Vi rimase pi\u00f9 o meno in condizioni di prigionia dorata fino alla morte.\n\u00c8 sepolto al Cairo."}
{"id": "2098176", "revid": "1888309", "url": "https://it.wikipedia.org/wiki?curid=2098176", "title": "Villa del Balbiano", "text": "La Villa del Balbiano, nota anche come \"Villa Giovio Balbiano\", \u00e8 una storica residenza di Ossuccio sul lago di Como.\nStoria e descrizione.\nLa villa \u00e8 il risultato di numerose ristrutturazioni apportate a quello che era il cosiddetto \"pretorio della Pieve d'Isola\", palazzo quattrocentesco che attorno alla met\u00e0 del XVI secolo era stato devastato da un'alluvione. Nel corso dei secoli, la villa fu oggetto di numerosi passaggi di propriet\u00e0 che, per pi\u00f9 di una volta, ebbero come protagonista un esponente dei Giovio, famiglia che probabilmente era gi\u00e0 in possesso del primitivo edificio plebano.\nDai Giovio, la villa fu in un primo tempo venduta al cardinale Tolomeo Gallio (1596), che dai precedenti proprietari ottenne anche una serie di disegni che la stessa famiglia aveva commissionato a Pellegrino Tibaldi, in vista di una futura ristrutturazione. Il cardinale, che nel 1586 aveva ottenuto la contea delle \"Tre Pievi\" (Gravedona, Sorico e Dongo), lasci\u00f2 la villa all'omonimo nipote, Tolomeo Gallio duca D'Alvito. Quest'ultimo, facendo forse riferimento ai progetti del Tibaldi, diede il via a una campagna di rimaneggiamenti, i quali proseguirono anche quando la villa pass\u00f2 agli eredi del duca.\nAll'abate Marco Gallio (gi\u00e0 commendatore della basilica di Sant'Abbondio) si devono invece gli interventi che, negli anni 1636-1638, interessarono le facciate e altri spazi esterni. Alla met\u00e0 dello stesso secolo risale la realizzazione dell'esedra. I lavori di decorazione del salone di mezzo, affidati ai pittori comaschi Recchi, vennero invece eseguiti quarant'anni dopo il termine degli interventi riguardanti gli spazi esterni. \nLa villa rimase nelle mani dei Gallio fino all'ultimo quarto del Settecento, quando si registrarono una serie di cambi di propriet\u00e0. Il primo passaggio avvene nel 1778, con la villa che pass\u00f2 dai Gallio ai Giovio. Nove anni pi\u00f9 tardi fu la volta del cardinal Durini, che acquist\u00f2 la propriet\u00e0 da Giambattista Giovio e la trasform\u00f2 nella sua nuova villa di delizie, trasferendovi il proprio celebrato cenacolo letterario e abbandonando le ville Mirabello e Mirabellino di Monza, da dove fece trasportare la sua ricca biblioteca e le sue collezioni d'arte. Sulla falsariga di queste ville monzesi, il cardinale Durini fece costruire Villa Balbianello sull'adiacente dosso di Lavedo, acquistato appositamente per questo scopo. La propriet\u00e0 del Durini rappresent\u00f2 il periodo di massimo splendore di Villa del Balbiano, che dopo la morte del cardinale pass\u00f2 di nuovo ai Giovio. \nNel corso del XIX secolo, Villa del Balbiano vers\u00f2 a lungo in stato di abbandono, fino a quando la propriet\u00e0 fu rilevata dagli industriali tedeschi Gessner (1872). A questi ultimi si deve la riconversione della sala da ballo dell'ala ovest dell'edificio in una filanda, distrutta nel 1930. \nUn restauro della villa commissionato dal monacense Hermann Hartlaub allo svizzero Vuillomenet, si registr\u00f2 in seguito alla Seconda guerra mondiale. I lavori di restauro riguardarono anche il giardino della villa (che era gi\u00e0 spianato nel corso del XVII secolo), nel quale venne ripristinato un giardino formale e vennero piantumati alberi e sempreverdi come la \"osmanthus fragrans\".\nSuccessivamente, la villa fu di propriet\u00e0 della famiglia Canepa per oltre trent'anni, fino a quando nel 2011 fu rilevata da un'immobiliarista russa.\nNel 2021, villa del Balbiano \u00e8 stata utilizzata per le riprese del film \"House of Gucci\", diretto da Ridley Scott."}
{"id": "2098178", "revid": "1305772", "url": "https://it.wikipedia.org/wiki?curid=2098178", "title": "New Line", "text": ""}
{"id": "2098192", "revid": "22356", "url": "https://it.wikipedia.org/wiki?curid=2098192", "title": "Chigutisauridae", "text": ""}
{"id": "2098193", "revid": "22356", "url": "https://it.wikipedia.org/wiki?curid=2098193", "title": "Brachyopidae", "text": ""}
{"id": "2098194", "revid": "22356", "url": "https://it.wikipedia.org/wiki?curid=2098194", "title": "Chigutisauridi", "text": ""}
{"id": "2098198", "revid": "1543377", "url": "https://it.wikipedia.org/wiki?curid=2098198", "title": "Stian Arnesen", "text": "Suona chitarra, basso, batteria e tastiere.\nBiografia.\nHa iniziato a scrivere musica nel 1992 con Fafnir e Glaurung per un progetto chiamato Troll. Fafnir e Glaurung presto lasciarono la band, ma Nagash continu\u00f2 il progetto Troll da solo, suonando chitarra e tastiera. Volendo stare in una band e \"esprimere se stesso sotto ogni punto di vista\", fond\u00f2 i Covenant insieme a Blackheart (Psy-Coma) nel 1993. Dopo aver pubblicato due album, sono stati costretti a cambiare nome in \"The Kovenant\", a causa dell'omonimia col gruppo svedese dei Covenant.\nUna volta fattosi una buona reputazione nell'ambiente black metal, Nagash fu reclutato per suonare il basso per i Dimmu Borgir nel 1996. Nel 1999 lasci\u00f2 la band per concentrarsi sui suoi Covenant. Allo stesso tempo, cambi\u00f2 nome d'arte in \"Lex Icon\" per riflettere la direzione artistica che i The Kovenant avevano preso.\nNel 2004, con il cantante dei Dimmu Borgir Shagrath, form\u00f2 una rock band chiamata Chrome Division, in cui egli suonava la batteria. Successivamente, usc\u00ec dalla band per unirsi ai Crowhead.\nInoltre fu anche coinvolto, come batterista, nei Nocturnal Breed sotto il nome di \"Rick Hellraiser\" e nei Carpe Tenebrum come vocalist."}
{"id": "2098201", "revid": "110157", "url": "https://it.wikipedia.org/wiki?curid=2098201", "title": "Faiddi", "text": "Faiddi \u00e8 il sesto album del gruppo musicale Agricantus.\nIl disco si avvale sia di registrazioni dal vivo che di successivi aggiustamenti in studio.\nTesti e musiche sono degli Agricantus e di altri collaboratori."}
{"id": "2098204", "revid": "838137", "url": "https://it.wikipedia.org/wiki?curid=2098204", "title": "Isidore Battikha", "text": "Biografia.\nNato ad Aleppo il 28 luglio 1950, venne ordinato sacerdote dell'Ordine Basiliano Aleppino dei Melchiti l'11 aprile del 1980.\nNominato vescovo titolare di Pelusio dei Greco-Melchiti ed ausiliare di Damasco dei Melchiti il 25 agosto 1992, il 2 febbraio 2006 fu promosso arcieparca della sede metropolitana di Homs dei Melchiti.\nIl 6 settembre 2010 papa Benedetto XVI accett\u00f2 la sua rinuncia al governo pastorale dell'arcieparchia di Homs dei Melchiti.\nGenealogia episcopale.\nLa genealogia episcopale \u00e8:"}
{"id": "2098206", "revid": "22356", "url": "https://it.wikipedia.org/wiki?curid=2098206", "title": "Barsboldia", "text": ""}
{"id": "2098209", "revid": "709565", "url": "https://it.wikipedia.org/wiki?curid=2098209", "title": "Jinne Udo", "text": " \u00e8 uno dei personaggi tratti dal manga e dall'anime di Nobuhiro Watsuki, \"Kenshin samurai vagabondo\". \u00c8 un assassino vagabondo, nonch\u00e9 il primo vero nemico che incontra il protagonista della serie.\nStoria.\nPrologo.\nJinne Udo, conosciuto anche come , era un membro della Shinsengumi ai tempi dello shogunato. Sin da allora si \u00e8 dimostrato una persona molto crudele tanto da uccidere a piacimento chiunque si ponesse dinanzi a lui, abusando del suo ruolo di tutore della legge. Questo lo porta ad essere bandito dagli Shinsengumi, cos\u00ec trova lavoro presso i \"Samurai Ambiziosi\" come sicario.\nIncontro con Kenshin.\nA distanza di dieci anni dalla restaurazione Meiji Jinne ha proseguito la sua carriera di assassino, uccidendo per\u00f2 proprio i Samurai Ambiziosi per i quali egli stesso lavorava. Jinne solitamente manda una lettera minatoria al diretto interessato, per poi porgergli un agguato nel giorno e all'ora indicati nella missiva. Durante uno di questi Jinne riesce ad uccidere 34 persone e a ferirne 56.\nDopo circa trenta omicidi, Jinne sta per colpire a casa del signor Tani, che per\u00f2 \u00e8 protetto da Kenshin Himura e Sanosuke Sagara. Jinne attua il Taglio del cuore, tecnica che consiste nell'immobilizzare l'avversario. Sanosuke resta bloccato, mentre Kenshin non vi rimane vittima e attacca Jinne, il quale per\u00f2 risponde colpo su colpo senza indietreggiare. Lo scontro sembra pari, anche se la frenesia di Jinne lo porta a sovrastare il samurai vagabondo; solo l'intervento di Sanosuke (che nel frattempo si \u00e8 liberato dalla morsa del Taglio del cuore), permette a Kenshin di ferire Jinne e di metterlo in fuga. Prima di scappare, Jinne dice a Kenshin che la prossima vittima sar\u00e0 lui.\nIncontro con Battosai.\nIl giorno seguente, Kenshin si reca sulla sponda del fiume per affrontare Jinne. Questi sembra per\u00f2 non presentarsi, ma quando giunge Kaoru per dare il proprio nastro a Himura, Jinne sorprende tutti rapendo la ragazza e sfidando Kenshin, intimandogli di combattere come \"Battosai\" se ci tiene alla vita della ragazza.\nA mezzanotte Kenshin si presenta sul luogo indicato sulla lettera di sfida e come richiesto da Jinne, arriva trasformato in Battosai l'assassino. Jinne freme all'idea di affrontare il pi\u00f9 forte spadaccino del Bakumatsu e in effetti lo scontro \u00e8 di prim'ordine. Tuttavia Jinne riesce a colpire Kenshin e allora per spronare ancor di pi\u00f9 il suo avversario, usa la tecnica Ombra del Taglio del cuore su Kaoru, influendo sui polmoni al fine di farla morire soffocata. A quel punto Kenshin perde il controllo e attacca Jinne in maniera rapida e impercettibile, affermando di voler tornare ancora una volta ad uccidere pur di salvare Kaoru. Utilizzando il \"Lampo dei due dragoni\" Kenshin spezza il braccio a Jinne e mentre fa per ucciderlo, viene fermato da Kaoru che, con la sua forza combattiva riesce anch'ella a liberarsi dalla tecnica di Jinne.\nMorte.\nKenshin dice a Jinne che verr\u00e0 arrestato, ma quest'ultimo si rialza e afferrando la spada si trafigge il petto. Kenshin gli chiede spiegazioni, ma Jinne risponde solo che non gli va gi\u00f9 l'idea di essere risparmiato da colui che un tempo era conosciuto come l'assassino Battosai, n\u00e9 tanto meno il fatto che anche una ragazzina sia riuscita a liberarsi dalla sua temibilissima tecnica. Alla fine comunque svela che c'\u00e8 un membro del nuovo governo che attenta alla vita dei Samurai Ambiziosi e che vuole ribaltare il governo (probabilmente si riferisce a Shishio).\nTecniche.\nJinne usa la tecnica Nikaido Ryu chiamata il \"\"Taglio del Cuore\", che consiste nell'ipnosi tramite lo sguardo e si basa sull'influenzabilit\u00e0 umana: ad esempio riesce ad ipnotizzare i suoi bersagli, facendo loro credere di non potersi muovere, e di conseguenza le vittime rimangono paralizzate, oppure pu\u00f2 soffocare le vittime facendo loro credere di non poter respirare. Jinne pu\u00f2 usare questa tecnica anche su di s\u00e9, convincendosi di essere imbattibile e scatenando tutta la forza del suo corpo.\nMalgrado l'apparente \"magia\", il Taglio del Cuore si basa unicamente sullo spirito combattivo di chi lo usa, sicch\u00e9 per liberarsi dall'illusione \u00e8 necessario avere uno spirito combattivo pari o superiore a chi lo utilizza.\nOltre a questa, le tecniche di spada della Nikaido Ryu si basano sui Kanji dei numeri giapponesi:\nCuriosit\u00e0.\nIl personaggio di Jinne \u00e8 stilisticamente ispirato a Gambit degli X-men."}
{"id": "2098210", "revid": "96758", "url": "https://it.wikipedia.org/wiki?curid=2098210", "title": "Shishio", "text": ""}
{"id": "2098213", "revid": "1543377", "url": "https://it.wikipedia.org/wiki?curid=2098213", "title": "Richard Roberts", "text": "Giovinezza, educazione e carriera.\nRoberts nacque a Derby, figlio di Edna (Allsop) e John Roberts, un meccanico di auto. All'et\u00e0 di quattro anni si trasfer\u00ec insieme alla famiglia a Bath, dove frequent\u00f2 la City of Bath Boys' School. Da bambino la sua ambizione fu quella prima di diventare un detective e poi, dopo che gli venne regalato un set di chimica, un chimico.\nSi laure\u00f2 alla University of Sheffield nel 1965 con un diploma (Bachelor of Science degree) in chimica e un dottorato di ricerca in filosofia (PhD) nel 1969. Le sue tesi comprendevano studi di fitochimica sui neoflavonoidi e sugli isoflavonoidi. Durante il periodo che va dal 1969 al 1972, dopo aver preso il dottorato, condusse del lavoro di ricerca ad Harvard. In seguito si trasfer\u00ec al Cold Spring Harbor Laboratory, dove venne assunto da James Dewey Watson, uno degli scopritori della struttura del DNA e vincitore del Premio Nobel. Nel 1992 si trasfer\u00ec ai New England Biolabs. L'anno seguente gli venne assegnato il premio Nobel, assieme a Phillip Sharp, il suo ex-collega al Cold Spring Harbor Laboratory.\nStudi e scoperte.\nDopo aver ascoltato una conferenza tenuta dal professor Dan Nathans alla Harvard Medical School, Roberts comprese l'importanza di alcuni enzimi, in particolare l'Endonuclease R, che erano in grado di isolare specifiche porzioni di DNA. \nArrivato al Cold Spring Harbor Laboratory, cominci\u00f2, assieme ad altri colleghi, un progetto per la sintesi di enzimi simili all'Endonuclease R e alla mappatura del DNA di organismi procarioti. Uno degli scienziati con cui Roberts collabor\u00f2 per questo progetto fu Phillip Sharp, assieme al quale vinse in seguito il premio Nobel per la chimica nel 1993.\nNel 1977 intraprese, insieme ad altri colleghi, un esperimento per dimostrare che le ipotesi formulate in precedenza sulla sequenza di splicing dell'Adenovirus-2 mRNAs erano corrette. Speravano di riuscire a visualizzare la struttura dell'Adenovirus-2 mRNAs mentre si divideva nelle sue due differenti porzioni codificanti. L'esperimento fu un successo e Roberts ed il resto del suo team passarono il periodo seguente ad analizzare la struttura dell'DNA scoperto, fino ad ottenere una mappatura completa. \nPremi e riconoscimenti.\nDopo aver vinto il premio Nobel nel 1993, fu premiato, nel 1994, con un diploma onorario (Doctor of Science) dalla University of Bath.\nFu eletto membro della Royal Society nel 1995. Nel 2005 un'espansione del costo di svariati milioni di sterline al dipartimento di chimica della University of Sheffield, dove lui era stato studente, prese il suo nome. Dopo essere stato ristrutturato, anche il dipartimento di scienze della Beechen Cliff School (in precedenza City of Bath Boys' School) fu rinominato in onore di Roberts, il quale aveva donato gran parte della vincita ottenuta col premio Nobel alla scuola. \nRoberts fu uno dei firmatari dello Humanist Manifesto. Venne nominato cavaliere durante il 2008 Birthday Honours.\nRoberts \u00e8 inoltre un membro della Advisory Board of Patient Innovation, una sede internazionale, plurilinguistica, gratuita e senza fini di lucro che permette a pazienti ed operatori sanitari di qualsiasi malattia di condividere le loro innovazioni in campo medico."}
{"id": "2098214", "revid": "51323", "url": "https://it.wikipedia.org/wiki?curid=2098214", "title": "Richard J. Roberts", "text": ""}
{"id": "2098215", "revid": "51323", "url": "https://it.wikipedia.org/wiki?curid=2098215", "title": "Richard John Roberts", "text": ""}
{"id": "2098219", "revid": "599013", "url": "https://it.wikipedia.org/wiki?curid=2098219", "title": "Intenzioni (Oscar Wilde)", "text": "Intenzioni (titolo originale \"Intentions\") \u00e8 un saggio di Oscar Wilde del 1891.\nStoria.\nL'opera fu prima pubblicata con il titolo di \"\"The Decay of Lying\", completato per la prima stesura nel dicembre 1888 e pubblicato nel gennaio 1889 su \"Nineteenth Century\". Invece l'altra parte dell'opera, \"The Critic as Artist\" fu inizialmente pubblicato sulla stessa rivista a luglio e settembre del 1890, l'opera finale raccolse queste due e fu pubblicata nel 1891 sotto il nome di \"Intentions\"., con l'aggiunta di altri due saggi: \"Pen, Pencil, and Poison\", monografia di Thomas Griffiths Wainewright, delicato ed elegante artista nonch\u00e9 avvelenatore professionista, e \"The Truth of Masks\".\nCritica.\nNell'opera si osserva dell'importanza dell'immaginazione a discapito della ragione, la prima riusciva ad aver la meglio sulla seconda nell'operato degli esseri umani,\nNella lettura dell'opera si osserva di come l'autore riesca ad esprimere il rifiuto della sincerit\u00e0, a dare ampio sfoggio alla potenzialit\u00e0 delle espressioni dei paradossi, esternando tutto ci\u00f2 che pensava.\nIn \"The Critic as Artist\" dava invece una risposta definitiva a Whistler dove cerc\u00f2 di superare le sue teorie, parlava del lavoro del critico letterario, definendo il suo modo di osservare tale lavoro: essi dovevano avere bene in mente tutta la letteratura per dare giudizi su un singolo libro, dovevano quando scrivevano mettere la propria anima nelle parole. Qui afferma che la critica \u00e8 la parte pi\u00f9 alta della creazione, e che il critico non deve essere equo, razionale e sincero, ma deve avere un \"temperamento squisitamente predisposto alla bellezza\". Per Wilde l'attivit\u00e0 di critico era visto come un qualcosa di spirituale, dove si dimostrava che l'anima esisteva.\nFrank Harris paragon\u00f2 parte del lavoro di Wilde a quello di Platone, vedeva infatti in tale opera qualcosa di filosofico.\nLe accuse di plagio.\nPer \"The Decay of Lying\"\" ci fu un ulteriore disputa con James Abbott McNeill Whistler che l'accus\u00f2 di plagio, secondo il pittore Wilde avrebbe copiato nella sua opera molte delle frasi che era solito pronunciare, tale accusa non fu mai dimostrata (anche se Wilde ammirava la bravura del suo amico e cercava di farla sua migliorandola). Le accuse terminarono alla pubblicazione della seconda opera.\nOpere correlate.\nUn altro saggio, \"L'anima dell'uomo sotto il socialismo\", completava il pensiero temporale di Wilde, mentre in \"Intenzioni\" l'autore irlandese parlava di passato e presente nell'altra opera parlava del futuro. L'autore cercava come scrisse sotto forma di parabola in intenzioni che un'opera d'arte ucciedesse quella precedente, ci\u00f2 gli permise di comprendere come ad esempio Il \"De profundis\" fosse l'opposto di tale opera."}
{"id": "2098225", "revid": "110157", "url": "https://it.wikipedia.org/wiki?curid=2098225", "title": "Ethnosphere", "text": "Ethnosphere \u00e8 il settimo album registrato in studio e con canzoni inedite del gruppo musicale Agricantus,\nTesti e musiche sono degli Agricantus\nTracce.\n\"CD 1\"\n\"CD 2\""}
{"id": "2098231", "revid": "20431841", "url": "https://it.wikipedia.org/wiki?curid=2098231", "title": "Mitologia norvegese", "text": ""}
{"id": "2098233", "revid": "599013", "url": "https://it.wikipedia.org/wiki?curid=2098233", "title": "Impressioni dell'America", "text": "Impressioni dell'America (\"Impressions of America\") \u00e8 un saggio di Oscar Wilde di pubblicazione postuma.\nStoria.\nVenendo da una recente conferenza negli Stati Uniti d'America dove cerc\u00f2 di portare il suo senso dell'estetismo, di divulgare il suo pensiero su mille argomenti, ebbe dopo un po' di tempo un'altra offerta simile: un giro di conferenze questa volta da organizzare nella Gran Bretagna. A tal punto nacque fra i vari temi su cui poteva discutere in questi incontri una sua idea: parlare delle impressioni che aveva avuto dell'America. Infatti Wilde era molto divertito da tutte le stranezze americane e le vicissitudini che ebbe in quel luogo, alla fine fu un trattato quasi comico. In seguito al suo giro di conferenze alla fine quel tema venne pubblicato.\nTemi trattati.\nL'opera, anche se a tratti confusa parlava di Ruskin e di come James McNeill Whistler nella pratica gli fosse superiore, esortava senza mezzi termini a chi lo ascoltasse di conoscere tutto sulla propria epoca, in quella in cui si vive cos\u00ec si poteva meglio ignorarla. Inoltre aggiunse l'inutilit\u00e0 dello studio della storia dell'arte in quanto tutto \u00e8 arte, non vi pu\u00f2 essere una sorta di storia del messaggio ma solo il messaggio stesso, ponendo ad esempio proprio un quadro di Whistler (magari vedendolo capovolto).\nCritica.\nAl momento della conferenza da cui fu tratto poi il saggio la critica di pubblico e della stampa dell'epoca fu molto positiva."}
{"id": "2098240", "revid": "1143375", "url": "https://it.wikipedia.org/wiki?curid=2098240", "title": "54\u00aa Mostra internazionale d'arte cinematografica di Venezia", "text": "La 54\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, 27 agosto al 6 settembre del 1997: \u00e8 la prima delle due edizioni dirette da Felice Laudadio.\nPer il terzo anno di fila non viene assegnato il Leone d'Argento - Premio speciale per la regia.\nGiuria e Premi.\nLa giuria era cos\u00ec composta:\nLa \"Giuria Internazionale Corto-Cortissimo\" era invece cos\u00ec composta:\nI principali premi distribuiti furono:"}
{"id": "2098241", "revid": "767487", "url": "https://it.wikipedia.org/wiki?curid=2098241", "title": "Rebel Devil", "text": "I Rebel Devil sono un gruppo thrash metal/groove metal italiano, formatosi a Milano nel 2008.\nStoria del gruppo.\nIl gruppo si forma dall'incontro di Gianluca Perotti, voce degli Extrema, Dario \"Kappa\" Cappanera, chitarrista del gruppo storico heavy metal Strana Officina, Alessandro Paolucci bassista del gruppo hardcore punk Raw Power e da Cristiano Dalla Pellegrina batterista dei Negrita ed ex Extrema. Il sound \u00e8 molto simile ai Pantera e ai Rebel Meets Rebel ed \u00e8 influenzato da Down, ZZ Top, Black Label Society oltre ai gruppi gi\u00e0 citati. A fine del 2008 \u00e8 uscito il primo album del gruppo, Against You."}
{"id": "2098243", "revid": "117692530", "url": "https://it.wikipedia.org/wiki?curid=2098243", "title": "Il delitto di Lord Arthur Savile", "text": "Il delitto di Lord Arthur Savile (\"Lord Arthur Savile's Crime\") \u00e8 un racconto di Oscar Wilde del 1887. Il sottotitolo \u00e8 \"A Study of Duty\" (letteralmente \"Uno studio sul dovere\").\nTrama.\nIl racconto narra di Savile a cui, in seguito a un ricevimento offerto da Lady Windermere dove ad alcuni ospiti viene letto il futuro, un chiromante predice a Lord Arthur una minaccia imminente: egli stesso sar\u00e0 l'artefice di un omicidio.\nEgli, prossimo alle nozze, crede fermamente nella predizione del chiromante e per evitare di coinvolgere la futura moglie Sybil nelle conseguenze del delitto, decide di posticipare il matrimonio e procedere speditamente alla sua realizzazione. Stila quindi una lista di amici e parenti e individua la vittima predestinata in una sua zia, Lady Clementina - una cara signora con la quale ha sempre avuto un rapporto ottimo. Non intende infatti n\u00e9 \u00absoddisfare un risentimento o un'antipatia personale\u00bb, n\u00e9 trarre dal delitto \u00abalcun volgare vantaggio economico\u00bb.\nSi rivolge quindi a un farmacista, cui chiede una forte dose di veleno con la scusa di dover sopprimere un grosso mastino senza che soffra. Porta quindi la pasticca, confezionata in una graziosa bomboniera all'anziana signora e la invita a prendere il medicinale dopo uno dei suoi frequenti episodi di mal di stomaco. Fatto ci\u00f2, lascia l'Inghilterra per trascorrere qualche giorno a Venezia, in attesa dell'evento. Raggiunto dalla notizia che Lady Clementina \u00e8 morta, ritorna rapidamente a Londra e fissa la data delle nozze, ma, avendo ricevuto molti effetti personali della Lady in eredit\u00e0, si reca nella sua abitazione dove trova fortuitamente la pasticca ancora intatta.\nLady Clementina \u00e8 deceduta quindi di morte naturale e Lord Arthur deve trovare una nuova vittima. Decide quindi di uccidere un suo zio, decano di Chichester. Si rivolge quindi a un dinamitardo perch\u00e9 gli confezioni un orologio esplosivo che invia anonimamente in dono allo zio. Il dispositivo per\u00f2 fa cilecca e procura un divertimento generale nella famiglia del curato con le sue ripetute esplosioni di scarsa entit\u00e0.\nAmareggiato, una notte Lord Arthur vaga per Londra quando incontra il chiromante sulle rive del Tamigi e, colto da improvvisa illuminazione, lo getta nel fiume, dove l'uomo annega. Adempiuto quindi al compito che il fato gli avrebbe riservato, Lord Arthur \u00e8 libero di sposarsi e proseguire serenamente con la propria vita.\nTemi trattati.\nIl protagonista risulta molto pratico nell'affrontare i problemi che si ritrova, non si fa remore di infrangere la morale, il destino contro la volont\u00e0 che non trova resistenza; \u00e8 questo forse riconducibile al Fato greco - di quella Grecia che Wilde idealizza come epoca felice e quasi perfetta -, superiore persino agli dei, e quindi, anche alla mera morale degli uomini. Tema questo, della moralit\u00e0 tradita, che si evolver\u00e0 poi negli anni, e da un'inevitabile e imposta scelta \"fatale\", arriver\u00e0 a essere una consapevole volont\u00e0 del protagonista, e per questo buona solo a portare la rovina - tutto questo, ovviamente, nel Ritratto di Dorian Gray."}
{"id": "2098248", "revid": "125443911", "url": "https://it.wikipedia.org/wiki?curid=2098248", "title": "Rueda de casino", "text": "La rueda de casino \u00e8 una forma di ballo sociale, al contempo di coppia e di gruppo (pi\u00f9 coppie disposte a formare un grande cerchio -la rueda per l'appunto), che si esegue in uno stile di ballo che corrisponde ad una versione rinnovata del son, sviluppatasi nei decenni tra la fine degli anni '50 e i primi anni '80 a Cuba: il baile de casino. Al di fuori di Cuba, alcuni la intendono come una versione di gruppo del ballo della salsa, ma erroneamente: il suo nome indica chiaramente in che stile andrebbe ballata.\nCaratteristiche.\nFuori dall'isola che l'ha visto nascere, generalmente il ballo in rueda assume toni pi\u00f9 scanzonati e meno tecnici rispetto al ballo in coppia singola: molte figure sono, infatti, sberleffi, prese in giro, allusioni sessuali, finte punizioni e amenit\u00e0 varie, realizzate tra il divertimento generale di tutti i ballerini. All'interno di Cuba, al contrario, la rueda de casino prese piede grazie al rinnovamento, in veste maggiormente dinamica, di quei generi di ballo come il son ed il chacha-ch\u00e1, che negli anni '50 si ballavano nei club sportivi e nei circoli ricreativi per bianchi (successivamente anche per mulatti e afroamericani; il pi\u00f9 in voga all'epoca era il Club Casino Deportivo), sulla musica suonata dalle migliori band nazionali (fra le altre, il \"Conjunto Casino) \"ed interpretata dai migliori ballerini. Come tale, essa \u00e8 nata, si \u00e8 sviluppata ed \u00e8 tuttora almeno in parte, una forma di ballo prevalentemente per virtuosi: non a caso sono richiesti, oltre -ovviamente- alla capacit\u00e0 di ballare casino, una buona dose di prontezza, agilit\u00e0 e spirito d'adattamento, ma anche memoria coreografica e visione d'insieme.\nLa caratteristica principale della rueda \u00e8 di essere, almeno in parte, un ballo coreografico: sebbene tanto le basi, quanto le varie evoluzioni, siano quelle del casino, tutti i partecipanti devono conoscere ed essere in grado di eseguire -o, quantomeno, copiare all'istante- le figure che vengono di volta in volta \"chiamate\" da uno dei ballerini , ossia colui che assume il ruolo di \"cantante \"(\"capo rueda\"); di solito trattasi del pi\u00f9 esperto, o di quello maggiormente dotato di creativit\u00e0 e capacit\u00e0 nel dirigere gli altri partecipanti. Se da un lato \u00e8 possibile risalire ad un nome comunemente accettato per la gran parte delle figure pi\u00f9 semplici utilizzate sia a Cuba che nel mondo intero, dall'altro \u00e8 anche vero che ognuno tende ad attribuire a ciascuna un nome differente, oppure ad inventarne di proprie ex-novo: questo comporta purtroppo una certa confusione e, in alcuni casi, esclusivit\u00e0.\nUna caratteristica molto positiva della rueda de casino \u00e8 sicuramente lo straordinario effetto di socializzazione che pu\u00f2 avere: cambiare frequentemente partner durante il ballo, dal momento che le coppie si smembrano e si riformano in continuazione, offre la possibilit\u00e0 di far ballare tutti gli uomini con tutte le donne, anche se per brevi istanti.\nLa musica su cui ballare la rueda de casino, tenuto conto delle sue origini, \u00e8 indubbiamente tutta la musica cubana contemporanea sulla quale si balla casino, quindi prevalentemente quella che prende origine dal son, senza eccessive contaminazioni, e che oggi viene con leggerezza definita salsa cubana. Un po' per ignoranza, un po' oramai per moda, fuori dall'isola si tende invece a ballarla principalmente su brani pi\u00f9 orecchiabili -e spesso di indubbia natura commerciale-, noti come salsat\u00f3n e timbat\u00f3n, aventi un ritmo ed un'andatura pi\u00f9 movimentati e allegri, probabilmente perch\u00e9 ritenuti pi\u00f9 adeguati allo spirito del ballo, che prevede un approccio dinamico, scherzoso ed ammiccante di tutti i partecipanti."}
{"id": "2098249", "revid": "76963", "url": "https://it.wikipedia.org/wiki?curid=2098249", "title": "Tim Russert", "text": "Biografia.\nNato a Buffalo, capoluogo della Contea di Erie nello stato di New York, consegu\u00ec due lauree, per poi dedicarsi all'attivit\u00e0 di giornalista, inviato e conduttore per la NBC. A lui si deve la suddivisione degli stati federali in colorazione blu e rossa, durante l'assegnazione degli elettori nelle elezioni presidenziali degli Stati Uniti. \nRussert mor\u00ec d'infarto nel 2008 e venne sepolto nel Cimitero di Rock Creek a Washington."}
{"id": "2098253", "revid": "118834", "url": "https://it.wikipedia.org/wiki?curid=2098253", "title": "Kiwido", "text": ""}
{"id": "2098256", "revid": "1699816", "url": "https://it.wikipedia.org/wiki?curid=2098256", "title": "Hula hoop", "text": "L'hula hoop \u00e8 un giocattolo e un attrezzo di giocoleria di materiale vario, solitamente plastica, di forma circolare. Lo svolgimento del gioco con l'attrezzo consiste nel calzarlo e farlo ruotare costantemente attorno al bacino.\nGli esercizi sono molteplici per tipologia e difficolt\u00e0: l'attrezzo pu\u00f2 essere fatto ruotare, oltre che al bacino, anche sugli arti inferiori o superiori a diverse altezze come attorno al collo. L'aggiunta di diversi hula hoop, inoltre, aumenta tecnicamente il livello di difficolt\u00e0 dell'esecuzione dei movimenti, permettendo all'esecutore di compiere vere e proprie esibizioni. Perci\u00f2, l'hula hoop viene spesso usato da attrezzo negli spettacoli circensi.\nRecord di durata.\nUno dei primi record di durata per l'hula hoop \u00e8 stato stabilito nell'agosto del 1960 dagli undicenni Paulette Robinson, Charles Beard e Patsy Jo Grigby a Jackson, Mississippi, con 11 ore e 34 minuti. L'evento \u00e8 stato sponsorizzato e trasmesso dalla stazione radio WOKJ.\nMary Jane Freeze, di 8 anni, ha vinto una gara di durata il 19 agosto 1976 con 10 ore e 47 minuti,\nL'attuale record di durata \u00e8 detenuto dalla statunitense Roxann Rose, con 90 ore, stabilito fra il 2 e il 6 aprile 1987."}
{"id": "2098257", "revid": "260676", "url": "https://it.wikipedia.org/wiki?curid=2098257", "title": "Esodo (Magic)", "text": "Esodo (\"Exodus\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 15 giugno 1998, \u00e8 il terzo e ultimo set del \"blocco di Tempesta\", che comprende anche \"Tempesta\" e \"Fortezza\".\nCaratteristiche.\n\"Esodo\" \u00e8 composta da 143 carte, stampate a bordo nero, cos\u00ec ripartite:\nIl simbolo dell'espansione \u00e8 un ponte, e si presenta per la prima volta in tre colori differenti a seconda della rarit\u00e0 delle carte: nero per le comuni, argento per le non comuni, e oro per le rare. Ogni nuovo set di carte di qualsiasi tipo stampato dopo Esodo ha continuato questa consuetudine; nel set Spirale Temporale sono state poi introdotte carte con un diverso livello di rarit\u00e0, dette cronotraslate, che non sono state pi\u00f9 inserite in altri set. A partire da Frammenti di Alara invece, esiste un livello di rarit\u00e0 nuovo, che continuer\u00e0 ad essere usato in tutti i set a venire: le r\"are mitiche\".\n\"Esodo\" \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\n\"Esodo\" fu presentata in tutto il mondo durante i tornei di prerelease il 6 giugno 1998, in quell'occasione venne distribuita una speciale carta promozionale: il \"Segugio Mostruoso\".\nNel set sono state ristampate le seguenti carte da precedenti:\nNovit\u00e0.\nIn questo set, contrariamente a quanto avviene di solito, non sono presentate nuove abilit\u00e0 delle carte, vengono invece ulteriormente sviluppate le meccaniche dei due set precedenti, come le abilit\u00e0 \"Ombra\" e \"Riscatto\"."}
{"id": "2098262", "revid": "404449", "url": "https://it.wikipedia.org/wiki?curid=2098262", "title": "Dante Schietroma", "text": "Biografia.\nEsponente del Partito Socialista Democratico Italiano, Schietroma fu consigliere comunale di Frosinone dal 1956 al 1995, ricoprendo nella citt\u00e0 anche la carica di assessore e di vicesindaco, e infine quella di sindaco tra il 1988 e il 1989. \nArriv\u00f2 al Senato della Repubblica nel 1963 e venne riconfermato nelle successive cinque legislature, fino al 1987, ricoprendo pi\u00f9 volte la carica di presidente del gruppo parlamentare socialdemocratico. In Senato presiedette le commissioni Giustizia, Agricoltura e Difesa, la Giunta per le autorizzazioni a procedere e la Commissione parlamentare d'inchiesta sulla strage di via Fani, sul sequestro e l'assassinio di Aldo Moro e sul terrorismo in Italia.\nFu dieci volte al governo, con gli incarichi di sottosegretario all'Agricoltura, all'Industria e, per cinque volte, al Tesoro, e come ministro della Funzione Pubblica nei due governi Spadolini e nel successivo governo Fanfani.\nPer sei anni, dal 1988 al 1994, fu componente del Consiglio di Presidenza della Corte dei conti.\nSuo figlio Gian Franco Schietroma ha intrapreso anch'egli la carriera politica nel PSDI, divenendone segretario nazionale."}
{"id": "2098263", "revid": "48344", "url": "https://it.wikipedia.org/wiki?curid=2098263", "title": "Alchilante", "text": ""}
{"id": "2098281", "revid": "1862310", "url": "https://it.wikipedia.org/wiki?curid=2098281", "title": "Disegno tecnico", "text": "Il disegno tecnico \u00e8 una forma di apprendimento visiva tra addetti ai lavori e si occupa di fornire, attraverso i metodi di rappresentazione, dati di misura e di forma utili per analizzare manufatti di vario genere.\nSi tratta di una rappresentazione grafica di elementi geometrici presenti nello spazio, le cui regole base sono dettate dalla geometria descrittiva, secondo la quale ad ogni singolo segno \u00e8 associato un significato spaziale. I disegni meccanici che escono da un ufficio tecnico devono contenere tutte le indicazioni necessarie alla fabbricazioni del pezzo o del complessivo rappresentato.\nQuando si debba progettare un meccanismo o quando, terminata la lavorazione delle sue varie e spesso numerosissime parti, si debba montare il meccanismo stesso, si fa uso dei disegni d'insieme. Questi rappresentano il complessivo, servendosi del numero di viste, unitamente, quando occorra, ad una o pi\u00f9 sezioni. Si differenzia dagli altri in quanto ha norme e simbologie (come schemi elettrici, idraulici, elettronici) definite a livello italiano dall'UNI, che fa capo all'ISO.\nIl compito di fornire tutti gli elementi cui si \u00e8 accennato \u00e8 svolto dai disegni di particolari. Questi danno tutte le viste e sezioni necessarie per la completa individuazione della loro esatta forma e misura, corredate perci\u00f2 dalle quote e tolleranze, dei segni di lavorazione delle varie parti di ogni pezzo, delle indicazioni dei materiali, compresi gli eventuali trattamenti o finiture superficiali cui i materiali devono essere sottoposti.\nQuotatura.\nCostituisce l'insieme di tutte le informazioni grafiche ed alfanumeriche necessarie a definire quantitativamente gli elementi e il loro posizionamento. Ogni quota \u00e8 l'insieme della linea di misura, dei relativi riferimenti e del valore numerico che definisce quantitativamente una dimensione del disegno, generalmente espressa in millimetri.\nLe quote possono essere distinte in tre categorie:\nDenominazione ed applicazioni dei tipi di linee e di tratti.\nDisposizioni segnalate nella tabella UNI EN ISO 128-20 per il disegno tecnico.\nSupporto.\nI disegni tecnici sono tradizionalmente realizzati su supporto cartaceo, opaco o traslucido (carta da lucidi).\nIl supporto (foglio da disegno) viene normalmente utilizzato in formati standardizzati contrassegnati con la sigla An, dove n \u00e8 il numero delle piegature a partire dal formato di base A0.\nI formati comuni hanno le seguenti dimensioni in millimetri:\nI formati pi\u00f9 piccoli (A4 e A3) sono normalmente forniti in fogli in risme, mentre i formati pi\u00f9 grandi sono forniti in rotoli.\nTipi di disegno.\nNella tabella UNI ISO 10209-1 sono elencati in ordine alfabetico i vari tipi di disegni tecnici che possono essere eseguiti.\nStrumenti di scrittura.\nLo strumento classico per la realizzazione di disegni tecnici \u00e8 la matita. Normalmente si usano matite di gradazione medio-dura (2H) per le linee fini e medie (HB) per le linee pi\u00f9 spesse. Si possono utilizzare sia le tradizionali matite in legno, sia le matite formate da mina e portamina in metallo o plastica. I disegni vengono fatti solo a matita. Per il disegno si utilizzano speciali matite dotate di mine calibrate per le diverse dimensioni delle linee da tracciare. Le matite per la finitura dei disegni o per il trasporto su carta da lucidi (lucidatura) possono essere sia ricaricabili sia di tipo \"usa e getta\". In entrambi i casi devono essere di tipo adatto al disegno tecnico sia per quanto riguarda il diametro della matita. Per la cancellazione degli errori e delle linee di costruzioni si usano gomme da matita, o eventualmente lamette o graffietti per i tratti di mina pi\u00f9 resistenti.\nCompasso.\nIl compasso per il disegno tecnico pu\u00f2 essere in forma classica o in forma di balaustrone, con classica rotellina per regolare l'ampiezza del cerchio da tracciare.\nRiga.\nLe righe per il disegno tecnico sono in genere di misura compresa tra i 50 e i 100\u00a0cm, hanno un lato millimetrato e sull'altro lato portano scanalature o scalini per facilitare la\nscrittura con le penne a china.\nIl materiale costruttivo delle righe \u00e8 normalmente sintetico, ma si possono trovare anche in lega leggera o ancora in legno.\nSquadra.\nLe squadre per il disegno tecnico sono in genere due, una con gli angoli uguali a 45\u00a0\u00b0 e una con gli angoli di 30\u00a0\u00b0 e 60\u00a0\u00b0; hanno un lato millimetrato e su un lato portano scanalature o scalini per facilitare la scrittura. Le misure del lato millimetrato sono molteplici da 10\u00a0cm a oltre 1\u00a0m.\nIl materiale costruttivo delle squadre \u00e8 normalmente sintetico, ma si possono trovare anche squadre in alluminio od ancora in legno.\nNormografo.\nPer la quotatura e le scritte del disegno eseguito a mano viene solitamente utilizzato un normografo, utilizzando caratteri la cui dimensione non sia eccessiva rispetto al resto del progetto. Resta comunque possibile, se il disegnatore \u00e8 abile, effettuare tutte le scritture a mano libera o con l'aiuto di una riga guida. \nEsistono anche normografi adatti alla riproduzione di simboli ricorrenti quali valvole idrauliche e pneumatiche, componenti di impianti ecc.\nTecnigrafo.\nIl tecnigrafo \u00e8 uno strumento di assistenza al disegno tecnico composto da una squadra (o coppia di righelli vincolati in maniera ortogonale) montata su di un goniometro che ne consente la rotazione angolare.\nCurvilineo.\nUtilizzato per disegnare curve non realizzabili con il compasso. Pu\u00f2 essere rigido o flessibile.\nTavolo da disegno.\nIl tavolo da disegno \u00e8 un tavolo regolabile che consente la corretta posizione operativa al disegnatore.\nSoftware.\nNella professione attuale del disegnatore tecnico, ci si avvale di appositi software di disegno (ad esempio AutoCAD e per la realizzazione di disegni meccanici Inventor).\nTali software vengono denominati CAD (\"Computer Aided Design\", cio\u00e8 \"Progettazione Assistita da Elaboratore\").\nDisegno tecnico 2D e 3D.\nIl disegno tecnico pu\u00f2 essere bidimensionale (2D) e tridimensionale (3D).\nI metodi di rappresentazione bidimensionali rappresentano un oggetto nelle sue diverse viste (alto, laterale, di fronte), dette anche proiezioni ortogonali.\nI metodi di rappresentazione tridimensionali permettono invece la visualizzazione completa e in un unico momento dell'oggetto nella sua forma e massa.\nDa non confondersi sono la modellazione tridimensionale (strumento di progettazione) e il disegno bidimensionale (strumento di documentazione di prodotto). Quest'ultimo \u00e8 un mezzo di comunicazione di concetti, dati e informazioni tecniche fruibili da chiunque abbia minime basi di disegno tecnico come ad esempio il tecnico di officina che deve costruire fisicamente il pezzo, i tecnici progettisti che devono modificarlo o l'ufficio acquisti che deve ordinare i semilavorati.\nProfondamente diversa, la modellazione tridimensionale \u00e8 un ottimo strumento di lavoro ma non di comunicazione come dimostra il fatto che non esistono unificazioni sull'indicazione di quote, tolleranze di lavorazione, finiture superficiali, sezioni e altre prescrizioni su un modello solido tridimensionale mentre esistono da sempre per i disegni bidimensionali.\nTra i metodi di rappresentazione 3D si annoverano:\nMetodi proiettivi.\nUn altro metodo per dividere i diversi tipi di proiezioni \u00e8 distinguerli in parallele o centrali secondo lo schema che segue:\nLe tecniche di rappresentazione grafica si basano sul concetto di proiezione dell'oggetto su immaginari piani riceventi, i quali, a seconda della posizione e della rotazione dei loro angoli d'intersezione, restituiscono l'immagine finale.\nCampi di applicazione.\nIl disegno tecnico \u00e8 impiegato in architettura e in ingegneria, per la rappresentazione delle creazioni progettuali.\nNell'ambito dell'architettura \u00e8 rivolto alla rappresentazione degli elementi costitutivi di un edificio, quali ad esempio:\nAll'interno della progettazione ingegneristica, il disegno tecnico \u00e8 rivolto alla rappresentazione grafica di strutture e impianti tecnologici dimensionati sulla base dei calcoli di progetto eseguiti.\nIl disegno tecnico per scopi ingegneristici si suddivide in quattro tipologie: preliminare, definitivo, esecutivo e as-built."}
{"id": "2098287", "revid": "71433", "url": "https://it.wikipedia.org/wiki?curid=2098287", "title": "Manuel Garc\u00eda", "text": ""}
{"id": "2098291", "revid": "287204", "url": "https://it.wikipedia.org/wiki?curid=2098291", "title": "Manuel Garcia", "text": ""}
{"id": "2098293", "revid": "729019", "url": "https://it.wikipedia.org/wiki?curid=2098293", "title": "Umberto Utili", "text": "Biografia.\nFiglio di un ufficiale di fanteria, partecipa come tenente del 17\u00ba artiglieria al primo conflitto mondiale, quindi come tenente colonnello comandante gruppo d'artiglieria nella 1\u00aa divisione eritrea nella guerra in Africa orientale nel 1936 in cui fu decorato al valore militare nella battaglia di Mai Ceu.\nNel secondo conflitto mondiale \u00e8 impegnato nel 1940 come colonnello al comando d'artiglieria del XXVI C.A. (Capo Ufficio del comando) nella campagna di Grecia e sul fronte russo con lo C.S.I.R. quale capo di stato maggiore del generale Giovanni Messe, l'8 settembre si trova a Roma e si trasferisce in Puglia, unitamente ai sovrani ed allo stato maggiore generale e delle tre forze armate, quando le truppe alleate cominciano l'avanzata verso il nord Italia.\nA fine gennaio 1944 subentr\u00f2 al generale Vincenzo Dapino al comando del Primo Raggruppamento Motorizzato che sotto il suo comando viene trasformato nel Corpo Italiano di Liberazione, alle dipendenze dell'8\u00aa Armata britannica.\nDopo le battaglie dei primi mesi del 1944 il generale Utili propone agli alleati un potenziamento delle forze italiane, gli alleati accettano e l'organico viene portato da 25.000 uomini a circa 60.000 distribuiti in gruppi di combattimento (pi\u00f9 altri 200.000 divisi in Divisioni ausiliarie per il supporto logistico per le forze alleate e in Divisioni di sicurezza interna nei territori liberati). Il generale Utili comand\u00f2 il gruppo di combattimento Legnano fino alla conclusione del conflitto. Nell'immediato dopo guerra comand\u00f2 il III Comando Militare Territoriale di Milano.\nMorto nel 1952 all'Ospedale Militare di Baggio, rione di Milano, all'et\u00e0 di soli 57 anni per le conseguenze di un infarto occorsogli qualche mese prima, \u00e8 sepolto nel cimitero militare di Mignano Monte Lungo, dove sono state raccolte le salme di 975 caduti durante la guerra di liberazione, mentre al \"Campo Utili\" di Bergamo \u00e8 presente una statua che lo raffigura.\nOnorificenze.\nRiconoscimenti.\nBergamo gli ha dedicato una lapide alla rocca."}
{"id": "2098294", "revid": "339392", "url": "https://it.wikipedia.org/wiki?curid=2098294", "title": "Une vierge chez les morts vivants", "text": ""}
{"id": "2098296", "revid": "3831", "url": "https://it.wikipedia.org/wiki?curid=2098296", "title": "Gaio Giulio Cesare il Vecchio", "text": ""}
{"id": "2098298", "revid": "31886", "url": "https://it.wikipedia.org/wiki?curid=2098298", "title": "Sexy Sadie", "text": ""}
{"id": "2098299", "revid": "1059402", "url": "https://it.wikipedia.org/wiki?curid=2098299", "title": "Paul Lacroix", "text": "Biografia.\nLacroix \u00e8 stato uno scrittore molto prolifico e vario. Dopo una serie di ben venti romanzi storici (\"Le roi des ribauds: histoire du temps de Louis XII\", 1831; \"L'Homme au masque de fer\", 1836; \"Le marchand du Havre: histoire contemporaine\", 1839), si dedic\u00f2 alla pubblicazioni di opere di pura erudizione, quali una \"Histoire de l'orf\u00e9vrerie-joaillerie et des anciennes communaut\u00e9s et confr\u00e9ries d'orf\u00e8vres-joailliers de la France et de la Belgique\", Storia dell'oreficeria e della gioielleria (1850), \"La Jeunesse de Moli\u00e8re\", La giovinezza di Moli\u00e8re (1857). La sua opera pi\u00f9 importante consiste in una serie di libri di curiosit\u00e0 storiche (\"Curiosit\u00e9s de l'histoire du vieux Paris\", Curiosit\u00e0 della storia della vecchia Parigi (1858), \"Curiosit\u00e9s de l'histoire de France\", Curiosit\u00e0 della storia francese, ecc.), iniziata con Il medioevo e il Rinascimento (1847), continuata con \"Moeurs, usages et costumes au Moyen Age et \u00e0 l'\u00e9poque de la Renaissance\", Usi, costumi e abitudini nel medioevo e nel Rinascimento (1871), \"Vie militaire et r\u00e9ligieuse au moyen \u00e2ge et \u00e0 l\u00b4\u00e9poque de la Renaissance\", Vita militare e vita religiosa nel medioevo (1872) e terminata con \"Directoire Consulat et Empire\", Direttorio, Consolato e Impero: usi e costumi (1883).\nGli si devono anche edizioni commentate delle opere di Rabelais, Pierre de Ronsard, Fran\u00e7ois Villon e Olivier Basselin."}
{"id": "2098300", "revid": "3831", "url": "https://it.wikipedia.org/wiki?curid=2098300", "title": "Giulia Antonia", "text": ""}
{"id": "2098301", "revid": "55935", "url": "https://it.wikipedia.org/wiki?curid=2098301", "title": "Bibliophile Jacob", "text": ""}
{"id": "2098305", "revid": "767487", "url": "https://it.wikipedia.org/wiki?curid=2098305", "title": "Grand Muveran", "text": "Il Grand Muveran (3.051\u00a0) \u00e8 una montagna delle Alpi Bernesi (sottosezione Alpi di Vaud).\nDescrizione.\nIl \"Grand Muveran\" si trova a cavallo tra il Canton Vaud ed il Canton Vallese. Fa parte di una catena nell'ambito delle Alpi bernesi e si estende dai Dents de Morcles al massiccio dei Diablerets.\n&lt;br&gt;Il \"Petit Muveran\" si trova un po' pi\u00f9 a sud e culmina a 2.810\u00a0m Le due vette sono facilmente riconoscibile da nord; infatti il Grand Muveran forma una parete larga e massiccia ed il Petit Muveran assomiglia ad un piccolo dente.\nLe due montagne sono visibili sia da lontano, dal Chablais e dalla regione di Losanna, che da pi\u00f9 vicino dalla localit\u00e0 di Villars-sur-Ollon.\nIl \"Grand Muveran\" \u00e8 stato il soggetto di alcuni dipinti di Ferdinand Hodler che soggiorn\u00f2 proprio a Villars; uno di questi, datato 1912, \u00e8 stato venduto per pi\u00f9 di un milione e mezzo di franchi svizzeri nel 2003.\nCollegamenti esterni.\nIl Grand Muveran su camptocamp.org"}
{"id": "2098307", "revid": "3831", "url": "https://it.wikipedia.org/wiki?curid=2098307", "title": "Giulia Cesarea Maggiore", "text": ""}
{"id": "2098311", "revid": "24443", "url": "https://it.wikipedia.org/wiki?curid=2098311", "title": "Muveran", "text": ""}
{"id": "2098313", "revid": "3831", "url": "https://it.wikipedia.org/wiki?curid=2098313", "title": "Giulia Cesarea Minore", "text": ""}
{"id": "2098318", "revid": "116619239", "url": "https://it.wikipedia.org/wiki?curid=2098318", "title": "Chesterfield Inlet", "text": "La comunit\u00e0 di Chesterfield Inlet (Inuktitut: Igluligaarjuk; \u1403\u14a1\u14d7\u14d5\u1491\u1550\u152a\u1483) \u00e8 un centro Inuit situato nella costa occidentale della Baia di Hudson, nella Regione di Kivalliq del Nunavut, in Canada, allo sbocco della piccola baia di Chesterfield Inlet.\nNome.\nIgluligaarjuk \u00e8 il termine Inuktitut che indica \"luogo con poche case\", e questa \u00e8 la pi\u00f9 antica comunit\u00e0 di tutto il Nunavut.\nAltro.\nLa comunit\u00e0 mantiene rapporti con l'esterno grazie all'aeroporto locale e grazie al servizio annuale di cargo.\nSecondo il censimento del 2016, la popolazione era di 437 abitanti. Le persone Inuit provenienti da Chesterfield Inlet sono chiamati anche \"Qaernermiut\", mentre in passato erano noti anche come \"Kenepitic\", \"Kenepetu\" o \"Kenepitu\"."}
{"id": "2098319", "revid": "767487", "url": "https://it.wikipedia.org/wiki?curid=2098319", "title": "Oberaarhorn", "text": "L'Oberaarhorn (3.631\u00a0) \u00e8 una montagna delle Alpi Bernesi che si trova a cavallo del Canton Berna e del Canton Vallese.\nDescrizione.\nOrograficamente si trova ad est del pi\u00f9 alto e pi\u00f9 importante Finsteraarhorn. Dal versante del Canton Berna la montagna domina il \"lago di Oberaar\"."}
{"id": "2098321", "revid": "1573940", "url": "https://it.wikipedia.org/wiki?curid=2098321", "title": "Boselaphus tragocamelus", "text": "L'antilope azzurra o nilgai (\"Boselaphus tragocamelus\" )) \u00e8 un mammifero artiodattilo originario del subcontinente indiano. \u00c8 l'unica specie del genere Boselaphus.\nDescrizione.\n\u00c8 un'antilope che ha una altezza al garrese di 120-150\u00a0cm, una lunghezza complessiva di 180-200\u00a0cm, e un peso da 120 a 240\u00a0kg.\nIl manto \u00e8 di colore giallo-marrone nelle femmine e blu-grigio nei maschi adulti; i giovani esemplari sono di colore marrone chiaro. Presentano macchie bianche sul viso e sotto il mento; l'addome \u00e8 anch'esso di colore biancastro. Nei maschi al di sotto della gola \u00e8 presente un ciuffo di peli, o \"barba\", che pu\u00f2 essere lungo fino a 13 centimetri; i maschi presentano inoltre corna ricurve lunghe circa 20-25\u00a0cm, di colore nero. Hanno gambe sottili con bande nere e bianche subito al di sopra degli zoccoli.\nDistribuzione e habitat.\nLa specie \u00e8 abbastanza comune in India settentrionale (Haryana, Uttar Pradesh, Rajasthan e Gujarat) e nelle aree di bassa quota del Nepal; il suo areale si estende alle zone confinanti del Pakistan, dove \u00e8 pi\u00f9 raro. Un tempo era presente anche in Bangladesh. &lt;br&gt;\nCirca 37.000 esemplari sono allevati in alcuni \"ranch\" del Texas.\nConservazione.\nLa \"IUCN Red List\" classifica \"B. tragocamelus\" come specie a basso rischio (\"Least Concern\").\nParte del suo areale ricade all'interno di aree naturali protette (tra le altre il parco nazionale di Gir, il parco nazionale di Ranthambore, il parco nazionale di Sariska e il Kuno Wildlife Sanctuary).\nEvoluzione.\nIl nilgai fa parte della trib\u00f9 dei Boselaphini, un gruppo di bovidi particolarmente diffuso nel corso del Miocene medio-superiore (circa 15 - 6 milioni di anni fa) in Eurasia e in Africa, con forme come \"Tragoportax\", \"Austroportax\", \"Miotragocerus\" e \"Kipsigicerus\"."}
{"id": "2098324", "revid": "1573940", "url": "https://it.wikipedia.org/wiki?curid=2098324", "title": "British UFO Research Association", "text": "La British UFO Research Association (BUFORA) \u00e8 la principale associazione ufologica del Regno Unito. Fondata nel 1962, ha promosso un codice di comportamento per la ricerca della verit\u00e0 sugli avvistamenti UFO ed ha pubblicato numerose riviste sull'argomento:"}
{"id": "2098325", "revid": "1543377", "url": "https://it.wikipedia.org/wiki?curid=2098325", "title": "Equus kiang", "text": "L'emione tibetano o kiang (Equus kiang) \u00e8 un mammifero perissodattilo appartenente alla famiglia degli Equidi. Il pi\u00f9 grosso degli asini selvatici, \u00e8 originario dell'altopiano del Tibet, dove vive nelle praterie e steppe montane. Il suo areale attuale \u00e8 ristretto alle piane dell'altopiano tibetano, del Ladakh (Jammu e Kashmir) e del Nepal settentrionale lungo il confine con il Tibet. Altre denominazioni comuni per questa specie sono \"Asino selvatico tibetano\", khyang, kyang e gorkhar. I racconti di viaggiatori aventi come argomento il kiang potrebbero essere una delle origini del mito dell'unicorno.\nDescrizione.\nL'altezza media dei kiang al garrese \u00e8 di 139 cm (con valori compresi tra 135 e 145), con un corpo della lunghezza di 214 cm e una coda lunga 45. Li caratterizza soltanto un leggero dimorfismo sessuale, con maschi del peso tra i 250 e i e femmine tra i 250 e i 300. La testa \u00e8 grossa, con muso arrotondato e naso convesso. La criniera \u00e8 eretta e relativamente corta. Il mantello \u00e8 di un sontuoso color nocciola, che diventa un bruno pi\u00f9 scuro in inverno e un bruno rossastro nella tarda estate, quando l'animale muta completamente il pelo. Il mantello estivo \u00e8 lungo 1,5 cm, mentre d'inverno raddoppia di lunghezza. Zampe, ventre, estremit\u00e0 del muso e orecchie sono completamente bianchi. Un'ampia striscia dorsale si estende dalla criniera all'estremit\u00e0 della coda, che termina con un ciuffo di peli bruno-nerastri.\nEvoluzione.\nIl genere \"Equus\", che comprende tutti gli equini esistenti, si ritiene si sia evoluto dal \"Dinohippus\" attraverso la forma intermedia del \"Plesippus\" (da non confondere con il genere di ragni \"Plexippus\"). Una delle specie pi\u00f9 antiche \u00e8 l'\"Equus simplicidens\" (cavallo di Hagerman), descritto come una sorta di simil-zebra con testa da asino. Il resto fossile attualmente pi\u00f9 antico proviene dall'Idaho, USA, e risale a circa 3,5 milioni di anni fa. Il genere sembra essersi diffuso rapidamente nel Vecchio Mondo, insieme al coetaneo \"Equus livenzovensis\" documentato in Europa occidentale e Russia.\nSecondo la filogenesi molecolare l'ultimo antenato comune (MRCA) di tutti gli equidi moderni sarebbe vissuto circa 5,6 milioni di anni fa (3,9 - 7,8). Il sequenziamento paleogenomico diretto dell'osso metapodiale di un cavallo risalente a 700.000 anni fa (Pleistocene medio), trovato in Canada, farebbe invece risalire tale ultimo antenato comune a una pi\u00f9 recente epoca di 4,07 milioni di anni fa su una gamma da 4 a 4,05 milioni. Le devianze pi\u00f9 antiche sono rappresentate dall'asino selvatico asiatico (sottogenere \"Asinus\", comprendente, tra gli altri, il kulan, l'onagro e il \"kiang\"), seguito dalle zebre africane (sottogeneri \"Dolichohippus\" e \"Hippotigris\").\nOgni altra forma moderna, compreso il cavallo domestico (pi\u00f9 altre forme fossili risalenti a Pliocene e Pleistocene) appartiene al sottogenere \"Equus\", che si \u00e8 differenziato circa 4,8 (3,2 - 6,5) milioni di anni fa.\nTassonomia.\nIl kiang \u00e8 strettamente imparentato con l'onagro (\"Equus hemionus\"), e in certe classificazioni ne \u00e8 considerato la sottospecie \"E. hemionus kiang\". Studi molecolari hanno tuttavia segnalato che si tratta di una specie diversa. Un parente ancora pi\u00f9 prossimo potrebbe tuttavia essere l'estinto \"Equus conversidens\" dell'America del Pleistocene, con cui ha un certo numero di rassomiglianze straordinarie, una simile parentela richiederebbe tuttavia che i kiang avessero attraversato la Beringia durante l'Era glaciale, fatto di cui esistono poche prove. In cattivit\u00e0 i kiang possono incrociarsi con onagri, cavalli, asini e zebre di Burchell, anche se, come i muli la risultante prole \u00e8 sterile. I kiang non sono mai stati addomesticati.\nDistribuzione e habitat.\nI kiang si trovano sull'Altopiano tibetano, tra l'Himalaya a sud e i monti Kunlun nord. Il che restringe la loro presenza alla Cina, anche se se trovano tra 2500 e 3000 al di l\u00e0 dei confini, in Ladakh e Sikkim, e in quantit\u00e0 minori lungo la frontiera settentrionale del Nepal., oltre che nel Qinghai.\nNe sono attualmente riconosciute tre sottospecie:\nIl kiang orientale \u00e8 la sottospecie di maggiori dimensioni, quello meridionale la pi\u00f9 piccola. L'occidentale \u00e8 leggermente pi\u00f9 piccolo dell'orientale e ha anche un mantello pi\u00f9 scuro. In ogni caso nessuna informazione genetica conferma la validit\u00e0 delle tre sottospecie, che potrebbero rappresentare semplicemente una variazione clinale, con poche varaizioni tra le tre forme.\nI kiang vivono in territori montani di prateria e steppa tra i 2700 e i 5300 metri di altitudine. Preferiscono altipiani relativamente piatti, valli ampie e alture basse, dominate da erbe, falaschi e quantit\u00e0 minori di altra vegetazione di bassa altura. Tale terreno aperto, oltre a fornirli di adeguato foraggio assente nelle regionipi\u00f9 aride dell'Asia centrale, \u00e8 possibile renda loro pi\u00f9 facile notare i predatori e sfuggire loro.\nComportamento.\nCome tutti gli equidi, i kiang sono erbivori e si nutrono di quanto indicato sopra, in particolare di stipa, comprese tuttavia altre piante locali come kobresia, carex e poa. In caso di scarsit\u00e0 di erba, come d'inverno o sui margini pi\u00f9 aridi del loro habitat nativo, sono stati notati nutrirsi di arbusti, piante erbacee e persino radici di Oxytropis scavate dal terreno. Anche se capita che bevano ad abbeveratoi, nell'altopiano tibetano tali fonti di acqua sono rare, ed \u00e8 pi\u00f9 facile che essi traggano la maggior parte del fabbisogno acquoso dalle piante che mangiano, o anche da neve in inverno.\nOltre agli esseri umani, l'unico vero loro predatore \u00e8 il lupo, da cui essi si difendono formando un cerchio a testa bassa e scalciando con violenza. Di conseguenza i lupi attaccano di norma animali isolati che si sono separati dal gruppo.\nA volte i kiang si raccolgono in grossi branchi, che arrivano a comprendere diverse centinaia di individui. Tali branchi non sono tuttavia di norma permanenti, ma aggregazioni temporanee composte soltanto di govani maschi o di madri con i loro puledri. I maschi pi\u00f9 adulti sono di norma individui solitari che difendono dai rivali un territorio da 0,5 a dove dominano su ogni locale gruppo di femmine. Tali maschi possono diventare aggressivi nei confronti degli intrusi, scalciandoli e mordendoli, ma pi\u00f9 comunemente li scacciano dopo avere assunto un atteggiamento di minaccia appiattendo gli orecchi e ragliando\nRiproduzione.\nI kiang si accoppiano tra la fine di luglio e la fine di agosto, quando i maschi pi\u00f9 adulti corteggiano le femmine riproduttive trotterellando loro intorno e poi dando loro la caccia prima di accoppiarsi. La durata della gestazione \u00e8 stata variamente riferita tra i sette e i dodici mesi con l'esito di un unico puledro. Le femmine sono in grado di procreare immediatamente dopo il parto, ma i parti biennali sono pi\u00f9 comuni. Alla nascita i puledri pesano fino a 35 chili e dopo poche ore sono in grado di reggersi sulle zampe. L'et\u00e0 della maturit\u00e0 sessuale non \u00e8 nota, anche se probabilmente \u00e8 raggiunta a 3 o 4 anni, come avviene per il loro stretto parente l'onagro. Allo stato brado essi vivono fino a 20 anni.\nRacconti di viaggiatori.\nLo storico naturalista Chris Lavers individua nei racconti di viaggiatori aventi come argomento il kiang una delle fonti di ispirazione per l'unicorno, per la prima volta descritto da Ctesia di Cnido nei suoi \"Indik\u00e0\".\nEkai Kawaguchi, monaco giapponese che ha viaggiato in Tibet da luglio 1900 a giugno 1902 ha riferito: \nThubten Jigme Norbu, fratello maggiore del XIV Dalai Lama Tenzin Gyatso, raccontando il viaggio fatto nel 1950 dal Monastero Kumbum (vicino a Xining, Qinghai) a Lhasa, ha detto:\nGiuseppe Tucci, massimo tibetologo italiano, nella cronaca del viaggio fatto nel 1933 salendo per la Valle dello Spiti fino a Tsparang (capitale in rovina dell'antico Regno di Guge) ha scritto:"}
{"id": "2098329", "revid": "765341", "url": "https://it.wikipedia.org/wiki?curid=2098329", "title": "NBA All-Star Weekend 1995", "text": "L'NBA All-Star Weekend 1995, svoltosi a Phoenix, vide la vittoria finale della Western Conference sulla Eastern Conference per 139 a 112.\nMitch Richmond, dei Sacramento Kings, fu nominato MVP della partita. Harold Miner, dei Miami Heat, si aggiudic\u00f2 l'NBA Slam Dunk Contest. Glen Rice, dei Miami Heat vinse l'NBA Three-point Shootout.\nL'NBA Rookie Challenge venne vinto dalla squadra denominata \"Squadra bianca\" sulla \"Squadra verde\" per 83 a 79. MVP della partita fu Eddie Jones dei Los Angeles Lakers."}
{"id": "2098334", "revid": "4711", "url": "https://it.wikipedia.org/wiki?curid=2098334", "title": "NBA All-Star Game 1995", "text": ""}
{"id": "2098336", "revid": "1793900", "url": "https://it.wikipedia.org/wiki?curid=2098336", "title": "Clyde River", "text": "Clyde River (Inuktitut: Kanngiqtugaapik; \u1472\u158f\u1585\u1450\u1491\u1431\u1483) \u00e8 un insediamento Inuit posto lungo la costa di Patricia Bay dell'Isola di Baffin allo sbocco del Clyde Inlet. Il paese si trova nella Regione di Qikiqtaaluk, nel Nunavut in Canada.\nPopolazione.\nSecondo i dati del censimento 2006 la popolazione era di 820 abitanti, con una crescita del 4,5% rispetto al 2001.\nGeografia fisica.\nTerritorio.\nL'insediamento si trova in una piccola piana, attorniata da spettacolari fiordi che si estendono dino al \"Barnes Icecap\". Le montagne, gli iceberg e i ghiacciai rendono Clyde River una delle zone migliori per gli amanti della scalata.\nNella regione si possono anche ammirare numerose specie animali, come i carib\u00f9, i narvali, gli orsi polari e altri mammiferi. Esiste anche la \"Igaliqtuuq National Wildlife Area\", nata per proteggere la balena della Groenlandia, la quale \u00e8 situata presso la Isabella Bay. Clyde River diventer\u00e0 inoltre sede della \"Nunavut's New Cultural school\", che verr\u00e0 completata nel 2009.\nCentro abitato.\nCirca la met\u00e0 della popolazione \u00e8 al di sotto dei 18 anni, e il numero degli abitanti \u00e8 in rapido aumento. Nella comunit\u00e0 vi sono una scuola, due negozi, una arena, una sala comunale, una chiesa, un centro medico, un hotel e il Clyde River Airport.\nDa questo partono voli regolari per Iqaluit e Pond Inlet."}
{"id": "2098337", "revid": "1889177", "url": "https://it.wikipedia.org/wiki?curid=2098337", "title": "Pigne d'Arolla", "text": "Il Pigne d'Arolla (3.796\u00a0) \u00e8 una montagna delle Alpi Pennine (sottosezione Alpi del Grand Combin). Il nome \u00e8 una deformazione nel patois locale (anche \"pigno\") del termine francese \"peigne\" (pettine) e si deve all'aspetto della parete sommitale che, vista da Arolla, ricorda il pettine con cui le valligiane svizzere usano fissare i capelli nell'acconciatura tradizionale.\nDescrizione.\nSi trova nel Canton Vallese e sopra la stazione sciistica di Arolla.\nLa prima scalata.\nLa prima salita alla vetta fu compiuta il 9 luglio 1865 ad opera di Adolphus Warburton Moore, Horace Walker e Jakob Anderegg.\n\u00c8 possibile salire sulla vetta partendo dalla Cabane des Vignettes (3.160\u00a0m)."}
{"id": "2098339", "revid": "984922", "url": "https://it.wikipedia.org/wiki?curid=2098339", "title": "Richard Schweizer", "text": "Vinse l'Oscar alla migliore sceneggiatura originale nel 1946 per il film Maria Luisa e l'Oscar al miglior soggetto nel 1949 per Odissea tragica. Per tale film vinse anche un Golden Globe per la migliore sceneggiatura ed ebbe una nomination all'Oscar alla migliore sceneggiatura non originale."}
{"id": "2098343", "revid": "223320", "url": "https://it.wikipedia.org/wiki?curid=2098343", "title": "Alan Hills 84001", "text": ""}
{"id": "2098344", "revid": "1573940", "url": "https://it.wikipedia.org/wiki?curid=2098344", "title": "Ardea pacifica", "text": "L'airone dal collo bianco o airone del Pacifico (Ardea pacifica ) \u00e8 un uccello della famiglia Ardeidae, diffuso in Australia e Nuova Zelanda.\nUccello robusto e abitatore della zona umida d'acqua dolce, ove si procaccia pesci e rane che concorrono alla sua alimentazione, non \u00e8 in pericolo di estinzione, nonostante la rarefazione del suo habitat."}
{"id": "2098345", "revid": "41170", "url": "https://it.wikipedia.org/wiki?curid=2098345", "title": "Washptah", "text": "Washptah, noto anche come Isi, fu un importante visir egizio di Userkhau, sovrano egizio appartenente alla V dinastia\np: t-V28-V4-N37-A52\npt\u1e25 w3\u0161 - Washptah\nLe notizie che possediamo sulla vita di Washptah provengono dalla sua tomba, di tipo a \"mastaba\", rinvenuta nella necropoli di Abusir.\nProbabilmente cominci\u00f2 la sua carriera durante il regno di Sahura e sal\u00ec tutti in gradi all'interno dell'amministrazione reale fino ad essere nominato visir dal successore di Sahura. Tra i suoi incarichi vi fu anche l'organizzazione delle carovane inviate nei paesi confinanti per l'approvvigionamento di materie prime.\nSupervision\u00f2 anche i lavori di costruzione della piramide del sovrano posta a nord di Saqqara.\nLe iscrizioni della sua tomba riportano la circostanza di come Washptah sia morto, per un incidente, in presenza dello stesso sovrano. I fatti sono raccontati da Mernetjersetni, figlio del visir, che ricevette dal sovrano l'incarico di edificare la tomba del padre.\nDalle iscrizioni apprendiamo che durante una visita del re, accompagnato da tutta la corte, al cantiere di un nuovo monumento, detto \"bellezza di...\", il visir cadde improvvisamente al suolo come fulminato. Userkhara fece immediatamente trasportare il malato nel suo palazzo e convoc\u00f2 i suoi medici ed i suoi sacerdoti chiedendo loro di salvare la vita al \"primo\" tra i suoi cortigiani. Il re ordin\u00f2 anche di acquistare un cofano contenente papiri di sapienza medica ma tutto inutilmente, Washptah infine mor\u00ec.\nAfflitto dalla perdita del suo \"unico confidente\" Userkhara si ritir\u00f2 in preghiera nei suoi appartamenti e poi dette l'ordine al figlio del visir di preparare la tomba del padre nei pressi della piramide di Sahura. Per decreto reale il corpo di Washptah fu racchiuso in un sarcofago di ebano, fatto mai accaduto prima a nessun nobile.\nI blocchi di pietra su cui \u00e8 riportata questa storia sono stati rimossi dalla mastaba e si trovano ora presso il Museo egizio del Cairo"}
{"id": "2098348", "revid": "1745361", "url": "https://it.wikipedia.org/wiki?curid=2098348", "title": "Team Canada", "text": ""}
{"id": "2098349", "revid": "1573940", "url": "https://it.wikipedia.org/wiki?curid=2098349", "title": "Tigrisoma", "text": "Tigrisoma \u00e8 un genere di uccelli della famiglia Ardeidae.\nTassonomia.\nComprende le seguenti specie:"}
{"id": "2098350", "revid": "775372", "url": "https://it.wikipedia.org/wiki?curid=2098350", "title": "Mike Dunleavy", "text": ""}
{"id": "2098351", "revid": "767487", "url": "https://it.wikipedia.org/wiki?curid=2098351", "title": "Numancia (Aklan)", "text": "Numancia \u00e8 una municipalit\u00e0 di Quarta classe delle Filippine, situata nella Provincia di Aklan, nella Regione del Visayas Occidentale.\nNumancia \u00e8 formata da 17 baranggay:"}
{"id": "2098352", "revid": "1573940", "url": "https://it.wikipedia.org/wiki?curid=2098352", "title": "Tigrisoma mexicanum", "text": "L'airone tigrato golanuda (Tigrisoma mexicanum ) \u00e8 un uccello della famiglia degli Ardeidi originario dell'America Centrale.\nDescrizione.\nL'airone tigrato golanuda raggiunge una lunghezza di 70\u201380\u00a0cm. La sua gola \u00e8, come indica il nome, priva di piume: la pelle che la ricopre, di colore giallo, diviene arancione brillante durante la stagione degli amori. Il piumaggio degli esemplari adulti \u00e8 di colore grigio con sottili strisce nere. Sulla testa \u00e8 presente una sorta di cappuccio nero. La parte anteriore del collo \u00e8 bianca bordata di nero. L'addome \u00e8 marrone scuro. Gli esemplari giovani presentano strisce pi\u00f9 larghe e ventre e gola di colore bianco.\nBiologia.\nL'airone tigrato golanuda si nutre principalmente di pesci, ma cattura anche crostacei e rane. Durante la stagione della nidificazione costruisce un nido costituito da rami e ramoscelli sulla cima di un albero. Al suo interno, la femmina depone da una a tre uova bianche punteggiate di verde. L'incubazione viene effettuata da entrambi i genitori.\nDistribuzione e habitat.\nL'areale di questa specie si estende attraverso il Centroamerica, dal Messico meridionale fino a Panama. Talvolta si incontra anche nelle adiacenti regioni della Colombia. Vive prevalentemente nelle formazioni a mangrovie, ma anche nelle zone umide d'acqua dolce a esse adiacenti."}
{"id": "2098355", "revid": "339392", "url": "https://it.wikipedia.org/wiki?curid=2098355", "title": "Cruz Azul", "text": ""}
{"id": "2098357", "revid": "933835", "url": "https://it.wikipedia.org/wiki?curid=2098357", "title": "Cornelia Cinna Minore", "text": ""}
{"id": "2098361", "revid": "933835", "url": "https://it.wikipedia.org/wiki?curid=2098361", "title": "Cornelia Cinna", "text": ""}
{"id": "2098363", "revid": "767487", "url": "https://it.wikipedia.org/wiki?curid=2098363", "title": "Tangalan", "text": "Tangalan \u00e8 una municipalit\u00e0 di Quinta classe delle Filippine, situata nella Provincia di Aklan, nella Regione del Visayas Occidentale.\nTangalan \u00e8 formata da 15 baranggay:"}
{"id": "2098367", "revid": "86343", "url": "https://it.wikipedia.org/wiki?curid=2098367", "title": "Albay", "text": ""}
{"id": "2098368", "revid": "767487", "url": "https://it.wikipedia.org/wiki?curid=2098368", "title": "Nasua narica", "text": "Il nasua comune o coati dal naso bianco del bassopiano (Nasua narica), detto anche Pizote \u00e8 un mammifero carnivoro della famiglia dei Procionidi.\nDistribuzione e habitat.\nIl nasua comune popola ambienti boschivi (foreste tropicali e subtropicali asciutte e umide) del continente Americano. Vive ad ogni altitudine, dal livello del mare fino a 3.500 m, in un'area geografica che si estende a nord fino alle zone sudorientali di Arizona e Nuovo Messico e a sud fino all'Ecuador.\nBiologia.\nAlimentazione.\nSono onnivori, ma preferiscono nutrirsi di piccoli vertebrati, frutta, carogne, insetti e uova. Sono in grado di arrampicarsi facilmente sugli alberi, utilizzando la coda per bilanciarsi, ma pi\u00f9 spesso vanno alla ricerca di cibo sul terreno. Tra i loro predatori sono compresi i boa, i rapaci, i felini selvatici e il Tayra (un mustelide americano). Si adattano facilmente alla presenza dell'uomo. Come i procioni saccheggiano i campeggi e le raccolte di rifiuti. Possono essere facilmente addomesticati e in base a prove sperimentali si sono dimostrati decisamente intelligenti.\nComportamento.\nSono fondamentalmente diurni. Durante la notte si ritirano su di un albero e all'alba ne discendono per cominciare la ricerca quotidiana del cibo. Comunque le loro abitudini sono adattabili e in aree dove sono oggetto di caccia da parte degli uomini (a scopo alimentare) o dove razziano insediamenti umani alla ricerca di cibo divengono pi\u00f9 notturni. I maschi adulti vivono isolati, ma le femmine ed i maschi sessualmente immaturi formano gruppi sociali. Utilizzano molti segnali vocalici per comunicare tra di loro e passano molto tempo a pulire se stessi o i propri simili con i denti e con le zampe. Nei momenti di ricerca del cibo, i piccoli sono lasciati con un paio di baby-sitter, come fanno anche i Suricati. I giovani maschi ed anche alcune femmine tendono ad effettuare giochi di combattimento. Normalmente le lotte per il cibo tra i nasua sono di breve durata."}
{"id": "2098372", "revid": "486946", "url": "https://it.wikipedia.org/wiki?curid=2098372", "title": "Al-Hilal", "text": ""}
{"id": "2098376", "revid": "33689", "url": "https://it.wikipedia.org/wiki?curid=2098376", "title": "Al-Ahly", "text": ""}
{"id": "2098378", "revid": "3831", "url": "https://it.wikipedia.org/wiki?curid=2098378", "title": "Azia Balba Cesonia", "text": ""}
{"id": "2098380", "revid": "767487", "url": "https://it.wikipedia.org/wiki?curid=2098380", "title": "La torta in cielo (film)", "text": "La torta in cielo \u00e8 un film del 1973 di Lino Del Fra, ispirato a una fiaba omonima di Gianni Rodari.\nTrama.\nNel cielo della periferia di Roma appare una misteriosa e colossale torta volante: un gruppo di figli di abitanti della borgata vi si avvicina e, golosi come sono i bambini, ne porta via pezzi di cioccolato e altri frammenti. L'apparizione del bizzarro oggetto volante mette sul chi vive autorit\u00e0 civili, militari e suscita persino la preoccupazione di un'avida magnate dei dolciumi, che teme la concorrenza degli UFO. Dopo aver tentato di spaventare la popolazione con la falsa notizia che la torta sia avvelenata essa viene smentita in diretta televisiva dai bambini, che fuggono al controllo delle autorit\u00e0 e raggiungono nuovamente la torta, riapparsa e atterrata sulla cima del Monte Chicco.\nL\u00ec scoprono che la torta \u00e8 abitata da un giovane capellone, figlio riottoso di un magnate degli armamenti che, durante il ricevimento dato dal padre per la presentazione di una superbomba ebbe l'idea di riempirla con alcuni pasticcini. Il macchinario si mise in funzione e, anzich\u00e9 moltiplicare la potenza esplosiva del suo carico, cre\u00f2 la torta volante, su cui poi il giovane decise di decollare per portare al mondo un messaggio di pace e tolleranza. Alla fine il ragazzo e i suoi piccoli amici riescono a respingere l'assalto dei militari e degli industriali."}
{"id": "2098383", "revid": "729019", "url": "https://it.wikipedia.org/wiki?curid=2098383", "title": "Ikhals", "text": "Gli Ikhals, nel patrimonio di leggende azteche e Tzetal del Messico, sono creature divine umanoidi, provenienti da un altro mondo e in grado di solcare i cieli grazie ad un particolare congegno montabile sulle spalle (in cui i clipeologi hanno riconosciuto una sorta di Jetpack alieno). Gli indigeni li descrivono come nani pelosi, buoni ma facilmente irritabili.\nEssi preleverebbero donne per portarle nel loro mondo e ingravidarle. Gli ibridi sarebbero simili agli Ikhals puri e, se addestrati, capaci di volare."}
{"id": "2098386", "revid": "767487", "url": "https://it.wikipedia.org/wiki?curid=2098386", "title": "Gran Premio motociclistico di Turchia", "text": "Il Gran Premio motociclistico di Turchia \u00e8 stato un appuntamento del motomondiale che si \u00e8 svolto dal 2005 fino al 2007, sempre sul circuito di Istanbul."}
{"id": "2098391", "revid": "122326282", "url": "https://it.wikipedia.org/wiki?curid=2098391", "title": "Dustin Lance Black", "text": "Black \u00e8 un membro fondatore dell\"'American Foundation for Equal Rights\".\nBiografia.\nDustin Lance Black nasce a Sacramento con il nome di Dustin Lance Garrison. \u00c8 il secondo di tre figli maschi e cresce a San Antonio in una famiglia mormona. Nel 1981, dopo che la madre si risposa, si trasferisce a Salinas in California. Il patrigno in seguito adotta i tre figli. Nei primi anni novanta la madre, Roseanna, si risposa per la terza volta. Durante gli studi incomincia a lavorare per il teatro alla The Western Stage a Salinas-Monterey. Si laurea con lode all'Universit\u00e0 della California di Los Angeles in cinema, teatro e televisione. Nel 2012 il fratello maggiore, Marcus, scompare a seguito di un tumore, mentre nel 2014 muore la madre di Black, da sempre affetta da poliomielite.\nNel 2000 scrive e dirige il film romantico a tematica gay \"The Journey of Jared Price\", successivamente dirige e produce il documentario \"On the Bus\", incentrato sul viaggio in Nevada di sei omosessuali. Nel 2006 lavora per la televisione, venendo assunto come unico mormone del team di sceneggiatori della serie televisiva \"Big Love\", incentrata su una famiglia mormona guidata dal poligamo capofamiglia. Black ha scritto alcuni episodi per le prime due stagioni, passando al ruolo di co-produttore nella terza stagione.\nDopo una visita a San Francisco rimane impressionato dalla figura di Harvey Milk, dopo aver visionato il documentario \"The Times of Harvey Milk\", comincia a raccogliere informazioni sulla vita di Milk, una ricerca che lo ha tenuto impegnato per oltre tre anni, intervistando tutte le persone vicine a Milk. Dal materiale raccolto \u00e8 nata una sceneggiatura per un lungometraggio, la cui regia \u00e8 stata affidata a Gus Van Sant che ha firmato nel 2008 \"Milk\". \nNel 2009 vince l'Oscar alla migliore sceneggiatura originale. Durante la premiazione, Black, visibilmente commosso ha raccontato quanto la figura di Harvey Milk gli sia servita per vivere con serenit\u00e0 la propria omosessualit\u00e0 e ha esortato i giovani omosessuali all'ascolto ad avere speranza, rivolgendosi a loro con le parole: \nSempre nel 2008, Black scrive la sceneggiatura per un altro film biografico sulla vita di altra importante figura per la comunit\u00e0 gay, Pedro Zamora. Il film, intitolato semplicemente \"Pedro\", \u00e8 stato presentato al Toronto International Film Festival e successivamente nella sezione Panorama Special al Festival di Berlino 2009.\nNel 2011 scrive per Clint Eastwood la sceneggiatura del film biografico \"J. Edgar\", con Leonardo DiCaprio, Armie Hammer, Naomi Watts, Ed Westwick, Jeffrey Donovan e Judi Dench. La pellicola racconta la carriera del direttore dell'FBI J. Edgar Hoover a partire dagli attentati anarchici nel 1919 fino al giorno della sua morte nel 1972. La sceneggiatura affronta le fasi pi\u00f9 importanti di come J. Edgar Hoover modifica radicalmente il metodo e i mezzi investigativi dell'FBI. L'intero film presenta continui flashback, che danno vita alla narrazione dell'ormai vecchio Edgar Edgar. Vissuto in una famiglia in cui la madre \u00e8 autoritaria e il padre \u00e8 un uomo vecchio e malato, il giovane Hoover \u00e8 descritto come un giovane il cui unico scopo della vita \u00e8 fare carriera, mettendo tutto il resto in secondo piano, inclusa la sua vita privata e la relazione affettiva con Clyde Tolson che gli sar\u00e0 accanto sino alla morte.\nNel 2011 crea l'opera teatrale \"8\", incentrata sugli avvenimenti che hanno portato all'incostituzionalit\u00e0 della Proposition 8, che vietava i matrimoni gay in California. L'opera \u00e8 stata portata in scena per la prima volta al Eugene O'Neill Theatre di New York nel settembre 2011 e successivamente portata in scena a Los Angeles da un ricco cast di attori hollywoodiani, che comprende George Clooney, Brad Pitt, Martin Sheen e molti altri. Nel 2015 \u00e8 coprotagonista con Tyler Glenn nel video di \"Songs I Can't Listen To\" dei Neon Trees.\nNel 2016 dopo tre anni di lavorazione annuncia di aver concluso una miniserie per TV, \"When We Rise\", prodotta da ABC e riguardante la nascita e le battaglie del movimento LGBT. \u00c8 andata in onda sul network ABC dal 27 febbraio al 3 marzo 2017, ottenendo bassi ascolti ma un buon riscontro dalla critica e dal web. Nel 2019 esce il primo libro scritto da Black, un'autobiografia intitolata \"Mama's Boy: A Story From Our America\". Black ha inoltre dichiarato che attualmente sta sviluppando due sceneggiature, una tratta dal romanzo \"Under The Ban Of Heaven\" (di Jon Krakauer) che diventer\u00e0 una miniserie diretta da Ron Howard e prodotta da Brian Grazer e un film per televisione dedicato alla figura di Bayard Rustin.\nVita privata.\nNel giugno del 2009 \u00e8 stato vittima della divulgazione pubblica da parte del blogger statunitense Perez Hilton di un suo filmato amatoriale girato con un suo ex fidanzato, risalente a tre anni prima. Black, da tempo attivista gay, ha cercato di bloccarne la divulgazione tramite i suoi avvocati e si \u00e8 detto \"preoccupato per il messaggio sbagliato\" che queste foto potrebbero trasmettere, intendendo non l'orientamento omosessuale in s\u00e9, bens\u00ec il fatto di essere stato ritratto in rapporti omosessuali non protetti.\nDal 2013 ha una relazione con il tuffatore Tom Daley, che viene resa nota a maggio 2014. I due vivono insieme a Londra. Black e Daley si sono sposati il 6 maggio 2017 nel Devon, in Inghilterra. Il 14 febbraio 2018 la coppia annuncia via Instagram di essere in attesa del primo figlio (tramite maternit\u00e0 surrogata). Robert Ray Black-Daley nasce il 27 giugno 2018; l'annuncio avviene in data 30 giugno tramite il quotidiano londinese \"The Times\" e successivamente tramite Twitter e Instagram."}
{"id": "2098392", "revid": "766932", "url": "https://it.wikipedia.org/wiki?curid=2098392", "title": "Budd Schulberg", "text": "Biografia.\nHa vinto l'Oscar alla migliore sceneggiatura originale nel 1955 per il film \"Fronte del porto\" di Elia Kazan e ha scritto il romanzo di ambientazione hollywoodiana \"Perch\u00e9 corre Sammy?\" (1941)."}
{"id": "2098394", "revid": "21583", "url": "https://it.wikipedia.org/wiki?curid=2098394", "title": "Statistiche e record del West Ham United Football Club", "text": "In questa pagina sono contenuti record e i dati statistici relativi al West Ham United Football Club.\nClassifica di presenze.\nI giocatori attualmente militati nel West Ham sono in grassetto.\nClassifica di reti.\nI giocatori attualmente militati nel West Ham sono in grassetto."}
{"id": "2098395", "revid": "2138421", "url": "https://it.wikipedia.org/wiki?curid=2098395", "title": "Girolamo Pamphili", "text": "Biografia.\nGirolamo Pamphili, o Pamphilj, nacque a Roma il 21 maggio 1545. Era figlio di Pamphilio Pamphilj e di Orazia Mattei, pronipote di papa Alessandro VI.\nEra zio di papa Innocenzo X e prozio del cardinale Camillo Francesco Maria Pamphili. Studi\u00f2 legge. Fu nominato cardinale nel concistoro del 9 giugno 1604 da papa Clemente VIII col titolo di San Biagio dell'Anello. Dal 1605 fino alla sua morte nel 1610 ricopr\u00ec la carica di cardinale vicario di Roma. Fu decano della Sacra Rota.\nEbbe come direttore spirituale San Filippo Neri con cui si leg\u00f2 di stretta amicizia. Mor\u00ec a Roma l'11 agosto 1610 e venne sepolto nella chiesa di Santa Maria in Vallicella."}
{"id": "2098398", "revid": "1305772", "url": "https://it.wikipedia.org/wiki?curid=2098398", "title": "Juan de la Cierva", "text": "Il suo nome \u00e8 legato all'invenzione dell'autogiro, un velivolo di nuova concezione che univa le caratteristiche di un normale aeroplano a quelle del futuro elicottero, e che perfezion\u00f2 dal 1919, anno in cui vol\u00f2 per la prima volta un prototipo del nuovo velivolo, fino al 1936, anno in cui trov\u00f2 la morte in un incidente di volo, all'Aeroporto di Croydon.\nNel 1925, dopo una dimostrazione organizzata per l'Air Ministry britannico interessato ai suoi studi, fonda con la collaborazione dell'imprenditore scozzese James G. Wier l'azienda che prender\u00e0 il suo nome, la Cierva Autogiro Company e che fornir\u00e0 velivoli sia per uso civile che militare, questi ultimi utilizzati dalla Royal Air Force come osservatori e ricognitori."}
{"id": "2098402", "revid": "767487", "url": "https://it.wikipedia.org/wiki?curid=2098402", "title": "Selma Hernandes", "text": "Biografia.\nSelma Hernandes cantante, interprete e compositrice \u00e8 nata a San Paolo, Brasile.\nVive tra l'Amazzonia e Perugia, dove \u00e8 arrivata nel 2002 grazie a una borsa di studio per perfezionare lo studio della lingua italiana.\nHa iniziato a suonare la chitarra a 6 anni, a 10 ha studiato il pandeiro (tipo di tamburello di legno e pelle molto utilizzato nella musica brasiliana) e la batteria. A 13 anni ha iniziato la sua carriera artistica come cantante in un gruppo di giovani musicisti di Sao Paulo con i quali ha lavorato durante 5 anni. Ha perfezionato il canto alla Facolt\u00e0 Carlos Gomes di San Paolo\nNel 1990 inizia una nuova fase pi\u00f9 matura e molto impegnativa con il suo nuovo concerto acustico di MPB (soprattutto bossa nova e samba). Ottiene ottimi risultati con una media di 250 concerti all'anno e porta avanti questo progetto per 6 anni.\nNel 1994 si presenta in Messico, alla Casa della Cultura di Canc\u00fan. In occasione del concerto viene invitata a fare uno speciale live nel programma Musicancun ed il suo concerto viene trasmesso in diretta in Guatemala, Messico e Belize. Nello stesso anno prende la sua prima laurea in Brasile, in Scienze Biologiche.\nNel 1996 si trasferisce in Amazzonia e partecipa a vari festival presentando le sue composizioni, oltre a dedicarsi alla composizioni della musica per spot pubblicitari radio e tv.\nNel 1998 vince il \"Festival Aperto di musica\" del Sesc di Porto Velho, aggiudicandosi il premio come migliore interprete e quello per la migliore musica.\nL'esperienza vissuta in Amazzonia va oltre alla musica, e si trasforma in un vero e proprio laboratorio di conoscenza di un Brasile lontano dagli stereotipi e dai luoghi comuni, che ritorna in tutta la sua attivit\u00e0 professionale.\nNel 2000 partecipa a un concorso televisivo organizzato da Rete Globo e dalla Sony Music, a cui si iscrivono pi\u00f9 di 30.000 musicisti. Selma si classifica tra i 14 scelti dalla giuria per le sfide musicali in diretta TV e arriva fra 1 primi 3 vincitori.\nNel 2004 fonda il Selma Hernandes Quintet e porta in tour uno spettacolo sulla storia del Brasile ripercorsa attraverso la musica e gli strumenti tradizionali. Samba, bossa nova, bai\u00e3o, forr\u00f2 e tutte le altre radici musicali brasiliane si mescolano in questo spettacolo che diventa un album acustico intitolato \"Encontros\" (2005).\nDurante i suoi soggiorni in Italia, Selma Hernandes ha cantato come special guest, insieme a Guinga e Gabriele Mirabassi, e a Gianluca Littera. \nPartecipa diverse volte al programma \"Brasil\" condotto da Max de Tomassi, su Radio Rai Uno, cantando dal vivo in diretta.\nNel 2007 esce il singolo \"Remedios\", cover di una delle pi\u00f9 belle canzoni di Gabriella Ferri del 1974. Il brano originale, inserito nella colonna sonora del film di Ferzan \u00d6zpetek \"Saturno contro\", spinge al successo anche la versione del disc-jockey Stefano Brizi interpretato da Selma, che trova grande riscontro nelle radio diventando uno dei pezzi pi\u00f9 suonati delle emittenti italiane e pi\u00f9 ballato nelle discoteche.\nNel 2008 prende una seconda laurea, questa volta in Italia, a Perugia, in Lingua e Cultura Italiana per Stranieri.\nAncora nel 2008 Selma inizia una ricca collaborazione con Luigi Rana (produttore musicale) e si dedica totalmente alla realizzazione di un nuovo progetto discografico. La lunga esperienza musicale di entrambi si traduce in un lavoro dove si ritrovano le radici della musica brasiliana intrecciate a sonorit\u00e0 attuali. Una fusione di stile, di generi musicali, di tradizione e modernit\u00e0, che non vuole essere esclusivamente etnico ma internazionale. I testi sono quasi tutti scritti da Selma che evidenzia continuamente lo spirito del suo popolo e del suo paese, dello stile di vita brasiliano che porta ad affrontare tutto con estrema calma in base al concetto: Posso rendere bene e tanto anche senza farmi prendere dalla frenesia e dall'isterismo.\nNel 2008 la cantante, ammiratrice dichiarata della musica e della cultura italiana, canta in portoghese uno dei grandi successi di Mina. Il singolo \"Num segundo\" \u00e8 una rivisitazione moderna di L'importante \u00e8 finire\".\nSegue nel 2009 il terzo singolo \"Mi amor\" un'altra fusion che riscuote grandi risultati nei tour live.\nNel 2010 \u00e8 uscito \"Musica pra dan\u00e7ar\"."}
{"id": "2098404", "revid": "124817789", "url": "https://it.wikipedia.org/wiki?curid=2098404", "title": "Diana Damrau", "text": "Biografia.\nDotata di una voce da soprano di coloratura, la Damrau ha conseguito gli studi alla \"Musikhochschule\" di W\u00fcrzburg con Carmen Hanganu e a Salisburgo con Hanna Ludwig. \nIl suo debutto avviene nel 1995 a W\u00fcrzburg con \"Le nozze di Figaro\" e successivamente lavora anche nei teatri di Mannheim e di Francoforte. Da allora ha cantato nei migliori teatri del mondo, allo Staatsoper di Vienna, al Metropolitan di New York, al Covent Garden di Londra, al Festival di Salisburgo ed al Teatro alla Scala di Milano, in occasione della riapertura nella serata dell'inaugurazione della stagione 2004/2005, sotto la direzione di Riccardo Muti interpretando Europa, nell\"'Europa riconosciuta\" di Antonio Salieri con Desir\u00e9e Rancatore e Daniela Barcellona ripresa da Rai 3 e trasmessa poi anche da Rai 5.\nNel 2000 debutta alla Wiener Staatsoper come Regina della Notte nel Flauto magico, nel 2002 \u00e8 kleine Frau nella premi\u00e8re di \"Der Riese vom Steinfeld\" (\"Il gigante di Steinfeld\") di Friedrich Cerha e Zerbinetta in \"Ariadne auf Naxos\", nel 2005 Adele in \"Il pipistrello\" con Leo Nucci, nel 2006 Susanna nelle \"Nozze di Figaro\" con El\u012bna Garan\u010da diretta da Riccardo Muti, Konstanze in Il ratto dal serraglio e Gilda in \"Rigoletto\" con Rolando Villaz\u00f3n e Nucci, nel 2009 Rosina nel \"Barbiere di Siviglia\", nel 2010 Manon Lescaut in Manon (Massenet) con Ram\u00f3n Vargas e nel 2012 \"Lucia di Lammermoor\" con Piotr Becza\u0142a. Fino ad oggi la Damrau ha partecipato a 48 rappresentazioni viennesi.\nNel 2001 debutta al Festival di Salisburgo come Voce dal cielo in \"Don Carlo\" diretta da Lorin Maazel con i Wiener Philharmoniker, Ferruccio Furlanetto, Neil Shicoff e Thomas Hampson seguita da Najade in \"Ariadne auf Naxos\" diretta da Christoph von Dohn\u00e1nyi con Susan Graham e Natalie Dessay ripresa dalla televisione ORF e dalla Messa in do maggiore K 257, nel 2002 Regina della Notte nel \"Flauto magico\" con Barbara Bonney e Simon Keenlyside, nel 2003 Blonde nel \"Ratto dal serraglio\" con Jonas Kaufmann, nel 2004 canta la Messa in do minore K 427 diretta da William Christie, nel 2005 tiene un recital, nel 2006 Fauno in \"Ascanio in Alba\" con Sonia Prina, nel 2007 Susanna nelle \"Nozze di Figaro\" diretta da Daniel Harding e nel 2014 tiene un recital.\nNel 2002 debutta come Adele nel \"Pipistrello\" diretta da Zubin Mehta con Siegfried Jerusalem al Bayerische Staatsoper seguita da Marzelline in Fidelio con Waltraud Meier e Matti Salminen, nel 2003 Regina della Notte nel \"Flauto magico\" con Kurt Moll, nel 2004 Zdenka in \"Arabella\" e Konstanze nel \"Ratto dal serraglio\" con Paata Burchuladze, nel 2005 Gilda in \"Rigoletto\" diretta da Mehta e tiene un recital, nel 2006 Sophie in Der Rosenkavalier con Felicity Lott e John Tomlinson, nel 2007 Susanna nelle \"Nozze di Figaro\" con Anna Bonitatibus, nel 2008 Zerbinetta in \"Ariadne auf Naxos\" diretta da Kent Nagano, nel 2009 tiene un recital, nel 2010 Aminta in \"La donna silenziosa\" diretta da Nagano e tiene un recital, nel 2011 Olympia/Giulietta/Antonia/Stella nei \"Racconti di Hoffman\" con Villaz\u00f3n, nel 2013 tiene un recital, nel 2014 Violetta Val\u00e9ry nella \"Traviata\" diretta da Paolo Carignani con Keenlyside e nel 2015 Lucia Ashton in \"Lucia di Lammermoor\".\nNel 2003 debutta al Royal Opera House di Londra come Regina della Notte nel \"Flauto magico\". Sempre al Covent Garden \u00e8 The Fiakermilli in \"Arabella\" con la Bonney e Zerbinetta in \"Ariadne auf Naxos\" nel 2004, Istruttrice di ginnastica/Donna ubriaca nella prima esecuzione assoluta di 1984 di Maazel diretta dal compositore nel 2005, Gretel in H\u00e4nsel e Gretel nel 2008 e Adina nell'Elisir d'amore nel 2009. \nFino al 2013 la Damrau ha partecipato a 43 rappresentazioni londinesi.\nNel 2014 a Londra \u00e8 Violetta Val\u00e9ry nella \"Traviata\" con Dmitri Hvorostovsky.\nNel 2005 debutta al Metropolitan Opera House con Zerbinetta in \"Ariadne auf Naxos\" con Violeta Urmana e la Graham. Ancora per il Met nel 2006 partecipa al Late Show with David Letterman con Juan Diego Fl\u00f3rez e Samuel Ramey per anticipare la sua Rosina nel Barbiere di Siviglia dello stesso anno, nel 2007 \u00e8 Aithra (Etra) in \"Elena egizia\" di Richard Strauss e Pamina e Regina della notte nel \"Flauto magico\", nel 2008 \u00e8 Constanze nel \"Ratto dal Serraglio\" e \"Lucia di Lammermoor\", nel 2009 \u00e8 Gilda in \"Rigoletto\", nel 2010 Marie in \"La figlia del reggimento\" con Fl\u00f3rez, nel 2011 la Countess Ad\u00e8le nel \"Conte Ory\" con Fl\u00f3rez, nel 2012 Adina nell\"'Elisir d'amore\" sempre con Fl\u00f3rez, nel 2013 Violetta nella \"Traviata\" con Pl\u00e1cido Domingo, nel 2014 Amina nella \"Sonnambula\" con Michele Pertusi e nel 2015 Manon Lescaut in \"Manon\" con Vittorio Grigolo e L\u00e9ila in Les p\u00eacheurs de perles diretta da Gianandrea Noseda. Fino ad oggi la Damrau ha preso parte a 106 rappresentazioni al Met.\nAncora alla Scala nel 2006 \u00e8 Susanna nella prima delle \"Nozze di Figaro\" con Pietro Spagnoli, Ildebrando D'Arcangelo e Matteo Peirone ripresa da Rai 1 e tiene dei recital nel 2007 e nel 2009.\nNel 2013 \u00e8 ancora Violetta nella \"Traviata\" alla serata inaugurale scaligera del 7 dicembre con Beczala e Mara Zampieri sotto la direzione di Daniele Gatti. La diretta scaligera su Rai 5 \u00e8 stata vista da oltre seicentocinquantamila spettatori.\nNel 2015 tiene un recital alla Scala ed \u00e8 \"Lucia di Lammermoor\" nella prima con Grigolo.\nNel 2009 debutta il ruolo di Marie il \"La figlia del reggimento\" con Fl\u00f3rez al San Francisco Opera con Bruno Pratic\u00f2 e Fl\u00f3rez e tiene un recital a Bilbao.\nAl Grand Th\u00e9\u00e2tre di Ginevra \u00e8 Donna Anna in \"Don Giovanni\" nel 2009, Elvira ne \"I puritani\" nel 2011, Philine in Mignon nel 2012 e tiene un recital nel 2013.\nIl ruolo pi\u00f9 cantato dalla Damrau \u00e8 quello di Regina della Notte nel \"Flauto magico\" di Mozart, infatti ha preso parte a pi\u00f9 di 15 produzioni dell'opera. Nella stagione 2007-2008 del Metropolitan, inoltre, \u00e8 apparsa sia come Regina della Notte che come Pamina.\nLa stagione 2008-2009 per il soprano \u00e8 iniziata con \"Lucia di Lammermoor\" di Donizetti e continuer\u00e0 con \"Il cavaliere della rosa\" e \"La donna silenziosa\" di Strauss, rispettivamente nei ruoli di Sophie e Aminta.\nNel 2010 \u00e8 Constanze nella prima rappresentazione del \"Ratto dal serraglio\" al Gran Teatre del Liceu.\nNel 2010 ha sposato il basso francese Nicolas Test\u00e9 ed ha avuto il figlio Alexander; nel 2012 \u00e8 nato anche Colyn.\nNel 2011 tiene un recital nella Queen's Hall di Edimburgo ed \u00e8 \"Lucia di Lammermoor\" a Bilbao. \nNella stagione 2011/2012 \u00e8 Gilda in \"Rigoletto\" con Nucci all'Opernhaus Z\u00fcrich, \"Lucia di Lammermoor\" al Deutsche Oper Berlin e Linda in \"Linda di Chamounix\" al Gran Teatre del Liceu.\nNel 2012 tiene un recital a Bad Kissingen, uno con B\u00e9atrice Uria-Monzon al Teatro romano di Orange ed anche all'Op\u00e9ra National de Paris.\nNel 2013 tiene un recital per il Washington National Opera, \u00e8 Moll Hackabout nella prima assoluta di \"A Harlot's Progress\" di Iain Bell al Theater an der Wien ed \u00e8 Violetta Val\u00e9ry nella \"Traviata\" all'Opernhaus Z\u00fcrich. \nNel 2014 debutta come Violetta Val\u00e9ry nella \"Traviata\" diretta Daniel Oren all'Op\u00e9ra National de Paris, tiene un recital all'Opernhaus Z\u00fcrich, Konstanze nel \"Ratto dal serraglio\" con Villaz\u00f3n e Thomas Quasthoff al Festspielhaus Baden-Baden, Leila nei \"Pescatori di perle\" al Theater an der Wien e vince l'International Opera Awards.\nNel 2015 canta in concerto con il marito al Grand Th\u00e9\u00e2tre de Monte Carlo e al Teatro Verdi di Salerno diretta da Oren, nella diretta su Rai 1 in mondovisione, per l'evento di apertura dell'Expo 2015 con Andrea Bocelli e Francesco Meli, tiene un recital al Teatro de la Zarzuela di Madrid ed a Peralada, \u00e8 Adina nell\"'Elisir d'amore\" con Lucio Gallo all'Opernhaus Z\u00fcrich e la contessa Almaviva nelle \"Nozze di Figaro\" con Hampson, Anne Sofie von Otter e Villaz\u00f3n a Baden-Baden.\nOrmai madre di un figlio nel 2015 si ritira temporaneamente dalle scene per dedicarsi completamente alla maternit\u00e0."}
{"id": "2098405", "revid": "1573940", "url": "https://it.wikipedia.org/wiki?curid=2098405", "title": "Nasua nasua", "text": "Il nasua rosso o coati rosso o kuassi (Nasua nasua ) \u00e8 un mammifero carnivoro appartenente alla famiglia dei Procyonidae, diffuso nella regione neotropicale.\nDescrizione.\nIl coati rosso \u00e8 cos\u00ec chiamato dal colore del suo mantello, bruno-rossastro, mentre il nome scientifico deriva dalla particolare conformazione del suo naso, che \u00e8 lungo e flessibile, come una piccola proboscide. Lungo fino a 40-65 centimetri, presenta una corporatura snella; la coda, retta durante il movimento, pu\u00f2 essere lunga anche 70 centimetri, quindi come il resto del corpo. Il suo mantello \u00e8 folto e lungo, gli occhi sono piccoli, cos\u00ec come le orecchie, mentre gli arti sono brevi e muscolosi.\n\u00c8 presente nell'Elenco delle specie esotiche invasive di rilevanza unionale dell'Unione Europea, e pertanto in Europa ne \u00e8: \nBiologia.\nLe femmine di coati rosso vivono in gruppi pi\u00f9 o meno numerosi, che vanno da 15 a 40 individui. I maschi di solito sono solitari.\nHa un movimento agile, inoltre \u00e8 un buon nuotatore. Ha abitudini diurne, come le altre specie del genere Nasua, e passa la maggior parte del suo tempo a procurarsi del cibo: \u00e8 sostanzialmente onnivoro, ma si nutre principalmente di frutti, larve, uova, piccoli mammiferi, rettili, ragni e scorpioni.\nDistribuzione e habitat.\nIl coati rosso \u00e8 diffuso nell'America meridionale.\nTassonomia.\nIl nome originariamente proposto per questa specie da Linneo era \"Viverra nasua\". Successivamente fu subordinato al genere \"Nasua\".\nNel 2005 \u00e8 stato suddiviso in 13 sottospecie:"}
{"id": "2098414", "revid": "287204", "url": "https://it.wikipedia.org/wiki?curid=2098414", "title": "Gran Premio motociclistico del Sudafrica", "text": "Il Gran Premio motociclistico del Sudafrica \u00e8 stato un appuntamento del motomondiale che si \u00e8 svolto dal 1983 al 1985, nel 1992 e dal 1999 fino al 2004. Nelle prime quattro edizioni si svolto sul circuito di Kyalami, nelle altre sul circuito di Phakisa.\nStoria.\nLe edizioni precedenti a quella del 1983, svoltesi per un ventennio nei mesi di gennaio o febbraio sul Circuito di Kyalami, consistevano in gare aperte alle motociclette da 350 a 1000 cm\u00b3. Unitamente al South African Tourist Trophy di Pietermaritzburg, che si svolgeva con una settimana di anticipo sul Circuito Roy Hesketh, formava un duplice appuntamento sportivo, partecipato da piloti e team di grande rilevanza internazionale.\nLe due competizioni erano molto seguite dagli appassionati, sia in Europa che in USA e in Giappone, in quanto tradizionalmente vi si misuravano i piloti e le macchine che, poche settimane dopo, si sarebbero sfidati nell'amb\u00ecta conquista della 200 miglia di Daytona.\nDurante l'edizione del 1972, svoltasi il 30 gennaio, risulta essere stato utilizzato per la prima volta in una gara motociclistica il sistema a cellule fotoelettriche per la rilevazione ufficiale delle velocit\u00e0 in pista. Vinse Giacomo Agostini su MV Agusta 500 3C, segnando una velocit\u00e0 massima di 250\u00a0km/h, contro i 232\u00a0km/h della Triumph T150V Trident R di Kork Ballington, secondo classificato.\nDal 1986 al 1991, come accaduto anche per il Gran Premio del Sudafrica di Formula 1, non si \u00e8 svolto a causa della politiche di apartheid in vigore nella nazione sudafricana.\nLa prima edizione del gran premio \u00e8 anche la prima in assoluto che si svolse sul territorio africano e vide al via solamente le classe 250 e 500. Le gare si svolsero di sabato e curiosamente gli stessi due piloti registrarono contemporaneamente pole position, giro veloce e vittoria finale della gara. Anche le due edizioni successive videro al via solo due delle classi partecipanti al campionato mondiale.\nPer le prime tre edizioni fu il primo Gran Premio della stagione mentre per l'edizione che ne ha segnato la ripresa, quella del 1992, era quello conclusivo. Quest'ultima edizione si \u00e8 svolta sul percorso totalmente rinnovato del circuito di Kyalami, circuito non pi\u00f9 utilizzato dall'edizione successiva svoltasi sette anni dopo e ospitata dall'appena inaugurato circuito di Phakisa.\nIl pilota che ha raccolto il maggior numero di successi nel gran premio \u00e8 Valentino Rossi con tre vittorie, mentre diversi sono i piloti che sono riusciti a vincere in pi\u00f9 di una classe."}
{"id": "2098417", "revid": "455046", "url": "https://it.wikipedia.org/wiki?curid=2098417", "title": "Lista dei Consigli europei", "text": "Quella che segue \u00e8 una lista delle riunioni del Consiglio europeo ordinata per presidenza, data e sede.\nPrime riunioni.\nI primi Consigli si tennero nel febbraio e nel luglio 1961, rispettivamente a Parigi e a Bonn, e furono vertici informali dei leader della Comunit\u00e0 Europea. Il primo summit di rilievo si tenne all'Aia nel 1969; esso sanc\u00ec un accordo per l'ingresso del Regno Unito nella CEE e avvi\u00f2 la cooperazione politica europea. I Consigli europei furono ufficializzati solo nel vertice di Parigi del dicembre 1974, su proposta del presidente francese Val\u00e9ry Giscard d'Estaing.\nDettagli.\nColonia 1999.\nIl Consiglio europeo si riun\u00ec a Colonia il 3-4 giugno 1999 per prendere in considerazione le questioni sorte dopo l'entrata in vigore del Trattato di Amsterdam. Romano Prodi, in veste di presidente della Commissione europea, present\u00f2 un piano per il lavoro futuro della stessa e il programma di riforme. Il Consiglio richiese una Carta dei diritti fondamentali dell'Unione europea.\nEsso design\u00f2 Javier Solana segretario generale del Consiglio dell'Unione europea (con Pierre de Boissieu segretario aggiunto) e Alto Rappresentante per la Politica Estera e di Sicurezza Comune. Decise inoltre, come primo atto di politica estera comune, una posizione unitaria verso la Russia e adott\u00f2 una dichiarazione sul Cossovo. In relazione alla politica europea di sicurezza e difesa, elemento fondamentale della politica estera comune, il Consiglio dichiar\u00f2 che l'Unione \"avrebbe dovuto avere capacit\u00e0 d'azione autonoma, sostenuta da forze militari credibili, i mezzi per deliberare il loro uso e la prontezza di farlo, allo scopo di rispondere alle crisi internazionali senza pregiudizio delle azioni della NATO\".\nLaeken 2001.\nIl Consiglio europeo si riun\u00ec al palazzo reale di Laeken, in Belgio, il 14-15 dicembre 2001. All'esterno mont\u00f2 la protesta di circa 80.000 persone e si verificarono alcune violenze. Un piccolo gruppo di contestatori lanci\u00f2 bombe Molotov verso la polizia belga; la violenza fu comunque minore di quella registrata al Consiglio europeo di G\u00f6teborg nel luglio dello stesso anno.\nI principali problemi trattati dal consiglio furono: nuove misure nel campo della cooperazione di polizia e giudiziaria in materia penale, il mandato d'arresto europeo, una definizione comune del terrorismo e Eurojust; le sedi di dieci nuove agenzie europee (dopo ore di divergenze il Consiglio non raggiunse un accordo e decise di rimandare la decisione all'anno seguente); l'imminente introduzione dell'euro (allo scopo il Consiglio incontr\u00f2 i ministri delle Finanze); il progresso dell'allargamento dell'Unione; l'adozione della Dichiarazione di Laeken sul futuro dell'Europa e l'istituzione della Convenzione europea presieduta da Giscard d'Estaing, con vicepresidenti Giuliano Amato e Jean-Luc Dehaene. La Convenzione era investita del compito di predisporre la Costituzione europea; essa avrebbe avuto circa sessanta componenti, scelti fra i membri dei governi nazionali, i parlamentari nazionali, i parlamentari europei e i membri della Commissione europea; avrebbe inoltre incluso rappresentanti delle nazioni candidate all'adesione. La Dichiarazione riesaminava il progresso dell'integrazione europea negli ultimi cinquant'anni, riconducendo le sue origini al dramma della seconda guerra mondiale, e poneva una serie di questioni a cui la Convenzione avrebbe dovuto rispondere."}
{"id": "2098425", "revid": "1934238", "url": "https://it.wikipedia.org/wiki?curid=2098425", "title": "Caracal aurata", "text": "Il gatto dorato africano (Caracal aurata ) \u00e8 un felino selvatico diffuso nelle foreste pluviali dell'Africa occidentale e centrale che \u00e8 stato classificato come vulnerabile dalla IUCN. Il suo corpo misura 61\u2013101\u00a0cm, e la coda 16\u201346\u00a0cm. \u00c8 parente stretto sia del caracal che del serval. In passato, veniva classificato nel genere \"Profelis\".\nTassonomia ed etimologia.\nIl gatto dorato africano viene classificato nella sottofamiglia Felinae della famiglia Felidae. La specie venne descritta per la prima volta dallo zoologo olandese Coenraad Jacob Temminck a partire da alcune pelli provenienti dall'Africa occidentale messe in vendita in un museo di Londra. Temminck battezz\u00f2 una pelle color bruno-rossastro con macchie sbiadite \"Felis aurata\" e una pelle grigiastra \"F. celidogaster\"; quest'ultima era completamente ricoperta da macchie scure e aveva la coda rossa. Successivamente, una pelle grigio-brunastra proveniente dalla Sierra Leone venne descritta come \"F. neglecta\", un colore castano come \"F. rutilus\", un color grigio scuro come \"F. chrysothrix cottoni\", e una nera proveniente dal Congo-Brazzaville come \"F. maka\".\nLa classificazione e le relazioni filogenetiche del gatto dorato africano sono rimaste incerte per lungo tempo. In passato esso \u00e8 stato a varie riprese classificato nei generi \"Catopuma\", \"Felis\" o \"Profelis\". Tuttavia, degli studi effettuati nel 2006 e nel 2009 hanno dimostrato che il gatto dorato africano \u00e8 un parente molto stretto del caracal (\"Caracal caracal\"). Queste due specie, assieme al serval (\"Leptailurus serval\"), formano una delle otto linee evolutive di Felidae. Questa linea evolutiva comparve circa 8,5 milioni di anni fa. Pi\u00f9 di recente, il gatto dorato africano \u00e8 stato inserito nel genere \"Caracal\". Il gatto dorato africano somiglia molto al gatto dorato asiatico, ma le due specie non sono strettamente imparentate.\nVengono identificate due sottospecie:\nAlcuni autori indicano come sottospecie \"C. a. celidogaster\" invece di \"C. a. cottoni\", restringendo la supposta sottospecie \"C. a. aurata\" a est del fiume Congo, e \"C. a. celidogaster\" a ovest del fiume Cross, in Gambia e in Gabon..\nDescrizione.\nIl gatto dorato africano \u00e8 grande circa il doppio di un gatto domestico. La sua testa arrotondata \u00e8 molto piccola se paragonata alle dimensioni del corpo. Ha una costituzione pesante, con zampe lunghe e tozze, coda relativamente breve e grandi piedi. La lunghezza del corpo generalmente varia, da una parte all'altra dell'areale, tra i 61 e i 101\u00a0cm. La coda misura 16\u201346\u00a0cm, e l'altezza al garrese \u00e8 di circa 38\u201355\u00a0cm. Questo felino pesa circa 5,5\u201316\u00a0kg; i maschi sono pi\u00f9 pesanti delle femmine.\nLa colorazione della pelliccia del gatto dorato africano \u00e8 variabile, spaziando dal castano al bruno-rossastro, dal bruno-grigiastro all'ardesia scuro. Alcuni esemplari sono maculati, con macchie che variano dal marrone molto chiaro al nero intenso. In altri le macchie sono limitate al ventre e alla parte interna degli arti. Le regioni inferiori e le aree attorno agli occhi, le guance, il mento e la gola hanno una colorazione pi\u00f9 chiara, talvolta quasi bianca. La coda \u00e8 pi\u00f9 scura sul lato dorsale e pu\u00f2 essere molto fasciata, poco fasciata o di colore uniforme, ma termina sempre con una punta nera. Gli esemplari della parte occidentale dell'areale tendono ad essere molto pi\u00f9 maculati di quelli della parte orientale. In passato si riteneva che le due forme cromatiche, la fase rossa e la fase grigia, indicassero due specie separate, piuttosto che semplici variazioni della stessa specie. Esistono anche esemplari melanici, ma non sono molto comuni. Nonostante l'ampia gamma cromatica della colorazione del manto, le pelli del gatto dorato africano si possono riconoscere dalla presenza di una caratteristica cresta di pelo davanti alle scapole, dove i peli cambiano direzione.\nIn generale, possiamo affermare che il gatto dorato africano somiglia al caracal, ma ha orecchie pi\u00f9 corte e prive di ciuffetti, una coda pi\u00f9 lunga e una faccia pi\u00f9 breve e arrotondata. Ha orecchie piccole e rotonde e occhi di colore variabile dall'azzurro chiaro al marrone.\nDistribuzione e habitat.\nIl gatto dorato africano abita le foreste tropicali dal livello del mare fino a 3000 m di altitudine. Predilige le foreste fitte e umide con un folto sottobosco, e viene spesso avvistato in prossimit\u00e0 dei fiumi, ma pu\u00f2 essere rinvenuto anche in foreste nebulose, foreste di bamb\u00f9 e brughiere di alta quota. Il suo areale si estende dal Senegal ad ovest al Kenya ad est, e dalla Repubblica Centrafricana a nord all'Angola settentrionale a sud.\nBiologia.\nA causa delle abitudini estremamente riservate, conosciamo ben poco sul comportamento dei gatti dorati africani. Sono animali solitari, e hanno generalmente abitudini crepuscolari o notturne, nonostante siano stati visti cacciare anche durante il giorno, a seconda della disponibilit\u00e0 locale delle prede.\nI gatti dorati africani sono in grado di arrampicarsi, ma cacciano prevalentemente sul terreno. Si nutrono soprattutto di procavie arboricole e roditori, ma catturano anche uccelli, piccole scimmie, cefalofi, piccoli di ilochero e piccole antilopi. \u00c8 noto che talvolta uccidano anche pollame domestico e altri animali da cortile.\nRiproduzione.\nTutto ci\u00f2 che sappiamo sulle abitudini riproduttive del gatto dorato africano si basa su osservazioni compiute in cattivit\u00e0. Questa specie, infatti, si riproduce facilmente in cattivit\u00e0. La madre partorisce uno o due piccoli dopo un periodo di gestazione di circa 75 giorni. Questi pesano 180-235 g, ma crescono e si sviluppano rapidamente rispetto ai piccoli di altre specie di piccoli felini. In un caso documentato un gattino di appena 16 giorni di et\u00e0 riusc\u00ec a scalare un muro di 40\u00a0cm, manifestando un elevato grado di agilit\u00e0 per una creatura cos\u00ec piccola. I piccoli aprono gli occhi ad una settimana dalla nascita, e sono svezzati a 6-8 settimane. Le femmine raggiungono la maturit\u00e0 sessuale a 11 mesi di et\u00e0, ma i maschi non sono in grado di riprodursi fin verso i 18 mesi.\nIn cattivit\u00e0 questi felini possono vivere fino a 12 anni, ma la loro durata di vita in natura \u00e8 sconosciuta.\nMinacce.\nIl gatto dorato africano \u00e8 minacciato dalla deforestazione su larga scala delle foreste pluviali tropicali, che vengono abbattute per fare spazio a coltivazioni di palma da olio, miniere e strade. Viene anche cacciato per la sua carne, in particolare nel bacino del Congo.\nConservazione.\nIl gatto dorato africano compare nell'Appendice II della CITES. La caccia \u00e8 proibita in Angola, Benin, Burkina Faso, Congo, Costa d'Avorio, Ghana, Kenya, Liberia, Nigeria, Repubblica Democratica del Congo, Ruanda e Sierra Leone. In Gabon, Liberia e Togo, la caccia \u00e8 regolamentata."}
{"id": "2098439", "revid": "713168", "url": "https://it.wikipedia.org/wiki?curid=2098439", "title": "Marchesato di Villena", "text": "Il Marchesato di Villena (in spagnolo Marquesado de Villena) \u00e8 stata un'entit\u00e0 politica di carattere feudale della Spagna centro-orientale nata da una signoria del XIII secolo. Privata quasi completamente della propria base territoriale \u00e8 sopravvissuta fino ai giorni nostri.\nStoria.\nLa Signoria.\nIl Marchesato di Villena ha origine dalla Signoria di Villena (\"Se\u00f1or\u00edo de Villena\"), costituitasi attorno alla met\u00e0 del XIII secolo su un ampio territorio liberato dal giogo moresco e facente attualmente parte delle Province di Valencia, Alicante, Cuenca, Albacete e Murcia. Centro nevralgico della signoria era la citt\u00e0 di Villena, riconquistata all'Islam da Giacomo I d'Aragona nel 1240 ma ceduta al Regno di Castiglia a seguito del trattato di Almizra (1243). Suo primo signore fu l'Infante Giovanni Manuele di Castiglia (\"Juan Manuel de Castilla\"), figlio di Ferdinando III il Santo che govern\u00f2 il territorio in qualit\u00e0 di vassallo del fratello, il re Alfonso X. Suo erede, don Juan Manuel, ribellatosi prima a Ferdinando IV di Castiglia poi ad Alfonso XI govern\u00f2 come sovrano assoluto e cos\u00ec fecero anche i suoi successori (che talvolta si fregiarono anche di titoli principeschi e ducali), fino a quando, nel 1398, durante il regno di Enrico III la Signoria torn\u00f2 nuovamente nell'orbita castigliana.\nIl marchesato.\nGiovanni II di Castiglia la trasform\u00f2 in marchesato nel 1445 assegnandola al proprio favorito Juan Pacheco, nobile di origine portoghese. Fra i discendenti di Juan Pacheco che ostentarono il titolo di marchesi di Villena ricordiamo:\nIl Marchesato oggi.\nAll'estinzione della famiglia Pacheco nel 1798, il titolo marchesale pass\u00f2 a Diego Fern\u00e1ndez de Velasco, duca di Fr\u00edas e ai propri discendenti, e, recentemente, a Francisco de Borja T\u00e9llez Gir\u00f3n Fern\u00e1ndez de Velasco che attualmente lo detiene."}
{"id": "2098442", "revid": "27723", "url": "https://it.wikipedia.org/wiki?curid=2098442", "title": "Palazzo Ducale di Massa", "text": ""}
{"id": "2098449", "revid": "119720908", "url": "https://it.wikipedia.org/wiki?curid=2098449", "title": "Irene Curtoni", "text": "\u00c8 sorella di Elena, a sua volta sciatrice alpina di alto livello.\nBiografia.\nStagioni 2002-2008.\nOriginaria di Cosio Valtellino e attiva dal dicembre del 2000, in Coppa Europa la Curtoni ha esordito il 14 febbraio 2002 ad Abetone in slalom gigante, senza completare la prova, ha ottenuto il primo podio il 27 novembre 2007 a Rovaniemi in slalom speciale (2\u00aa) e la prima vittoria il giorno successivo nelle medesime localit\u00e0 e specialit\u00e0.\n il 29 dicembre 2007 ha fatto il suo esordio in Coppa del Mondo nello slalom speciale di Lienz, senza concludere la gara. Meno di un mese dopo, il 13 gennaio, ha conquistato i primi punti nel circuito col 16\u00ba posto ottenuto nella slalom speciale di Maribor; ha inoltre chiuso la stagione 2007-2008 di Coppa Europa con la sua vittoria nella classifica di slalom speciale e il 10\u00ba posto in quella generale.\nStagioni 2009-2021.\nAl debutto iridato, Val-d'Is\u00e8re 2009, non porta a termine la prova di slalom speciale, mentre nel 2011 \u00e8 stata convocata per Mondiali di Garmisch-Partenkirchen, onorando la partecipazione con l'11\u00ba posto nello slalom speciale e il 27\u00ba nello slalom gigante. Il 7 dicembre 2011 ha conquistato l'ultima vittoria, nonch\u00e9 ultimo podio, in Coppa Europa, a Zinal in slalom speciale, e il 2 marzo 2012 ha ottenuto il primo podio in Coppa del Mondo, piazzandosi 3\u00aa, a pari merito con l'austriaca Elisabeth G\u00f6rgl, nello slalom gigante di Ofterschwang, alle spalle dell'atleta di casa Viktoria Rebensburg e della slovena Tina Maze. L'anno dopo ai Mondiali di Schladming 2013 \u00e8 stata 14\u00aa nello slalom gigante e non ha concluso lo slalom speciale; anche ai Mondiali di Sankt Moritz 2017 non ha completato lo slalom speciale. Il 20 dicembre 2017 ha ottenuto a Courchevel in slalom parallelo il suo secondo e ultimo podio in Coppa del Mondo (3\u00aa).\nAi XXIII Giochi olimpici invernali di , sua unica presenza olimpica, si \u00e8 classificata 10\u00aa nello slalom speciale e 5\u00aa nella gara a squadre; l'anno dopo ai Mondiali di \u00c5re 2019 ha vinto la medaglia di bronzo nella gara a squadre e non ha completato lo slalom speciale, mentre a quelli di Cortina d'Ampezzo 2021, sua ultima presenza iridata, si \u00e8 piazzata 18\u00aa nello slalom speciale. Si \u00e8 ritirata al termine della stagione 2020-2021 dopo 194 gare; la sua ultima gara in carriera \u00e8 stata lo slalom speciale di Coppa del Mondo disputato a Lenzerheide il 20 marzo, non completato dalla Curtoni.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale"}
{"id": "2098452", "revid": "20434487", "url": "https://it.wikipedia.org/wiki?curid=2098452", "title": "Basf", "text": ""}
{"id": "2098456", "revid": "1573940", "url": "https://it.wikipedia.org/wiki?curid=2098456", "title": "Prionailurus rubiginosus", "text": "Il gatto rugginoso (Prionailurus rubiginosus ) \u00e8 uno dei pi\u00f9 piccoli rappresentanti della famiglia dei Felidi; nonostante sia sempre stato segnalato solamente in India e Sri Lanka, nel 2012 ne \u00e8 stata accertata la presenza anche nel \"terai\" occidentale del Nepal. Dal 2016 figura tra le specie prossime alla minaccia sulla lista rossa della IUCN a causa della sua popolazione frammentata e della perdita e distruzione del suo \"habitat\" primario, le foreste decidue.\nDescrizione.\nIl gatto rugginoso \u00e8 il pi\u00f9 piccolo felino dell'Asia e contende al gatto dai piedi neri lo status di felino pi\u00f9 piccolo del mondo. Misura 35-48 cm di lunghezza (ai quali vanno aggiunti 15-29,8 cm di coda) per un peso di 1500-1600 g nei maschi e 1000-1100 g nelle femmine. Il manto, corto e liscio, \u00e8 bruno-rossiccio o bruno-grigiastro, con file di macchie rosso ruggine o marroni scure che a volte formano strie complete sulla nuca, sulle spalle e sulla parte superiore dei fianchi. Le parti inferiori sono bianche o color crema chiare. La coda \u00e8 relativamente spessa e tubolare, spesso con anelli indistinti e punta scura.\nIl gatto rugginoso \u00e8 simpatrico con il gatto leopardo, suo parente stretto, in alcune regioni del suo areale indiano, ma \u00e8 pi\u00f9 piccolo e con manto meno maculato. \u00c8 facile da scambiare per un gatto domestico molto minuto.\nBiologia.\nAlimentazione.\nI gatti rugginosi hanno la reputazione di essere particolarmente feroci e di attaccare prede molto grandi, ma il dato sembra basato su osservazioni di individui addomesticati in ambienti innaturali. Ad esempio un gatto rugginoso di otto mesi \u00e8 quasi riuscito a uccidere una giovane gazzella domestica parecchie volte pi\u00f9 grande di lui strozzandola con un morso alla gola prima dell'intervento dei suoi guardiani, ma in natura tali attacchi sono altamente improbabili. La dieta conosciuta comprende piccoli roditori come gerbillo indiano, ratti bandicoot e vari muridi, in particolare \"Mus booduga\", oltre a piccoli uccelli, larve, rettili, rospi e invertebrati. A volte uccide pollame domestico razzolante all'aperto, principalmente pulcini, ma entra molto di rado, o affatto, in stie o pollai. La maggior parte degli avvistamenti di gatti in caccia indica che cacciano in gran parte di notte e al suolo, ma essendo superbi scalatori cacciano probabilmente anche sugli alberi. Spesso si appostano su un ramo, una roccia o un altro punto sopraelevato per ascoltare i suoni prodotti dalle piccole prede sul terreno. Esiste una segnalazione di un esemplare lanciatosi dai rami bassi di un albero direttamente su una preda al suolo, e un'altra di un inseguimento di 50 m terminato con l'uccisione di un toporagno. Una manciata di osservazioni dirette di attacchi portati a segno mostra che le prede pi\u00f9 piccole, per esempio i gerbilli indiani, sono uccise con un morso alla nuca mentre una preda pi\u00f9 grande, per esempio un ratto bandicoot, viene asfissiata con un morso alla gola\nComportamento.\nIl gatto rugginoso non \u00e8 mai stato studiato approfonditamente o tracciato con radiocollari, ma i dati disponibili indicano un tipico sistema socio-spaziale da piccolo felide. Gli scatti delle fototrappole, che mostrano gli stessi individui in aree localizzate, indicano \"home range\" stabili. Il comportamento archetipico di pattugliamento del territorio da parte di un maschio dello Sri Lanka comprendeva spruzzi di urina su rami e cespugli bassi e strusciamenti di guance e petto sulla vegetazione. Non si hanno dati su estensione o densit\u00e0 dell\"'home range\".\nRiproduzione.\nL'estro della femmina si protrae per cinque giorni, e l'accoppiamento \u00e8 insolitamente breve. Dal momento che durante questo periodo la femmina \u00e8 probabilmente pi\u00f9 vulnerabile, si ritiene che questa durata breve costituisca un adattamento che le consenta di evitare predatori pi\u00f9 grandi. In seguito prepara una tana in un luogo nascosto e, dopo una gestazione di 65-70 giorni, d\u00e0 alla luce uno o due piccoli. Alla nascita i gattini pesano appena 60-77 g e sono ricoperti da file di macchie nere. Raggiungono la maturit\u00e0 sessuale verso le 68 settimane, quando hanno gi\u00e0 sviluppato la caratteristica colorazione a macchie color ruggine propria degli adulti. In cattivit\u00e0 i gatti rugginosi sono vissuti fino a dodici anni, ma la longevit\u00e0 in natura \u00e8 sconosciuta.\nDistribuzione e habitat.\nIl gatto rugginoso \u00e8 endemico in India e Sri Lanka. La sua presenza \u00e8 stata recentemente confermata nella Divisione territoriale forestale di Pilibhit e nel Santuario naturale di Katarniaghat, nel nord dell'India al confine con il Nepal, inoltre \u00e8 fortemente sospettata anche nel Parco nazionale di Bardia, in Nepal. Questa specie \u00e8 stata a lungo considerata una specialista delle foreste, ma oggi sappiamo che tollera molti \"habitat\", comparendo in foreste umide e secche di tutti i tipi, foreste di bamb\u00f9, praterie alberate, macchie arbustive, boscaglie e \"habitat\" rocciosi vegetati. Sembra perlopi\u00f9 assente dalle foreste sempreverdi, ma in Sri Lanka vive in foreste umide di montagna a 2100 m. \nI gatti rugginosi tollerano \"habitat\" modificati purch\u00e9 offrano nascondigli, anche campi coltivati, piantagioni di t\u00e8 e piantagioni forestali, spesso ricchi di roditori e anfibi; cacciano in campi periodicamente inondati, per esempio di mais e di riso, che offrono rane e rospi in abbondanza. Talvolta vivono molto vicini all'uomo, perfino in abitazioni abbandonate di villaggi abitati.\nTassonomia.\nIl gatto rugginoso \u00e8 classificato nella linea evolutiva \"Prionailurus\". Si ritiene che si sia separato in una fase antica di questa linea evolutiva, e quindi potrebbe essere meno strettamente imparentato con le altre tre specie di \"Prionailurus\" di quanto queste non lo siano tra di loro. Sono riconosciute tre sottospecie: due nello Sri Lanka, rappresentate dalle popolazioni di pianura e di montagna, e una in India; la loro validit\u00e0 \u00e8 stata recentemente confermata da analisi molecolari:\nUna singola osservazione nel Parco Nazionale di Ruhuna (Sri Lanka) indica che i gatti rugginosi selvatici si accoppiano a volte con gatti domestici, ma non \u00e8 noto se si verifichino ibridazioni.\nConservazione.\nIl gatto rugginoso \u00e8 considerato raro. Le indagini condotte nell'ultimo decennio indicano che \u00e8 pi\u00f9 diffuso di quanto si pensasse in precedenza, ma anche i nuovi dati mostrano che non \u00e8 mai comune. Vive piuttosto spesso in associazione con l'uomo e pu\u00f2 prosperare in \"habitat\" modificati, date le sue piccole dimensioni e il suo valore nel tenere sotto controllo i roditori, a condizione che l'uomo si mostri tollerante. L'impiego molto diffuso di insetticidi e rodenticidi in gran parte dell'areale \u00e8 fonte di serie preoccupazioni, bench\u00e9 l'impatto sia sconosciuto. I gatti rugginosi sono spesso uccisi sulle strade e occasionalmente da cani e gatti domestici. In Sri Lanka, diversi gatti rugginosi sono uccisi nelle zone rurali perch\u00e9 scambiati per giovani leopardi, predatori molto temuti. A volte vengono uccisi come catture accessorie o intenzionalmente in quanto minaccia percepita per il pollame, bench\u00e9 sia molto raramente colpevole: le popolazioni rurali dell'India occidentale e centrale non considerano il gatto rugginoso un predatore del pollame.\nLa popolazione indiana figura nell'Appendice I della CITES, mentre quella dello Sri Lanka compare nell'Appendice II. La specie gode di protezione totale in gran parte dell'areale e la caccia ai suoi danni \u00e8 proibita sia in India che nello Sri Lanka."}
{"id": "2098460", "revid": "287204", "url": "https://it.wikipedia.org/wiki?curid=2098460", "title": "Gran Premio motociclistico del Brasile", "text": "Il Gran Premio motociclistico del Brasile \u00e8 stato un appuntamento del motomondiale. \nSi \u00e8 svolto dal 1987 al 1989 e nel 1992; ritorna nel motomondiale del 1995 con la denominazione di \"Gran Premio di Rio\", correndosi fino al 1997 e dal 1999 fino al 2004. Nelle prime tre edizioni si \u00e8 svolto a Goi\u00e2nia, nella quarta sul circuito di Interlagos e nelle altre sul circuito di Jacarepagu\u00e1.\nStoria.\nAl di l\u00e0 delle gare valide per i campionati mondiali, gi\u00e0 precedentemente si era svolta una competizione conosciuta come GP del Brasile; organizzata in occasione del 400\u00ba anniversario della scoperta del Brasile, nel 1954, vennero invitati i pi\u00f9 importanti piloti, anche europei, allettandoli con promesse di consistenti premi. Al momento della competizione si scopr\u00ec per\u00f2 che le promesse non erano state mantenute, cosa che, oltre che causare la mancata effettuazione di una delle gare in programma, caus\u00f2 anche ripercussioni sulla Federazione Motociclistica Brasiliana che venne bandita dal consesso internazionale per vari anni.\nLa prima edizione titolata della corsa ebbe quindi luogo solo nel 1987 in un circuito situato nelle vicinanze di Goi\u00e2nia, citt\u00e0 interna del Brasile. Dopo le prime tre edizioni ed un'interruzione di due anni, la prova venne spostata sul mare, dapprima nelle vicinanze di San Paolo sul Circuito di Interlagos ed in seguito in quelle di Rio de Janeiro sul Circuito di Jacarepagu\u00e0."}
{"id": "2098462", "revid": "1573940", "url": "https://it.wikipedia.org/wiki?curid=2098462", "title": "Ourebia ourebi", "text": "L'oribi (Ourebia ourebi ), noto anche come \"Oorbietjie\" in afrikaans, \u00e8 una piccola e graziosa antilope dalle zampe sottili e dal collo lungo diffusa in quasi tutte le praterie dell'Africa sub-sahariana. \u00c8 l'unica specie del genere Ourebia .\nTassonomia.\nAttualmente, gli studiosi riconoscono otto sottospecie di oribi:\nDescrizione.\nL'oribi, la pi\u00f9 piccola specie tra le antilopi che si nutrono esclusivamente pascolando, \u00e8 un ungulato di medie dimensioni con zampe sottili, collo lungo e piccole corna appuntite. Misura 92\u2013140\u00a0cm di lunghezza, 50\u201370\u00a0cm di altezza al garrese e pesa 14\u201321\u00a0kg. Il suo manto sericeo \u00e8 di colore variabile dal giallo al marrone-rossastro sul dorso, ma \u00e8 sempre bianco sul ventre. Su ogni ginocchio \u00e8 presente un lungo ciuffo di peli; la coda, piuttosto breve, \u00e8 nera sopra e bianca sotto. Al di sopra degli occhi vi \u00e8 una linea di peli bianchi, spesso impiegata dagli osservatori per distinguere l'oribi da altre specie di ungulati. Sotto ogni orecchio vi \u00e8 una chiazza priva di pelo di colore scuro, mentre sui lati della faccia vi sono delle pieghe verticali che ospitano le ghiandole preorbitali. Queste ghiandole producono una secrezione odorosa utilizzata per marcare il territorio.\nDistribuzione e habitat.\nL'oribi \u00e8 diffuso nelle savane di quasi tutti i Paesi dell'Africa subsahariana. Il suo areale si estende dal Senegal a ovest fino all'Etiopia centrale e alla Somalia meridionale a est, spingendosi a sud fino al Kenya orientale, al nord del Botswana, all'Uganda e all'Angola; popolazioni sparse e discontinue si incontrano anche in Mozambico, Zimbabwe e nelle regioni centrali e orientali del Sudafrica.\nVive nelle praterie aperte, prediligendo habitat con zone di erba bassa in cui pascolare inframmezzate da aree di erba alta in cui nascondersi.\nBiologia.\nGli oribi vivono generalmente in coppie o in gruppi composti al massimo da sette esemplari. Di solito in ogni gruppo \u00e8 presente un unico maschio adulto e fino a un massimo di tre femmine adulte. Questi gruppi sono territoriali e ciascun membro marca i confini del proprio territorio con urina, feci e le secrezioni prodotte dalle ghiandole preorbitali poste sulla faccia. Attivo di giorno, l'oribi si nutre pascolando l'erba fresca durante la stagione umida, e brucando dagli arbusti nei periodi di siccit\u00e0. Per incrementare la dieta, ogni pochi giorni visita depositi salini naturali.\nSebbene gli oribi possano riprodursi in ogni periodo dell'anno, la maggior parte delle nascite avviene durante la stagione delle piogge, quando la savana \u00e8 pi\u00f9 ricca di nutrimento e di copertura vegetale. Dopo una gestazione di 200-210 giorni, la femmina d\u00e0 alla luce un unico piccolo. I maschi raggiungono la maturit\u00e0 sessuale a 14 mesi, mentre le femmine possono rimanere gravide gi\u00e0 a partire dai 10 mesi.\nSe minacciato da un predatore, l'oribi rimane nascosto tra l'erba alta fino a quando il predatore non si avvicina a pochi metri. Allora spicca un balzo attraverso l'erba e fugge via continuando a saltare, mettendo in mostra il bianco della coda per avvisare del pericolo i conspecifici. Inoltre l'oribi, quando \u00e8 allarmato, emette un fischio penetrante, e alcuni esemplari sotto minaccia sono stati visti saltare verticalmente con tutte e quattro le zampe distese e il dorso inarcato (comportamento noto come \"stotting\").\nConservazione.\nL'oribi viene cacciato intensamente per la sua carne e gli habitat in cui vive sono minacciati dall'avanzata degli insediamenti umani; per questi motivi, le popolazioni e l'areale di questa specie sono enormemente diminuiti."}
{"id": "2098463", "revid": "2519", "url": "https://it.wikipedia.org/wiki?curid=2098463", "title": "Legazpi (Albay)", "text": "Legazpi \u00e8 una citt\u00e0 componente delle Filippine, capoluogo della Provincia di Albay, nella Regione del Bicol.\nLegazpi \u00e8 formata da 70 baranggay:"}
{"id": "2098464", "revid": "599013", "url": "https://it.wikipedia.org/wiki?curid=2098464", "title": "Legazpi", "text": ""}
{"id": "2098468", "revid": "767487", "url": "https://it.wikipedia.org/wiki?curid=2098468", "title": "Circolare notturna", "text": "Circolare notturna \u00e8 un film del 2007 diretto da Paolo Carboni.\nHa vinto il premio \"Kodak\" miglior film e il premio delle meraviglie \"Veronica Locatelli\" al Festival internazionale del cortometraggio di Siena.\nTrama.\nUn documentario che incrocia a montaggio alternate le storie di cinque differenti persone. Nella Cagliari notturna, il tassista abusivo Mario, il pensionato ora pescatore Efisio, il rottamatore Cenzino, il PR Marcello e il manovale Vittorio raccontano la loro vita e anche i loro sogni. Mario \u00e8 privo di licenza: deve arrangiarsi come pu\u00f2 per trovare clienti che pesca soprattutto fra le prostitute e gli irregolari che preferiscono un abusivo come lui a un tassista in regola. Il suo sogno sarebbe quello di arrivare a normalizzare la propria situazione. Efisio, invece, gira anche lui nella notte per scovare tra i cassonetti gli oggetti buttati via che, ripuliti, lui rivende, magari agli stessi che li hanno gettati, come \"modernariato\". Marcello vive di notte per organizzare le serate in discoteca: una agendina fittissima di nomi, tante telefonate, tanti rapporti che finiscono quando finisce la notte e una concorrenza spietata. Efisio, pescatore di frodo per necessit\u00e0, racconta come abbia dovuto per vivere lavorare per trent'anni in Rumianca, l'industria chimica che ha inquinato gli stagni intorno a Cagliari dove viveva e prosperava il pesce. Vittorio, il manovale, ha un sogno: quello di poter vivere con la propria musica e fare il bluesman a tempo pieno."}
{"id": "2098469", "revid": "1543377", "url": "https://it.wikipedia.org/wiki?curid=2098469", "title": "William Inge", "text": "Biografia.\nDopo aver lavorato come insegnante, si avvicin\u00f2 alla letteratura esordendo con una commedia intitolata \"Come back, little Sheba\" (\"Ritorna piccola Sheba\", 1950) incentrata sulle delusioni e sui rimpianti.\nVinse nel 1953 il Premio Pulitzer per la sua opera teatrale \"Picnic\", basata sul tema dell'eroe vagabondo e nel 1962 l'Oscar alla migliore sceneggiatura originale per il film \"Splendore nell'erba\".\nDa ricordare anche \"Bus Stop\" (\"Fermata d'autobus\", 1955) per l'approfondimento psicologico dei personaggi e \"The Dark at the Top of the Stairs\" (\"Il buio in cima alle scale\", 1957) per la critica morale e sociale.\n\u00abAutore di tre commedie di grande successo - \"Picnic\", \"Ritorna, piccola Sheba\" e \"Il buio in cima alle scale\" - bruci\u00f2, in brevissimo tempo, le sue riserve creative avviandosi repentinamente al declino, cos\u00ec come all'improvviso era balzato sull'altare della notoriet\u00e0\u00bb."}
{"id": "2098471", "revid": "767487", "url": "https://it.wikipedia.org/wiki?curid=2098471", "title": "A Compilation of Warped Music II", "text": "A Compilation of Warped Music II \u00e8 la seconda compilation del Warped Tour, edita nel 1999.\nContiene 23 tracce di gruppi che almeno una volta hanno partecipato al tour. Sono presenti anche alcune tracce inedite di MxPx, Less Than Jake, Fenix TX, The Aquabats e blink-182."}
{"id": "2098474", "revid": "1568601", "url": "https://it.wikipedia.org/wiki?curid=2098474", "title": "New England Seamounts", "text": "La New England Seamounts chain \u00e8 una catena di vulcani sottomarini che si snoda dalle coste del New England verso il centro dell'Atlantico nordoccidentale, in direzione nord-ovest sud-est. Il punto caldo del New England che ha originato questi vulcani, tra i 110 e gli 85 milioni di anni fa, si \u00e8 trovato sotto al nuovo fondale marino che lentamente si andava formando dalla dorsale medio atlantica. La catena \u00e8 composta da oltre venti vulcani sottomarini, alcuni di essi risalgono dal fondale marino per pi\u00f9 di 4000 metri; con i suoi oltre 1000\u00a0km di lunghezza, \u00e8 la catena vulcanica sottomarina pi\u00f9 lunga dell'Atlantico del nord.\nPrincipali vulcani.\nI principali vulcani, dal pi\u00f9 antico posto davanti alle coste del New England, al pi\u00f9 giovane, posto circa mille chilometri a sud est, nella piana abissale di Sohm, sono: \nEssi mostrano tutti una forma a tronco di cono, con un importante altopiano da intendersi come un relativamente basso fondale, di dimensioni importanti. Si pensa che alle origini i vulcani siano emersi in superficie, quando il fondale marino era giovane; con il passare del tempo, il raffreddamento della crosta ha provocato l'abbassamento del fondale e l'inabissamento dei coni vulcanici. Il cono tronco indica che l'erosione provocata dagli agenti atmosferici al fuori dall'acqua ha livellato la parte sommitale, mentre le parti che si trovavano sott'acqua restavano inalterate."}
{"id": "2098476", "revid": "2730", "url": "https://it.wikipedia.org/wiki?curid=2098476", "title": "Val\u00e9ry Giscard D'Estaing", "text": ""}
{"id": "2098478", "revid": "767487", "url": "https://it.wikipedia.org/wiki?curid=2098478", "title": "Sebasti\u00e1n Dubarbier", "text": "Caratteristiche tecniche.\nDubarbier \u00e8 un centrocampista molto rapido, in grado di correre i cento metri in undici secondi. \u00c8 stato considerato il calciatore pi\u00f9 veloce del campionato argentino. \u00c8 mancino, ma pu\u00f2 giocare anche sulla fascia destra,\u00e8 dotato anche di un'ottima resistenza.\nCarriera.\nHa iniziato la carriera nelle giovanili del Gimnasia La Plata, club della sua citt\u00e0, con cui ha poi debuttato in prima squadra nel campionato 2006-2007. Si \u00e8 poi trasferito in seconda divisione, all'Olimpo.\nDurante il mercato estivo del 2008, \u00e8 stato acquistato dal Cluj, con cui \u00e8 stato protagonista nella sfida di Champions League 2008-2009 contro la Roma, vinta dai rumeni allo stadio Olimpico per due a uno. Al calciatore argentino, si sono interessate , e Atl\u00e9tico Madrid. Alla fine approd\u00f2 nella Ligue 1 fra le file del Lorient,un anno dopo fu girato in prestito nella Primera Divisi\u00f3n tra le file del Tenerife.Dopo l'annata negativa nel giorno del 31 gennaio 2012 il club francese lo manda nuovamente in prestito nella serie cadetta spagnola tra le file del C\u00f3rdoba.\nIl 28 giugno 2013 viene acquistato dall'Almer\u00eda."}
{"id": "2098479", "revid": "101175", "url": "https://it.wikipedia.org/wiki?curid=2098479", "title": "Gran Premio motociclistico del Pacifico", "text": "Il Gran Premio motociclistico del Pacifico \u00e8 stato un appuntamento del motomondiale che si \u00e8 svolto dal 2000 fino al 2003, sempre sul circuito di Motegi."}
{"id": "2098486", "revid": "438678", "url": "https://it.wikipedia.org/wiki?curid=2098486", "title": "Two Minutes to Midnight", "text": ""}
{"id": "2098487", "revid": "1543377", "url": "https://it.wikipedia.org/wiki?curid=2098487", "title": "Triangolo delle Bermude", "text": "Il triangolo delle Bermude \u00e8 una zona dell'Oceano Atlantico settentrionale che ha la forma immaginaria di un triangolo, i cui vertici sono:\nIn relazione a questa vasta zona di mare, di circa , a partire dagli anni cinquanta la cultura di massa ha fatto s\u00ec che nascesse la convinzione che si fossero verificati dal 1800 in poi numerosi episodi misteriosi di sparizioni di navi e aeroplani, motivo per cui alcuni autori hanno soprannominato la zona \"Triangolo maledetto\" o \"Triangolo del Diavolo\".\nIl triangolo ha vissuto particolare popolarit\u00e0 nei media soprattutto a partire dal libro best seller \"Bermuda, il triangolo maledetto\" (\"The Bermuda Triangle\") del 1974 di Charles Berlitz, secondo il quale nella zona avverrebbero misteriosi fenomeni che sono stati accostati al paranormale e agli UFO.\nNonostante la reputazione \"maledetta\", derivante soprattutto da opere di divulgazione misteriologica come quelle di Berlitz, secondo la maggioranza degli studiosi il numero di incidenti nel Triangolo non \u00e8 affatto superiore a quello di una qualsiasi altra regione ad alta densit\u00e0 di traffico aeronavale: come confermato dalla Guardia costiera degli Stati Uniti, l'incidentalit\u00e0 \u00e8 nella norma per la quantit\u00e0 di traffico e gli incidenti avvenuti sono derivati da normali cause fisiche e meccaniche.\nUna minoranza di studiosi invece ritiene che la percentuale degli incidenti sia significativamente pi\u00f9 alta della media proponendo varie spiegazioni naturali. Ad esempio, secondo i ricercatori dell'Universit\u00e0 di Southampton la causa delle ripetute sparizioni sarebbe imputabile ad onde anomale dell'altezza di 30 metri (100 piedi), che vengono create dalla convergenza di tre correnti e dalla Florida. \nStoria del \"mito\" delle sparizioni.\nLe prime notizie di sparizioni inusuali nel triangolo delle Bermude risalgono al 1950 ad opera di Edward Van Winkle Jones in un articolo del 30 settembre per Associated Press. Due anni dopo il magazine \"Fate\" pubblic\u00f2 \"Sea Mystery At Our Back Door\", breve articolo di George X. Sand che riportava la presunta sparizione di molti aerei e navi inclusa la sparizione del \"Volo 19\" e di un gruppo di cinque navi della United States Navy. Questo articolo segna l'inizio del mito del triangolo delle Bermude per come \u00e8 conosciuto oggi. \nTale articolo inoltre fu il primo a formulare una ipotesi soprannaturale per le presunte sparizioni. Un ulteriore articolo fu pubblicato nel 1964 da Vincent Gaddis che l'anno seguente pubblic\u00f2 anche un libro intitolato \"Invisible Horizons\" dove approfondiva i temi trattati nell'articolo.\nNegli anni seguenti furono pubblicate altre opere sul presunto mistero: John Wallace Spencer (\"Limbo of the Lost\", 1969, rist. 1973); Charles Berlitz (\"Bermuda, il Triangolo maledetto\", 1974); Richard Winer (\"The Devil's Triangle\", 1974), e molte altre, tutte per lo pi\u00f9 facenti leva su presunti fenomeni soprannaturali. Il libro rimasto pi\u00f9 famoso \u00e8 quello di Berlitz.\nLe ricerche di Kusche.\nLawrence David Kusche, autore del libro \"The Bermuda Triangle Mystery: Solved\" del 1975, mise in luce gravi imprecisioni e alterazioni nell'opera di Berlitz: spesso il resoconto non coincideva con i racconti di testimoni o di persone coinvolte negli incidenti e sopravvissuti. In molti casi informazioni importanti erano omesse, come ad esempio nella scomparsa di Donald Crowhurst, riportata come mistero nonostante gi\u00e0 allora fosse chiaro che Crowhurst aveva inventato i racconti delle sue imprese. Oppure come nel caso del cargo tedesco Freia che lo scrittore Charles Berlitz nei suoi libri colloca come disperso nei pressi del porto cubano di Mansanillo nell'Atlantico, quando in realt\u00e0 era andato perso nei pressi del porto messicano dallo stesso nome ma nel Pacifico. Kusche dimostr\u00f2 inoltre, tramite documentazione, come numerosi incidenti indicati come \"vittime del triangolo\" si fossero in realt\u00e0 verificati a moltissima distanza e fossero stati inclusi in malafede.\nLa ricerca di Kusche port\u00f2 ad alcune conclusioni:\nNonostante la fama dell'area, le statistiche dei Lloyd's di Londra affermano con certezza che il \"triangolo\" non \u00e8 n\u00e9 pi\u00f9 n\u00e9 meno pericolosa di ogni altra zona dell'oceano, valutando il numero di incidenti e perdite per la quantit\u00e0 di traffico sostenuto: l'area \u00e8 una delle vie commerciali pi\u00f9 affollate al mondo e le percentuali di sparizione sono insignificanti se esaminate nel complesso.\nI dati disponibili presso la Guardia Costiera degli Stati Uniti confermano tali conclusioni: il numero di sparizioni e incidenti \u00e8 insignificante se paragonato al traffico nell'area. La grande maggioranza delle scomparse \u00e8 ricollegabile ad avverse condizioni meteomarine spesso unite a debolezza strutturale o vetust\u00e0 delle navi coinvolte, nonch\u00e9 a ritardi nei soccorsi: gran parte delle sparizioni si sono verificate in epoche (XIX secolo e primi decenni del XX) in cui i sistemi di ricerca e salvataggio erano molto arretrati o pressoch\u00e9 inesistenti\nLe speculazioni pseudoscientifiche.\nDando per certe le sparizioni narrate nei libri e nei giornali, vari autori legati all'ufologia hanno avanzato l'ipotesi che le sparizioni misteriose di aerei e navi nel Triangolo delle Bermude siano da imputare agli extraterrestri. Secondo gli ufologi, gli alieni considerano come loro territorio di volo l'area del triangolo delle Bermude, essendo area da loro frequentata da secoli (\u00e8 ci\u00f2 che disse George Adamski, il pi\u00f9 famoso dei contattisti) e non tollerano la presenza di nessuno.\nNegli anni sono state formulate altre teorie pseudoscientifiche sulle sparizioni. Vari autori collegano tali fenomeni ad inusuali anomalie magnetiche, oppure alla presenza di strati di metano che avrebbero imprigionato aerei e navi.\nLista delle presunte scomparse.\nQuesta lista individua le principali presunte scomparse di aerei e navi avvenute nell'area del triangolo delle Bermude o nelle sue vicinanze, secondo Charles Berlitz e altri autori.\nFilmografia.\nSulla scia della popolarit\u00e0 del libro di Berlitz del 1974, il \"Triangolo maledetto\" ispir\u00f2 nella seconda met\u00e0 degli anni settanta alcuni film commerciali che mescolano extraterrestri, civilt\u00e0 scomparse, viaggi nel tempo, horror e avventura, che riscossero un certo successo.\nNon sfuggono espliciti riferimenti al fenomeno nel film \"Incontri ravvicinati del terzo tipo\" (Steven Spielberg, 1977), che sposa la tesi del rapimento alieno. Nelle scene iniziali del film si verificano alcune \"restituzioni\" di veicoli celebri per essere scomparsi nell'area: i 5 Grumman TBF Avenger costituenti la Squadriglia 19 vengono ritrovati in pieno deserto del Messico, intatti a quasi 40 anni dalla scomparsa, mentre la nave mercantile SS Cotopaxi viene rinvenuta poco tempo dopo arenata nel Deserto del Gobi. Nelle sequenze finali, dopo l'atterraggio della nave aliena, e prima dell'uscita degli stessi supposti alieni, dall'astronave scende una lunga fila di terrestri che vengono di volta in volta esplicitamente riconosciuti come appartenenti agli equipaggi dispersi nel Triangolo (una scena, addirittura, mostra un ufficiale intento a marcare con nastro adesivo una checklist fotografica, mentre un collega provvede all'identificazione snocciolando qualifiche e nominando alcuni dei veicoli pi\u00f9 famosi inclusi nella lista delle sparizioni).\nIl Triangolo \u00e8 citato inoltre nel film sovietico di Andrej Arsen'evi\u010d Tarkovskij \"Stalker\" (1979), facendo breccia in piena Guerra fredda nella fantasia popolare dei paesi d'Oltrecortina; il film fantastico tratta di una zona rurale interdetta, teatro di letali fenomeni soprannaturali.\nIl Triangolo entra nella cultura popolare italiana nel 1976, citato nello sceneggiato RAI \"Extra\", interpretato dall'attore Giampiero Albertini, nel ruolo di un americano del Mississippi, reduce presunto di un incontro ravvicinato con visitatori alieni. Il fenomeno conosce il picco di popolarit\u00e0 intorno l'anno 1978. In un numero di \"Topolino\" \u00e8 scena di un'avventura di Paperon de' Paperoni e successivamente di una dello stesso Topolino.\nIn un episodio della serie animata \"DuckTales - Avventure di paperi\", Paperon De' Paperoni e Qui, Quo, Qua si recano nel triangolo delle Bermude per indagare sulla sparizione di alcune navi, scoprendo che una comunit\u00e0 di naufraghi si \u00e8 stabilita su un'isola di alghe (nelle quali le navi si incagliano non potendo, di conseguenza, fare ritorno alla civilt\u00e0) ingegnandosi per sopravvivere in tale ambiente ostile. La zona \u00e8 anche infestata da un mostro marino simile ad un incrocio tra un gigantesco pesce e una piovra, che prende di mira Paperone in pi\u00f9 occasioni.\nNel film \"Selvaggi\" il protagonista Ezio Greggio e i suoi compagni di viaggio, dopo essersi salvati da un primo incidente aereo, si ritrovano su un gommone all'interno del Triangolo dopo un ulteriore incidente aereo, cercando aiuti per potersi salvare.\nViene nominato anche nell'ultimo episodio della prima stagione del telefilm \"Fringe\" da Nina Sharp che lo indica come una delle prime zone sulla Terra dove alcune caratteristiche fisiche della materia iniziarono ad indebolirsi, permettendo il passaggio tra la realt\u00e0 terrestre e un mondo alternativo al nostro.\nNel manga e anime \"Capitan Harlock\" si racconta di un episodio in cui la nave del Capitano, l'Arcadia, discende nel Triangolo delle Bermude a seguito di strani fenomeni nei computer della nave. Qui i pirati spaziali troveranno un'antica piramide sottomarina al cui interno in una bara di vetro giace il cadavere di una bellissima extraterrestre del popolo di Mazone. E Harlock, affascinato da questo luogo, si rifiuter\u00e0 di profanarlo e di studiare l'aliena. \nNella serie di manga e anime \"I Cavalieri dello zodiaco\", Kanon (generale al servizio di Julian Kedives) utilizza una tecnica particolare chiamata Triangolo d'Oro che spinge l'avversario in un'altra dimensione; tra le colonne dei sette oceani protette dai sette generali, Kanon sorveglia quella dell'Oceano Atlantico settentrionale, dove si trovano le Bermude.\nNel manga e anime \"One Piece\", un tratto di mare \u00e8 chiamato Triangolo Florian. Eiichir\u014d Oda, disegnatore e creatore del manga, ha confermato di aver preso ispirazione per il nome dal Triangolo delle Bermude.\nIl mito del Triangolo costituisce il tema principale delle seguenti opere cinematografiche:"}
{"id": "2098492", "revid": "1363832", "url": "https://it.wikipedia.org/wiki?curid=2098492", "title": "Kazimierz Brodzi\u0144ski", "text": "Biografia.\nNato a Kr\u00f3l\u00f3wka, vicino Bochnia, da una famiglia nobile, studi\u00f2 a Tarn\u00f3w, dove si appassion\u00f2 di Letteratura, e si arruol\u00f2 nell'esercito del Ducato di Varsavia. Combattendo la Battaglia di Lipsia, fu fatto prigioniero dai Prussiani. Ritornato in Polonia nel 1814, si trasfer\u00ec stabilmente a Varsavia, dove lavor\u00f2 come impiegato presso l'amministrazione comunale, incarico che lasci\u00f2 nel 1818 per iniziare una carriera come insegnante di Letteratura. In questi anni collabor\u00f2 anche con alcuni giornali scrivendo racconti e novelle soprattutto per il \"Pami\u0119tnik Warszawski\". Nel 1823 divenne membro della \"Societ\u00e0 degli Amici delle Scienze\" e successivamente docente di Filosofia presso l'Universit\u00e0 di Varsavia. Tenne conferenze in diverse nazioni europee: in Boemia, in alcuni Stati della Penisola italiana, in Svizzera e soprattutto in Germania e in Francia. Si dedic\u00f2 anche allo studio della cultura dei Cechi dopo aver conosciuto studiosi quali Josef Jungmann, V\u00e1clav Hanka e J\u00e1n Koll\u00e1r. Prese parte alla Rivolta di Novembre collaborando con quotidiani rivoluzionari come il \"Kurier Polski\" e la \"Nowa Polska\". Mor\u00ec a Dresda nel 1835.\nLa sua attivit\u00e0 poetica risale all'et\u00e0 giovanile, anche se la pubblicazione delle sue prime opere fu tardiva e solo nel 1809 stamp\u00f2 una raccolta di odi in onore a Napoleone. Negli anni successivi, il giornale \"La Rivista Varsaviana\" ospit\u00f2 i suoi lavori, una serie di brevi liriche pastorali a carattere popolare, nelle quali viene evidenziato il suo amore per la natura.\nCome critico letterario, Brodzi\u0144ski pubblic\u00f2 \"Classicismo e Romanticismo\" e \"Dello spirito della poesia polacca\", che ebbero il merito di diffondere il verbo romantico associato alla creazione di una identit\u00e0 lirica polacca."}
{"id": "2098497", "revid": "154893", "url": "https://it.wikipedia.org/wiki?curid=2098497", "title": "Olio di soia", "text": ""}
{"id": "2098501", "revid": "729019", "url": "https://it.wikipedia.org/wiki?curid=2098501", "title": "Mujahidin del Deccan", "text": "I Mujahidin del Deccan (Hindi: \u0926\u0915\u094d\u0916\u093f\u0928 \u092e\u0941\u091c\u093e\u0939\u093f\u0926\u0940\u0928, Dakhni/Urdu: \u062f\u06a9\u0646 \u0645\u062c\u0627\u06c1\u062f\u06cc\u0646), (anche detti Mujahidin Hyderabad Deccan) sono un gruppo terrorista islamico che, secondo un'e-mail inviata alle agenzie stampa, ha rivendicato la responsabilit\u00e0 per gli attentati del 26 novembre 2008 a Mumbai.\nLe fonti di intelligence sono in conflitto sull'esistenza dei Mujahidin del Deccan: essi erano sconosciuti prima degli attentati di Mumbai nel novembre 2008."}
{"id": "2098503", "revid": "339392", "url": "https://it.wikipedia.org/wiki?curid=2098503", "title": "Deccan Mujahideen", "text": ""}
{"id": "2098505", "revid": "729019", "url": "https://it.wikipedia.org/wiki?curid=2098505", "title": "Camillo Francesco Maria Pamphili", "text": "Biografia.\nCamillo Francesco Maria Pamphili, o Pamphilj, nacque a Napoli il 21 febbraio 1622, figlio di Pamphilio Pamphili e di Olimpia Maidalchini. Suo zio paterno era papa Innocenzo X (1644-1655). Lui sar\u00e0 il padre di Benedetto futuro cardinale.\nStudi\u00f2 materie umanistiche come poesia, filosofia, matematica e anche architettura. Non appena eletto al soglio di Pietro, suo zio papa Innocenzo X lo nomin\u00f2 generale delle armate pontificie e successivamente lo nomin\u00f2 cardinale nel concistoro del 14 novembre 1644 col titolo diaconale di Santa Maria in Domnica con una dispensa particolare per non aver ricevuto gli ordini sacri. Per poter ad ogni modo avere voce in capitolo nei conclavi, venne obbligato a ricevere gli ordini sacri che vennero concessi dal papa \"motu proprio\" il 13 gennaio 1645. Dal 10 ottobre 1645 divenne prefetto del Tribunale della Signatura Apostolica di Grazia e Giustizia.\nContro il volere di sua madre smise la porpora il 21 gennaio 1647 per sposare il 10 febbraio dello stesso anno Olimpia Aldobrandini, principessa di Rossano, vedova del principe Paolo Borghese (1624-1646). In quello stesso anno ottenne il titolo di principe sul feudo di San Martino al Cimino.\nNel 1651 acquist\u00f2 dal cardinale Francesco Barberini le terre di Valmontone, Lugnano e Montelanico: in particolare a Valmontone mise in atto un processo di rinnovamento del paese, compresa la costruzione di un nuovo palazzo.\nMor\u00ec a Roma il 26 luglio 1666 nel suo palazzo di via Lata.\nMatrimonio e figli.\nCamillo Francesco Maria e Olimpia Aldobrandini ebbero cinque figli:"}
{"id": "2098506", "revid": "154893", "url": "https://it.wikipedia.org/wiki?curid=2098506", "title": "Olio di arachidi", "text": ""}
{"id": "2098514", "revid": "697352", "url": "https://it.wikipedia.org/wiki?curid=2098514", "title": "I Quindici", "text": "I Quindici era un'enciclopedia per ragazzi molto diffusa in Italia negli anni sessanta e settanta. Costituiva la versione italiana dell'enciclopedia statunitense \"Childcraft\" le cui prime edizioni risalivano agli anni trenta.\nOrigini, storia, struttura.\nDerivata dall'omologa enciclopedia statunitense \"Childcraft, the How and Why Library\", fu edita in Italia dalla Field Educational Italia dal 1964 alla fine degli anni settanta.\nL'opera era composta da quindici volumi (da cui il nome) e venduta porta a porta con pagamento rateale. I primi quattordici volumi (i primi tredici nella prima edizione del 1964) si rivolgevano ai ragazzi di massimo 10 anni e ognuno dei volumi era tematico, mentre il quindicesimo volume (il quattordicesimo nella prima edizione), intitolato \"Voi e il vostro bambino\", si rivolgeva ai genitori e conteneva quasi 600 voci su come avrebbero dovuto conoscere, allevare, educare e curare i propri figli. Il quindicesimo volume della prima edizione del 1964 aveva un numero ridotto di pagine e si intitolava \"Guida e indici\".\nIl direttore dell'opera era Armando Guidetti S.I. mentre Filippo Maggi cur\u00f2 la parte grafica. Altri collaboratori italiani sono stati Aldo Agazzi, Vittoria Belluschi, Dino S. Beretta, Andrea Cavalli Dell'Ara, Jolanda Colombini Monti, Roberto Costa, Giancarlo Masini, Deda Pini, Luigi Santucci, Francesco Valori, Domenico Volpi, Severino Baraldi."}
{"id": "2098516", "revid": "287204", "url": "https://it.wikipedia.org/wiki?curid=2098516", "title": "Tomasz Zan", "text": ""}
{"id": "2098519", "revid": "767487", "url": "https://it.wikipedia.org/wiki?curid=2098519", "title": "Dis (album)", "text": "Dis \u00e8 un album di Jan Garbarek, pubblicato nel 1976."}
{"id": "2098521", "revid": "767487", "url": "https://it.wikipedia.org/wiki?curid=2098521", "title": "Michele Biancale", "text": "Biografia.\nLaureatosi giovanissimo nel 1900 in Lettere con una tesi su \"La Tragedia Italiana del '500\" , si specializz\u00f2 in Storia dell\u2019Arte a Londra e Parigi. Tornato in Italia inizi\u00f2 la sua attivit\u00e0 giornalistica di critico militante, redattore per la critica d'arte figurativa de \"Il Tempo, Il Giornale di Roma, Il Popolo di Roma, Il Messaggero, Il Momento e Momento Sera\" di cui fu critico d'arte. Collabora inoltre alle pi\u00f9 prestigiose riviste italiane: \"Civilt\u00e0, La Fiera Letteraria, Le Fonti, L'Illustrazione italiana, Le Lettere, Nuova Antologia, Rassegna dell\u2019Illustrazione artistica, La Tribuna illustrata, Vita artistica\".\nSeguendo uno schema tipico della figura del critico durante il XX secolo, lega il suo nome all'attivit\u00e0 pubblicistica svolta a partire dalle colonne del quotidiano del quale, di volta in volta, cura la rubrica d'arte. Si impegna nel contempo in un'incessante attivit\u00e0 di organizzatore culturale, firmando numerosi cataloghi di mostre d'arte contemporanea presso gallerie pubbliche e private.\nNegli stessi anni si dedic\u00f2 all'insegnamento di storia e filosofia nei licei, in particolare presso il \"Regio Liceo Ennio Quirino Visconti\" di Roma.\nOttiene la cattedra di \"Storia dell'Arte Contemporanea\" presso l'Universit\u00e0 di Roma che seguir\u00e0 con estrema dedizione, pur senza trascurare la sua fervente attivit\u00e0 pubblicistica in qualit\u00e0 di giornalista professionista.\nDopo alcuni saggi giovanili dedicati al \"Seicento\" \u2013 tema a lungo studiato dall'Autore che, in una \"confidenza\" pubblicata nel 1919 su \u201cL'Italia che scrive\u201d, ricordava: \u00ab[\u2026] ho pronta una larga monografia sui pittori napoletani Cesare e Francesco Fracanzano\u00bb \u2013 gli interventi su \"Evaristo Baschenis\" (\u201cL'Arte\u201d 1912 e 1913) e \"Giovanni Battista Moroni e i pittori bresciani\" (\u201cL'Arte\u201d 1914), \nle sue ricerche si orientarono sull\u2019\"Ottocento napoletano e sul Novecento\".\nNella stessa \"\"confidenza\", infatti, Biancale affermava: \"\u00abIntanto i problemi d'arte moderna non m'interessano meno degli altri [\u2026]. L'arte non \u00e8 n\u00e9 antica, n\u00e9 moderna: \u00e8 arte.\u00bb\"\nIn occasione della \"Mostra della pittura napoletana dei secoli XVII, XVIII e XIX\"\", tenutasi a Napoli nel 1938, Biancale si occup\u00f2 della curatela della sezione dedicata alla pittura dell'Ottocento.\nNon tralascia, inoltre, di cimentarsi con lavori di grande respiro di sistemazione storiografica; da questo punto di vista rimane essenziale la sua monografia sull'arte italiana dei secoli XIX e XX: \"Arte Italiana Ottocento-Novecento\".\nI suoi frequenti viaggi e i lunghi soggiorni in Francia, dapprima come studente e poi come studioso e critico, gli consentirono di conoscere e frequentare grandi pittori dell'epoca tra i quali Henri Matisse e Pierre Bonnard.\nLa sua attivit\u00e0 di critico d'arte lo ha portato, tra l'altro, ad espertizzare numerose collezioni e raccolte d'arte dell'800.\nAl critico, si devono importanti monografie su Michele Cammarano, Gioacchino Toma, Enrico Reycend, Antonio Mancini, Plinio Nomellini, Alessio Issupoff, Giovanni Prini e Bernardo Celentano (scritto questo, avvalendosi di preziosi materiali documentari, quali le lettere pubblicate dal fratello dell'artista Luigi)."}
{"id": "2098523", "revid": "225373", "url": "https://it.wikipedia.org/wiki?curid=2098523", "title": "Stenella dal lungo rostro", "text": ""}
{"id": "2098528", "revid": "300067", "url": "https://it.wikipedia.org/wiki?curid=2098528", "title": "Derrick Alston", "text": ""}
{"id": "2098530", "revid": "287204", "url": "https://it.wikipedia.org/wiki?curid=2098530", "title": "Cr\u00eat de la Neige", "text": "La Cr\u00eat de la Neige \u00e8 una montagna della Francia situata nel dipartimento dell'Ain. Con i suoi 1720 metri s.l.m. \u00e8 la cima pi\u00f9 alta del Massiccio del Giura. Dalla vetta si pu\u00f2 godere di un ampio panorama delle Alpi (il Monte Bianco \u00e8 riconoscibilissimo), perfetta la visibilit\u00e0 anche sul Lago Lemano."}
{"id": "2098531", "revid": "599013", "url": "https://it.wikipedia.org/wiki?curid=2098531", "title": "George Johnson", "text": ""}
{"id": "2098542", "revid": "767487", "url": "https://it.wikipedia.org/wiki?curid=2098542", "title": "Partito Democratico Popolare (Nigeria)", "text": "Il Partito Democratico Popolare (\"People's Democratic Party\") \u00e8 un partito politico di centro-destra della Nigeria. Ha vinto le elezioni presidenziali del 1999, 2003, 2007 e 2011, ed \u00e8 il partito dominante nella quarta Repubblica.\nIl partito ha una posizione neoliberista sulle politiche economiche e mantiene una posizione prudente se non ostile su alcuni temi inerenti ai diritti civili, come ad esempio le relazioni tra persone dello stesso sesso."}
{"id": "2098543", "revid": "1073227", "url": "https://it.wikipedia.org/wiki?curid=2098543", "title": "Time Pieces Vol.II Live in the Seventies", "text": "Time Pieces Vol. II Live In The Seventies \u00e8 una raccolta di successi \"Live\" di Eric Clapton, pubblicata nel 1983 e presenta una selezione di brani registrati durante i concerti degli anni settanta."}
{"id": "2098551", "revid": "767487", "url": "https://it.wikipedia.org/wiki?curid=2098551", "title": "George Johnson (cestista 1948)", "text": ""}
{"id": "2098560", "revid": "287204", "url": "https://it.wikipedia.org/wiki?curid=2098560", "title": "Italia alle Olimpiadi degli scacchi", "text": "L'Italia ha partecipato a tutte le Olimpiadi degli scacchi disputate dal 1927 con l'eccezione di 5 edizioni nel torneo \"open\" (Amburgo 1930, Buenos Aires 1939, Mosca 1956, Varna 1962 e Tel Aviv 1964) e 6 edizioni nel torneo femminile (le prime cinque dal 1957 al 1974 e Buenos Aires 1978).\nLa Federazione Scacchistica Italiana ha organizzato tutte le partecipazioni italiane alle olimpiadi degli scacchi, selezionando di volta in volta i componenti della squadra. Nelle olimpiadi di Torino 2006 l'Italia, come paese ospitante, ha avuto la possibilit\u00e0 di schierare tre squadre: Italia-A, Italia-B e Italia-C.\nL'Italia, tramite la FSI, ha ospitato e organizzato una sola edizione delle olimpiadi degli scacchi, nel 2006 a Torino.\nNel torneo \"open\", il miglior risultato di classifica \u00e8 stato il 14\u00ba posto (su 107 squadre partecipanti) alle Olimpiadi di Salonicco 1988. La squadra era composta da Sergio Mariotti, Fernando Braga, Michele Godena, Carlo D'Amore, Ennio Arlandi e Stefano Tatai.\nLa miglior prestazione nelle olimpiadi femminili \u00e8 stata quella di Dresda 2008, in cui la squadra ha ottenuto un ottimo 12\u00ba posto. La squadra era composta da Elena Sedina, Olga Zimina, Eleonora Ambrosi, Marina Brunello e Mariagrazia De Rosa (capitano il GM Lexy Ortega).\nMedaglie vinte dall'Italia.\nNel torneo \"open\", l'Italia ha ottenuto sei medaglie individuali: due d'oro, una d'argento e tre di bronzo. Nel femminile l'Italia ha ottenuto due medaglie, entrambe d'oro: quella di Barbara Pernici, in prima scacchiera, alle olimpiadi di Lucerna 1982 e quella di Marina Brunello, in quarta scacchiera, alle olimpiadi di Batumi 2018."}
{"id": "2098561", "revid": "1718925", "url": "https://it.wikipedia.org/wiki?curid=2098561", "title": "Eric Lloyd", "text": "Figlio di David Morelli e di Melissa Rogers, fratello pi\u00f9 giovane di Emily Ann Lloyd (ex-attrice) e cugino pi\u00f9 giovane di Alyssa Milano, Eric Lloyd ha iniziato giovanissimo la sua carriera professionale, realizzando alcuni spot pubblicitari.\n\u00c8 noto in Italia e a livello internazionale per il suo ruolo nella trilogia \"The Santa Clause\""}
{"id": "2098566", "revid": "117450512", "url": "https://it.wikipedia.org/wiki?curid=2098566", "title": "Borra (biologia)", "text": "La borra \u00e8 un rigurgito costituito da cibo indigesto eliminato da alcune specie animali, come uccelli rapaci e mammiferi carnivori, a seguito di un pasto. \nMolti uccelli rapaci, i felini, le iene si nutrono di roditori, uccelli, e insetti che inghiottono pressoch\u00e9 per intero prede di cui inghiottono anche la pelliccia. La maggior parte della preda catturata \u00e8 per\u00f2 costituita da elementi che l'apparato digerente dei predatori non \u00e8 in grado di digerire e assimilare. Le carni rappresentano la parte digeribile del pasto mentre la pelliccia, le ossa e le penne della preda vengono appallottolate dallo stomaco del predatore che, all'incirca ogni 12 ore, espelle dalla bocca attraverso un rigurgito. La borra non \u00e8 solo il frutto del pasto di un predatore. Durante la cura della pelliccia, molti felini ingurgitano abbondanti quantit\u00e0 di peli che vengono poi presto espulsi sotto forma di borra.\nBiologicamente l'analisi delle borre pu\u00f2 essere utile per definire le abitudini alimentari degli animali selvatici, in particolare dei rapaci. Per fini statistici e per ricerca \u00e8 fondamentale sapere di cosa si sono nutriti i rapaci, quanto sia stato abbondante il pasto e quale sia stata la frequenza del pasto. L'osservazione e l'analisi della borra fornisce dati e informazioni essenziali per interpretare l'equilibrio all'interno della catena alimentare."}
{"id": "2098587", "revid": "196390", "url": "https://it.wikipedia.org/wiki?curid=2098587", "title": "Incontriamoci a Saint-Louis", "text": ""}
{"id": "2098588", "revid": "125311328", "url": "https://it.wikipedia.org/wiki?curid=2098588", "title": "Laverda 150 American Eagle Renegade", "text": "La American Eagle 150 Renegade \u00e8 la motocicletta di maggior importanza tecnica e stilistica, nata dall'accordo di collaborazione tra la statunitense American Eagle e l'italiana Moto Laverda.\nLa \"150 Renegade\" \u00e8 uno \"scrambler\" costruito dalla Laverda sulla base del proprio modello \"125 Trail\", mantenendo invariata la struttura telaio-sospensioni-freni.\nGi\u00e0 nel 1967 la Laverda aveva importato negli Stati Uniti un modello simile, con l'identico propulsore di cilindrata aumentata a 150 cm\u00b3, sia con marchio proprio, sia come Garelli Gladiator, cercando di sfruttare la superstite rete di vendita americana della Garelli. In entrambi i casi senza eccessiva fortuna commerciale.\nIl modello prodotto in collaborazione con la American Eagle, invece, riusc\u00ec a conquistarsi una discreta clientela, soprattutto grazie alla nuova e modernissima carrozzeria in vetroresina. Quest'ultima, quasi fantascientifica per l'epoca, riuniva visivamente in una sola sovrastruttura il serbatoio, le fiancate, la sella, il codino e il parafango posteriore.\nIl sistema, denominato \"Custom Unicon Styling\", era stato ideato dal designer americano Lenny Stobar e, oltre a proporre per la prima volta la sovrastruttura integrata in vetroresina su una moto di serie, consentiva ai clienti la possibilit\u00e0 di acquistare separatamente altre due parti posteriori intercambiabili, in modo tale da poterle facilmente sostituire per trasformare il veicolo da \"scrambler\" in \"trail\" o \"fast back street\".\nLa American Eagle 150 Renegade, presentata sul mercato americano nel 1968 e sostanzialmente sconosciuta in quello europeo, riveste una particolare importanza nel campo dell'innovazione stilistica, precedendo di cinque anni la celeberrima Triumph X-75 Hurricane disegnata da Craig Vetter il quale, a torto, viene spesso citato come l'inventore delle motociclette naked con sovrastrutture integrate, generalmente chiamate \"monoscocca\".\nElegante e vistosa, fornita nella sola livrea rosso-arancione, la \"Renegade\" era anche una moto robusta e versatile, dai consumi molto contenuti, particolarmente gradita dalla clientela giovanile statunitense."}
{"id": "2098591", "revid": "599013", "url": "https://it.wikipedia.org/wiki?curid=2098591", "title": "George Johnson (cestista 1956)", "text": ""}
{"id": "2098597", "revid": "1543377", "url": "https://it.wikipedia.org/wiki?curid=2098597", "title": "Signoria di Haifa", "text": "La Signoria di Haifa (che i crociati chiamavano Caiphas) era un feudo dipendente dal Principato di Galilea che, a sua volta, era feudo vassallo del regno crociato di Gerusalemme.\nFu in parte un dominio ecclesiastico governato dagli Arcivescovi di Nazaret ed in parte costituita con altri territori nel Principato di Galilea; aveva la sua sede nella citt\u00e0 di Haifa e comprendeva il monte Carmelo, la piana costiera e la Valle di Zebulon.\nStoria.\nLa citt\u00e0 di Haifa fu posta sotto assedio, sia per mare che per terra, nell'estate del 1100 dai Crociati che, dopo aver conquistato Gerusalemme, rivolsero la loro attenzione ai porti della costa che avrebbero assicurato le comunicazioni con l'Europa. Incontrarono per\u00f2 una forte resistenza degli abitanti, soprattutto dI quelli ebrei, tanto che fu necessario un mese di assedio e rinforzi guidati da Tancredi per far cadere la citt\u00e0.\nI vincitori massacrarono o scacciarono gli abitanti e distrussero le fortificazioni ed i cantieri navali, ponendo fine ad un periodo di prosperit\u00e0 derivato dal commercio e dalla produzione di vetro e di coloranti tratti dalle lumache marine.\nDurante la dominazione crociata fu costruita una fortezza, chiamata \"Castellum Cayphae\"; Haifa si ripopol\u00f2 lentamente, soprattutto di musulmani, il suo divenne un secondo porto per San Giovanni d'Acri.\nLa citt\u00e0 fu distrutta e rasa al suolo da Saladino dopo la sua vittoria ad Hattin, nel 1187, Riccardo Cuor di Leone la riconquist\u00f2 quattro anni dopo e Luigi IX di Francia la ricostru\u00ec e fortific\u00f2 nel 1250-1251.\nNel 1265 fu conquistata ed in gran parte distrutta dai Mamelucchi di Baybars."}
{"id": "2098598", "revid": "83531", "url": "https://it.wikipedia.org/wiki?curid=2098598", "title": "Giro del Delfinato 2008", "text": "Il Giro del Delfinato 2008, sessantesima edizione della corsa e valevole come prova del circuito UCI ProTour 2008, si svolse in otto tappe dall'8 al 15 giugno 2008, per un percorso totale di 1092,6\u00a0km. Fu vinto dallo spagnolo Alejandro Valverde, che termin\u00f2 in 27.34'39\".\nDettagli delle tappe.\nPrologo.\nIl Giro del Delfinato inizi\u00f2 con un cronoprologo vinto da Levi Leipheimer. Lo statunitense riusc\u00ec ad imporsi davanti a Thor Hushovd. Alejandro Valverde chiuse con il terzo tempo.\n1\u00aa tappa.\nAlejandro Valverde batt\u00e9 in volata il norvegese Thor Hushovd, che conquist\u00f2 la maglia gialla di leader.\n2\u00aa tappa.\nGeorge Hincapie anticip\u00f2 la volata precedendo il francese S\u00e9bastien Chavanel. Hushovd, che conserv\u00f2 la leadership, giunse quinto perdendo un'altra occasione per ottenere un successo parziale.\n3\u00aa tappa.\nAlejandro Valverde conquist\u00f2 la frazione contro ogni pronostico. Nella tappa il murciano precedette Levi Leipheimer e Cadel Evans, sulla carta i favoriti delle prove contro il tempo. Inoltre, sfil\u00f2 la maglia di leader della classifica generale al norvegese Hushovd.\n4\u00aa tappa.\nNella quarta tappa and\u00f2 in porto la prima fuga della corsa, partita al chilometro 63 dopo diversi tentativi nella fase iniziale sempre rintuzzati dal gruppo. Il gruppo termina la prova a 2'11\" dal vincitore, Cyril Dessel.\n5\u00aa tappa.\nLa quinta tappa prevedeva un profilo altimetrico movimentato con l'ascesa del Col de Jeux-Plane a 12\u00a0km dall'arrivo. Il primo fu il russo Jurij Trofimov, che arriv\u00f2 in solitaria precedendo i due uomini di classifica Alejandro Valverde e Cadel Evans. In difficolt\u00e0 Levi Leipheimer sulle rampe del Jeux-Plan dove allungarono Valverde ed Evans, i suoi diretti avversari per la classifica finale.\n6\u00aa tappa.\nLa sesta tappa prevedeva l'ascesa al Col de la Croix-de-Fer, presente anche nel programma del Tour, e la salita finale a La Toussuire. Al chilometro 48 si form\u00f2 un drappello di fuggitivi, tra cui solo Chris Anker S\u00f8rensen (Team CSC) non venne ripreso dal gruppo ed arriv\u00f2 da solo al traguardo con un minuto e due secondi su Pierrick F\u00e9drigo. Dietro al francese arriv\u00f2 Levi Leipheimer, che scatt\u00f2 nei pressi de La Toussuire guadagnando cinque secondi da Valverde e sette da Evans.\n7\u00aa tappa.\nL'ultima tappa del Giro prevedeva la classica passerella conclusiva a Grenoble."}
{"id": "2098600", "revid": "129276", "url": "https://it.wikipedia.org/wiki?curid=2098600", "title": "VVEL", "text": "Il sistema Nissan Variable Valve Event and Lift (conosciuto come VVEL) \u00e8 un sistema sviluppato dalla Nissan, questo sistema funziona in modo simile al Valvetronic di BMW.\nUn braccio di sedia a dondolo e due tipi di collegamenti chiude la valvola d'aspirazione, trasferendo il movimento di rotazione dell'albero a camme tramite un secondo albero a camme. Il movimento di questo secondo albero a camme modifica il fulcro dei collegamenti che azionano la valvola, il che porta a un continuo adeguamento della fasatura valvola."}
{"id": "2098602", "revid": "306856", "url": "https://it.wikipedia.org/wiki?curid=2098602", "title": "Hans Karl Peterlini", "text": "Biografia.\nPeterlini \u00e8 nato il 12 marzo 1961 a Bolzano, \u00e8 cresciuto in Bassa Atesina e abita a Bolzano. Il diploma di maturit\u00e0 lo raggiunse al Liceo classico a Bolzano. Divenne giornalista nel 1982. La laurea in pedagogia psicoanalitica ad Innsbruck segui nel 2006, nel 2011 concluse il dottorato di ricerca presso la Libera Universit\u00e0 di Bolzano, nel 2014 raggiunse l'abilitazione scientifica presso l'Universit\u00e0 di Innsbruck. Ha pubblicato una serie di libri e saggi.\nIl primo tirocinio giornalistico Peterlini lo compie presso il quotidiano \"Dolomiten\" di Bolzano. Nel 1982 passa al settimanale \"FF\" e ne diventa capo redattore e direttore responsabile nel 1990. Fonda poi il settimanale \"S\u00fcdtirol profil\", dopo la chiusura del settimanale venne richiamato a dirigere la \"FF\". Quale responsabile dapprima del settimanale \"FF\" e poi del \"S\u00fcdtirol Profil\" Peterlini ha contribuito in prima linea alla crescita della stampa alternativa tedesca in Alto Adige. \u00c8 stato anche direttore nella breve esperienza del quotidiano \"S\u00fcdtirol 24 h\", edito dalla stessa casa editrice di \"FF\" tra il settembre 2003 e l'ottobre 2004.\nDal 2004 in poi, Peterlini inizia la sua attivit\u00e0 di ricercatore e docente universitario presso l'Universit\u00e0 di Innsbruck e la Libera Universit\u00e0 di Bolzano nel campo della pedagogia interculturale. Nel 2014, dopo l'attribuzione dell'abilitazione scientifica presso l'Universit\u00e0 di Innsbruck, venne chiamato a coprire la cattedra di Scienze dell'Educazione e Ricerca Interculturali dell'Universit\u00e0 di Klagenfurt. Grazie a ulteriori specializzazioni accademiche, nei campi psicoterapeutici, di comunicazione interpersonale e \"coaching\", riesce a congiungere le sue conoscenze di storia e politica contemporanea (approfondite in varie pubblicazioni) con le sue competenze nell'ambito della comunicazione umana, nella societ\u00e0, ma anche in gruppi, team e aziende. Nella sua tesi di laurea \"Die Sprengung von Macht und Ohnmacht\" (\"Lo scasso del potere e dell'impotenza\") presso la Leopold-Franzens-Universit\u00e4t Innsbruck nel 2004, esamina i motivi psicoanalitici degli attentati Sudtirolesi degli anni dal 1961 al 1988. La sua tesi di dottorato di ricerca tratta il fenomeno della \"Heimat\"\" (patria-matria) nella formazione dell'identit\u00e0 di giovani \"Sch\u00fctzen\" sudtirolesi tra \"psicosi difensive e mondo della vita\", pubblicato anche in Alto Adige da Franco Angeli sotto il titolo \"Capire l'altro. Piccoli racconti per fare memoria sociale\".\nHa un fratello, il politico Oskar Peterlini.\nPremi.\nAl concorso di letteratura a Lienz gli \u00e8 stato conferito il premio di letteratura della Presidenza del Cancelliere Austriaco (Bundeskanzleramt), per un saggio su \"Ein Tirol, das es nicht gibt\" (Un Tirolo che non esiste)."}
{"id": "2098608", "revid": "907190", "url": "https://it.wikipedia.org/wiki?curid=2098608", "title": "Cyber Monday", "text": "Cyber Monday \u00e8 un termine di marketing per il luned\u00ec dopo la festa del Ringraziamento negli Stati Uniti. Il termine \u00e8 stato coniato da Ellen Davis della National Retail Federation e Scott Silverman e ha fatto il suo debutto il 28 novembre 2005, in un comunicato stampa di Shop.org intitolato \"Cyber Monday\". \u00c8 il luned\u00ec dopo il Ringraziamento e la maggior parte delle volte cade a novembre. \nStoria.\nTale consuetudine fu ideata su Internet nel 2005 da un sito di e-commerce e divenne rapidamente comune a molti altri negozi online, tanto che da alcuni anni negli Stati Uniti \u00e8 diventato un significativo evento commerciale, sponsorizzato dalla National Retail Federation, in cui i dettaglianti online propongono promozioni ai clienti. Questo evento costituisce assieme al \"Black Friday\" un valido indicatore statistico sulla capacit\u00e0 e predisposizione alla spesa dei consumatori statunitensi, tanto da essere attentamente osservato dagli analisti finanziari e dagli ambienti borsistici statunitensi e internazionali."}
{"id": "2098611", "revid": "1543377", "url": "https://it.wikipedia.org/wiki?curid=2098611", "title": "Gojmir Anton Kos", "text": "\u00c8 stato anche professore all'accademia delle belle arti di Lubiana.\nBiografia.\nGojmir nacque a Gorizia (che all'epoca faceva parte dell'Impero austro-ungarico), dove suo padre Franc Kos, rinomato storico delle vicinanze di \u0160kofja Loka in Carniola, insegnava al prestigioso ginnasio statale. Sua madre era una friulana del litorale austriaco. Il fratello maggiore di Gojmir, Milko Kos divenne un famoso storico e rettore dell'Universit\u00e0 di Lubiana.\nGojmir studi\u00f2 all'Accademia delle belle arti di Vienna con i professori Rudolf Bacher e Julius Schmidt. Al collasso dell'Impero austro-ungarico egli fin\u00ec l'ultimo semestre di studi all'Universit\u00e0 delle arti e dei mestieri di Zagabria, in cui si laure\u00f2 nel 1919. Pass\u00f2 anche l'esame che lo qualificava come professore di disegno. Nel 1924 si trasfer\u00ec a Lubiana dove insegn\u00f2 alle scuole superiori. Dopo la seconda guerra mondiale fu nominato professore di disegno alla locale Accademia delle belle arti che era stata appena fondata, rimanendovi fino al suo ritiro nel 1962. Dal 1948 alla primavera del 1949 diresse anche il museo d'arte moderna di Lubiana.\nOpere.\nI dipinti di Gojmir rimangono principalmente paesaggi, ritratti, scene monumentali della storia della Slovenia (esposte al palazzo presidenziale sloveno), composizioni figurative e nature morte in cui eccelleva. Egli prediligeva l'olio su tela sebbene nei primi anni aveva anche creato alcune illustrazioni per libri e alcuni poster e alcuni mobili. Nei suoi lavori vengono enfatizzati i contrasti di luce il colore piuttosto che il realismo delle immagini.\nGojmir Anton Kos vinse numerosi premi per il suo lavoro, tra gli altri due premi Pre\u0161eren: uno per il suo dipinto ad olio \u201cDekle s harmoniko\u201d (\u201cla ragazza con la fisarmonica\u201d) nel 1947, e l'altro suo dipinto ad olio \u201cAvroportret\u201d (\u201cautoritratto\u201d) nel 1950. In quegli stessi anni partecip\u00f2 alla Biennale di Venezia. Il 6 dicembre 1949 divenne membro dell'Accademia slovena delle arti e delle scienze."}
{"id": "2098618", "revid": "599013", "url": "https://it.wikipedia.org/wiki?curid=2098618", "title": "George Johnson (cestista 1947)", "text": ""}
{"id": "2098619", "revid": "1543377", "url": "https://it.wikipedia.org/wiki?curid=2098619", "title": "Municipalit\u00e0 distrettuale di Nkangala", "text": "La municipalit\u00e0 distrettuale di Nkangala (in inglese \"Nkangala District Municipality\") \u00e8 un distretto della provincia di Mpumalanga e il suo codice di distretto \u00e8 DC31.\nLa sede amministrativa e legislativa \u00e8 la citt\u00e0 di Middelburg e il suo territorio si estende su una superficie di \nGeografia fisica.\nConfini.\nLa municipalit\u00e0 distrettuale di Nkangala confina a nordovest con quella di Waterberg (Limpopo), a nord con quella di Greater Sekhukhune (Limpopo), a nordest e a est con quella di Ehlanzeni, a est e a sud con quella di Gert Sibande, a sudovest con quella di Sedibeng (Gauteng) e a ovest con quelle di Ekurhuleni e Metsweding (Gauteng).\nSuddivisione amministrativa.\nIl distretto \u00e8 suddiviso in 6 municipalit\u00e0 locali:"}
{"id": "2098624", "revid": "767487", "url": "https://it.wikipedia.org/wiki?curid=2098624", "title": "Chrome Dreams II", "text": "Chrome Dreams II \u00e8 un album di Neil Young pubblicato il 23 ottobre 2007.\nIl disco.\n\u00c8 il 30\u00ba album in studio del musicista rock canadese, e contiene 10 brani interamente composti dallo stesso Neil.\nL'album \u00e8 stato registrato ai \"Feelgood's Garage studio\" di Redwood City (California).\nFormazione.\nI fiati in \"Ordinary People\" sono suonati dai The Blue Note:"}
{"id": "2098630", "revid": "767487", "url": "https://it.wikipedia.org/wiki?curid=2098630", "title": "Ransom - Stato di emergenza per un rapimento", "text": "Ransom, stato di emergenza per un rapimento (\"Ransom\") \u00e8 un film del 1974 diretto da Casper Wrede.\nTrama.\nNils Tahlvik, un testardo poliziotto scandinavo, deve gestire il rapimento di un diplomatico da parte dei terroristi.\nHome video.\nIn Italia il film \u00e8 stato distribuito su DVD e Blu Ray nel 2011 dalla Eagle Pictures."}
{"id": "2098635", "revid": "14691", "url": "https://it.wikipedia.org/wiki?curid=2098635", "title": "CHROME DREAMS II", "text": ""}
{"id": "2098637", "revid": "110157", "url": "https://it.wikipedia.org/wiki?curid=2098637", "title": "Chiesa di Ges\u00f9 Redentore e San Ludovico d'Angi\u00f2", "text": "La chiesa di Ges\u00f9 Redentore e San Ludovico d'Angi\u00f2, gi\u00e0 cappella delle sorelle povere di Santa Chiara (popolarmente ricordata come chiesa delle clarisse) \u00e8 una chiesa di Napoli, situata nel centro storico, in piazza del Ges\u00f9 Nuovo.\nLa chiesa in origine nacque come refettorio dei Frati Minori, spazio quindi destinato ai frati minori, e faceva parte assieme ai suoi due chiostri monumentali (dei Frati Minori e di Servizio) dell'adiacente complesso monastico di Santa Chiara.\nStoria e descrizione.\nL'edificio sorse originariamente per i frati minori nel 1317. Esso mostra un'architettura tipicamente medievale essendo contemporaneo alla basilica di Santa Chiara. La sua funzione era inizialmente quella di refettorio.\nLa chiesa \u00e8 formata da una navata rettangolare preceduta da un ampio vestibolo in cui \u00e8 visibile al centro della parete una tela a forma di lunetta trecentesca raffigurante la \"Crocifissione\", il cui luogo originario non \u00e8 l'attuale.\nLa navata vede un pavimento pregiato e un altare maggiore di sola pietra, mentre il soffitto \u00e8 sovrastato da una teoria di capriate lignee. Sulla controfacciata dell'aula \u00e8 un grande affresco romboidale chiamato \"La mensa del Signore\", raffigurante Cristo che regge il Vangelo, mentre in basso \u00e8 raffigurato un momento conviviale con i santi Francesco e Chiara e gli Apostoli. Tangenti i quattro lati, sono dipinti in piccoli cerchi i simboli dei quattro evangelisti, uno per lato. Questo affresco, databile attorno al 1332, \u00e8 attribuito ad un artista nominato convenzionalmente Maestro di Giovanni Barrile.\nSegue alla navata il coro delle clarisse, divenuto tale con la trasformazione della struttura da refettorio dei frati a chiesa per le monache, posto dietro l'altare e che un tempo costituiva la sala capitolare del monastero. La sala \u00e8 caratterizzata da un altro affresco ancora su \"Ges\u00f9 Redentore tra santi e donatori\", all'interno di un tipico tempietto gotico, anch'esso dipinto ad affresco. L'opera \u00e8 di Lello da Orvieto ed \u00e8 datata 1340 circa.\nDopo i restauri del secondo dopoguerra che interessarono l'intero complesso, fu aperto l'ingresso principale alla chiesa su piazza del Ges\u00f9, prima inesistente.\nChiusa per oltre due anni a causa di urgenti restauri conservativi, \u00e8 stata riaperta al culto il primo dicembre 2007 ed, in tale data, \u00e8 stata elevata a chiesa dall'arcivescovo di Napoli Crescenzio Sepe e dedicata al Cristo Redentore, a motivo della sua raffigurazione nel coro, ed a San Ludovico d'Angi\u00f2, poich\u00e9 le sue reliquie sono tutt'oggi conservate dalle stesse clarisse."}
{"id": "2098641", "revid": "809148", "url": "https://it.wikipedia.org/wiki?curid=2098641", "title": "Artziati entu vol. 1", "text": "Artziati Entu vol. 1 \u00e8 il primo dei 2 volumi live dei Kenze Neke, uscito nel 2006.\nIl Disco.\nIl disco \u00e8 stato registrato a Solarussa, il 19 agosto 2006; il suo nome, infatti, \u00e8 stato preso dal nome della serata. Il disco \u00e8 formato da 1\u00a0cd e da un DVD, dove \u00e8 registrato il video concerto."}
{"id": "2098644", "revid": "339392", "url": "https://it.wikipedia.org/wiki?curid=2098644", "title": "Sof'ja Aleksejevna Romanova", "text": ""}
{"id": "2098651", "revid": "123650488", "url": "https://it.wikipedia.org/wiki?curid=2098651", "title": "Cittadinanza nel medioevo", "text": "In epoca medievale il diritto di cittadinanza veniva originariamente concesso a chi da un determinato numero di anni possedeva una casa entro il recinto delle mura e pagava le imposte. In seguito, esso si estese poco alla volta alle varie categorie di immigrati, con provvedimenti diversi.\nFu celebre la misura con cui il comune di Bologna offr\u00ec a tutti i servi della gleba la possibilit\u00e0 di diventare liberi trasferendosi in citt\u00e0, in base al principio secondo cui \"l'aria della citt\u00e0 rende liberi\". Si tratt\u00f2 di una delle tante forme attraverso cui la citt\u00e0 comunale condusse la battaglia contro l'aristocrazia feudale, dominante nel contado.\nL'appartenenza alla citt\u00e0 nell'Europa preindustriale trov\u00f2 espressione in due termini dal significato lievemente diverso: cittadino e borghese. \"Borghese\" (\"Burger\", \"bourgeois\") indica a partire dal XII secolo il cittadino in Germania, Francia, Inghilterra, mentre in Italia vengono utilizzati i termini \"cittadino\" e cittadinanza\" (\"civis\", \"civitas\"). La qualifica di cittadino indica chi possiede i privilegi della cittadinanza ed \u00e8 membro della civitas, cio\u00e8 di un insediamento antico dove risiede un vescovo.\nIl borghese \u00e8 invece l'abitante del \"burgus\", un agglomerato nato al di fuori della citt\u00e0 antica e distinto dalla campagna. Spesso tra gli abitanti del borgo e della citt\u00e0 si ebbero conflitti per la conquista dei medesimi diritti; di fatto, comunque, con il tempo \"borghesia\" e \"cittadinanza\" finirono per assumere lo stesso significato.\nIn generale, alla cittadinanza erano connessi numerosi vantaggi di tipo economico, giuridico e culturale: per esempio, il cittadino aveva diritto all'esenzione dall'estimo, cio\u00e8 la tassa gravante sulle terre possedute.\nEssere cittadino comportava indubbiamente una serie di doveri - pagare le tasse, difendere il comune entrando a fare parte della sua struttura militare - ma anche numerosi privilegi rispetto agli abitanti del contado. Il cittadino aveva il diritto di partecipare al consiglio che governava la citt\u00e0 e di ricoprire uno dei tanti uffici in cui si articolava il governo pubblico. In seguito alla lotte politiche e sociali e interne, il diritto di partecipare al governo venne spesso ristretto nelle mani di consigli cui poteva prendere parte solo un ristretto numero di famiglie (celebre fu la \"serrata del Maggior Consiglio\" che rese Venezia una Repubblica oligarchica)."}
{"id": "2098653", "revid": "1568601", "url": "https://it.wikipedia.org/wiki?curid=2098653", "title": "Bosco Malenchini", "text": "Il Bosco Malenchini \u00e8 una localit\u00e0 sulle Colline livornesi, nel comune di Collesalvetti. \u00c8 una zona boschiva situata sulla serra posta tra i torrenti Tanna e Tora, a un'altezza che varia dai 20 ai 70 metri sul livello del mare.\nVi passa il sentiero numero tre delle Colline livornesi, che collega la localit\u00e0 di Valle Benedetta a Orciano Pisano, passando per Collesalvetti.\nGeografia e morfologia.\nIl Bosco Malenchini \u00e8 situato nell'area pre-collinare delle Colline livornesi, che comprende le formazioni montuose inferiori ai 100 metri. La zona, completamente occupata da un bosco, \u00e8 solcata da un piccolo ruscello che, con un chilometro di lunghezza, si unisce al Torrente Tora presso Collesalvetti.\nFlora e fauna.\nIl Bosco Malenchini presenta la caratteristica flora e fauna delle Colline livornesi, riconoscibile in modo pi\u00f9 esteso alla flora e fauna mediterranea.\nFlora.\nIl bosco \u00e8 prevalentemente costituito di piande di faggio e di pino. Il fitto sottobosco presenta piante di asparagi e lamponi, oltre a numerosi fiori.\nFauna.\nNella localit\u00e0 vi si sono insediati numerosi animali, tra i quali i diffusissimi cinghiali. Vi si trovano anche scoiattoli, conigli e lepri.\nIl perch\u00e9 del nome.\nIl Bosco Malenchini deve il suo nome al patriota livornese Vincenzo Malenchini, che ha assunto una posizione rilevante nel dibattito Risorgimentale che aveva come obbiettivo l'Unit\u00e0 d'Italia. Il bosco ha assunto questo nome dal secondo dopoguerra."}
{"id": "2098654", "revid": "15756", "url": "https://it.wikipedia.org/wiki?curid=2098654", "title": "Gazella dorcas", "text": "La gazzella dorcade (Gazella dorcas ), nota anche come gazzella del deserto, \u00e8 una piccola specie di gazzella piuttosto comune. Le sue numerose sottospecie vivono pascolando e brucando nelle praterie, nelle steppe, negli uadi, nei deserti rocciosi e nei semideserti del Nordafrica e del Medio Oriente. In natura ne rimangono - capi. In passato anche la gazzella saudita, una specie scomparsa originaria della Penisola Arabica, era ritenuta una sua sottospecie.\nTassonomia.\nAttualmente gli studiosi ne riconoscono sei sottospecie:\nDescrizione.\nLa gazzella dorcade misura 90-110 cm di lunghezza, 55-65 cm di altezza al garrese e pesa 15-20 kg. Nel complesso, \u00e8 molto simile alla gazzella di montagna, sua stretta parente, ma \u00e8 pi\u00f9 piccola e ha orecchie pi\u00f9 lunghe e corna pi\u00f9 ricurve, a forma di lira e con punte rivolte in avanti e all'interno. Gli esemplari appartenenti alla sottospecie del Sahara (\"G. d. osiris\") hanno un mantello di colore fulvo molto chiaro; in essi, le regioni inferiori bianche sono circondate da una striscia marrone, al di sopra della quale vi \u00e8 un'altra striscia color sabbia. La fronte e la faccia sono pi\u00f9 scure del corpo. Le sottospecie diffuse a nord del Sahara tendono ad avere un colore dalle tonalit\u00e0 ocra e fianchi e maschere facciali scuri, mentre le popolazioni originarie di Israele e delle regioni attorno al Mar Rosso hanno tonalit\u00e0 pi\u00f9 scure e rossastre.\nDistribuzione e habitat.\nLa gazzella dorcade \u00e8 diffusa in Nordafrica e Medio Oriente. Il \u00abprobabile\u00bb areale delle varie sottospecie comprende Algeria, Burkina Faso, Ciad, Gibuti, Egitto, Eritrea, Etiopia, Libia, Mali, Marocco, Niger, Sahara occidentale, Somalia, Sudan e Tunisia. In Giordania \u00e8 considerata una delle specie pi\u00f9 minacciate del Paese. \"G. d. isabella\" \u00e8 diffusa in Israele e Sinai, e lungo le coste del Mar Rosso presso il confine con l'Arabia Saudita. La gazzella dorcade del Marocco (\"G. d. massaesyla\") \u00e8 diffusa solamente nelle pianure settentrionali del Marocco e la gazzella di Pelzeln (\"G. d. pelzelnii\") \u00e8 diffusa in Somalia.\nLe gazzelle dorcadi abitano le piatte distese erbose e le steppe in Marocco, e i deserti, i subdeserti e le steppe in Algeria, dove tendono a evitare terreni molto sabbiosi. In Libia vivono in una vasta gamma di habitat aridi aperti, ma mostrano una particolare preferenza per i corsi d'acqua in secca ricchi di vegetazione, noti come uadi. Nel Deserto Occidentale dell'Egitto la specie predilige le depressioni con oasi ed \u00e8 solita spingersi fin sulle coste del Mediterraneo; sempre nella stessa area si incontra anche negli uadi. In Giordania le gazzelle vivono nelle piatte distese ghiaiose, nelle aree miste di ghiaia e dune e sugli altopiani ghiaiosi, e in Israele si incontrano generalmente negli uadi, dove riescono ad attecchire gli alberi di acacia, grazie alla presenza di falde acquifere sotterranee.\nBiologia.\nLa gazzella dorcade \u00e8 una delle gazzelle meglio adattate alla vita nel deserto; pu\u00f2 trascorrere l'intera esistenza senza bere, dal momento che \u00e8 in grado di ricavare tutti i liquidi necessari dalle piante che costituiscono la sua dieta. Tuttavia, quando \u00e8 disponibile, beve anche acqua. \u00c8 in grado di sopportare temperature elevate, ma quando \u00e8 troppo caldo \u00e8 attiva prevalentemente al tramonto, all'alba e nelle ore notturne. Nelle aree dove viene perseguitata, tende a essere attiva di notte allo scopo di minimizzare il rischio di essere catturata. Questa gazzella si nutre di foglie, fiori e baccelli di molte specie di acacia, cos\u00ec come di foglie, germogli e frutti di vari arbusti. Occasionalmente si rizza sulle zampe posteriori per brucare dagli alberi, e dopo le piogge \u00e8 stata vista dissotterrare bulbi dal terreno.\nQuando le condizioni sono difficili, le gazzelle dorcadi vivono in coppia, ma quando le condizioni sono pi\u00f9 favorevoli vivono in gruppi familiari costituiti da un maschio adulto, da alcune femmine e dai piccoli. Durante la stagione degli amori, i maschi adulti tendono a essere territoriali, e marcano la propria zona con cumuli di letame. In quasi tutto l'areale, gli accoppiamenti avvengono da settembre a novembre. La gestazione dura sei mesi; generalmente nasce un unico piccolo, sebbene in Algeria siano stati registrati anche parti gemellari. Alla nascita il piccolo \u00e8 ben sviluppato, ricoperto di pelliccia e con gli occhi aperti. Entro la prima ora, il piccolo cerca gi\u00e0 di alzarsi in piedi, e comincia a succhiare gi\u00e0 dal primo giorno di vita. Durante le prime due settimane, la piccola gazzella rimane distesa in una fenditura del terreno o sotto i cespugli, mentre la madre pascola nelle vicinanze. Successivamente il piccolo inizia a seguire la madre nei dintorni e ad assumere cibo solido. Dopo circa tre mesi, il piccolo smette di succhiare ed \u00e8 completamente svezzato; da allora, la coppia si ricongiunge alla mandria.\nUno dei nemici naturali della gazzella dorcade \u00e8 il ghepardo, che per\u00f2 \u00e8 stato quasi completamente eliminato dall'areale della specie. Tra gli altri predatori ricordiamo il serval, il caracal, il lupo e la iena. I piccoli vengono catturati da felini pi\u00f9 piccoli, sciacalli, volpi e aquile. Le gazzelle dorcadi sono in grado di correre a velocit\u00e0 di 80 km/h, e quando si sentono minacciate agitano la coda e saltano a rimbalzi tenendo la testa alta (\"stotting\") per annunciare di aver scorto un predatore.\nConservazione.\nIl numero di esemplari di gazzella dorcade \u00e8 diminuito in tutto l'areale. Tra i fattori che minacciano questa specie vi sono la perdita dell'habitat, dovuta all'espansione di pratiche agricole permanenti, e la competizione per i pascoli con pecore e capre domestiche. Altre minacce sono costituite dal bracconaggio a scopo alimentare e dalla predazione da parte dei cani, ma il pericolo maggiore, in tutto l'areale della gazzella, \u00e8 rappresentato dalla caccia illegale incontrollata."}
{"id": "2098661", "revid": "237256", "url": "https://it.wikipedia.org/wiki?curid=2098661", "title": "Maria Vladimirovna Dolgorukava", "text": ""}
{"id": "2098663", "revid": "1543377", "url": "https://it.wikipedia.org/wiki?curid=2098663", "title": "Gran Premio di Abu Dhabi", "text": "Il Gran Premio di Abu Dhabi \u00e8 un Gran Premio di Formula 1 che si disputa dal 2009 ad oggi. Il GP \u00e8 stato annunciato nel 2007 all'Abu Dhabi F1 Festival. La prima gara si \u00e8 tenuta il 1\u00ba novembre 2009 nella citt\u00e0 di Abu Dhabi, capitale dell'omonimo emirato e degli Emirati Arabi Uniti. Il circuito, progettato dall'architetto tedesco Hermann Tilke, sorge sull'isola artificiale di Yas Island e si snoda tra parchi a tema e hotel extralusso.\nStoria.\nIl primo approccio della Formula 1 con Abu Dhabi fu nel 2007 con il primo \"Formula One Festival\". L'annuncio dell'evento avvenne nel gennaio 2007, mentre il festival fu tenuto il 3 febbraio 2007. Nell'occasione venne organizzato un grande raduno di vetture e piloti di Formula 1, uno dei pi\u00f9 grandi al di fuori delle manifestazioni ufficiali. Nel corso del raduno venne annunciato che l'emirato avrebbe ospitato la F1 dal 2009 al 2016. Qualche mese dopo, l'Etihad Airways divenne lo sponsor del Gran Premio per un periodo di tre anni, collaborazione che prosegue tuttora.\nIl 25 giugno 2008 la FIA, pubblicando il calendario provvisorio per il 2009, aveva provvisoriamente inserito il Gran Premio di Abu Dhabi come 19\u00aa prova del mondiale il 15 novembre. Tuttavia, vista l'eliminazione in calendario del Gran Premio di Francia e del Gran Premio del Canada, la FIA, il 5 novembre ha reso noto il nuovo calendario per la stagione 2009, nella quale il Gran Premio di Abu Dhabi \u00e8 collocato come 17\u00aa ed ultima prova, non pi\u00f9 il 15 novembre, bens\u00ec il 1\u00ba novembre 2009.\nIl 28 agosto 2009 viene annunciato che l'inizio della gara \u00e8 posticipato alle 17 ore locali, per favorirne la visione al pubblico europeo, quindi la gara inizia col sole e termina al buio.\nL'11 dicembre 2009 \u00e8 stato presentato il calendario definitivo per il campionato 2010 e l'appuntamento di Abu Dhabi \u00e8 stato spostato nuovamente all'ultima gara del campionato, cos\u00ec come accade dalla stagione 2014. Nel 2014 la gara \u00e8 stata oggetto di alcune contestazioni, a causa della decisione presa da Bernie Ecclestone di assegnare, essendo l'ultima gara di campionato, doppio punteggio alle vetture che sarebbero arrivate in zona punti, causando possibili disparit\u00e0.\nNel 2021 viene annunciato che verranno effettuate delle modifiche sul tracciato per rendere la gara pi\u00f9 interessante e favorire i sorpassi."}
{"id": "2098664", "revid": "115751", "url": "https://it.wikipedia.org/wiki?curid=2098664", "title": "Brionne (Eure)", "text": ""}
{"id": "2098665", "revid": "1788047", "url": "https://it.wikipedia.org/wiki?curid=2098665", "title": "Campionato nordamericano di pallavolo femminile 1989", "text": "L'XI campionato nordamericano di pallavolo femminile si \u00e8 svolto dall'8 al 15 luglio 1989 a San Juan, a Porto Rico. Al torneo hanno partecipato 11 squadre nazionali nordamericane e la vittoria finale \u00e8 andata per la settima volta, la terza consecutiva, a Cuba.\nPodio.\nCampione.\nCuba(Settimo titolo)\nSecondo posto.\nCanada\nTerzo posto.\nStati Uniti"}
{"id": "2098666", "revid": "186864", "url": "https://it.wikipedia.org/wiki?curid=2098666", "title": "Chiesa di San Giorgio (Albenga)", "text": "La chiesa di San Giorgio \u00e8 un luogo di culto cattolico situato nella regione San Giorgio, in via Don Giuseppe Pelle, nel comune di Albenga in provincia di Savona. La chiesa \u00e8 ubicata all'interno del cimitero frazionale di Campochiesa.\nStoria.\nSituata all'interno del cimitero, la struttura fu edificata sopra una preesistente cappella dell'alto Medioevo databile tra il VIII e X secolo. Tracce di questa primitiva chiesa, compresa entro lo spazio dell'attuale navata centrale, sono conservate sotto il pavimento e inglobate nel primo gradino di accesso al presbiterio. Indicata nei documenti medievali come \"San Giorgio de pratis\" o \"de campora\", venne probabilmente fondata dall'ordine benedettino e fu, come altri luoghi di culto, alle iniziali dipendenze dell'abbazia dell'isola Gallinara. Fu sede di priorato - il primo priore fu Nicol\u00f2 Moreno, citato in un documento del 1204 - e la sua cura parrocchiale si estendeva a molti centri della zona, cura che decadde nel corso del XVI secolo a causa del forte spopolamento che si verific\u00f2 nelle piccole comunit\u00e0 limitrofe; la stessa sede parrocchiale fu spostata nella chiesa dei Santi Fabiano e Sebastiano, nel centro urbano di Campochiesa; l'ultimo priore della chiesa di San Giorgio, citato nel 1616, fu Bernardo Bruno.\nL'edificio, dopo un lungo abbandono nei secoli successivi, fu restaurato a partire dal 1901 e ancora tra il 1935 e il 1936 con una ricostruzione della struttura su elementi originari, in particolare della navata destra e del campanile. Proprio questi ultimi elementi architettonici furono devastati gravemente a seguito del terremoto che scosse la riviera di ponente nel 1887.\nDescrizione.\nLa chiesa presenta due stili architettonici riferibili al romanico (il primo impianto) e al gotico con le varie fasi costruttive ben visibili nella facciata, all'interno e all'attiguo campanile. La divisione dell'interno romanico a tre navate con archi a tutto sesto \u00e8 databile al XII secolo, mentre l'allungamento con due arcate ogivali \u00e8 risalente al XIV secolo.\nTra i vari cicli di affreschi che adornano l'interno - i primi risalenti al XIII secolo - di pregio artistico \u00e8, nell'abside maggiore, l'affresco del \"Giudizio Universale\" del 1446. Il dipinto raffigura, nella sezione dell'Inferno, personaggi noti della \"Divina Commedia\" tra i quali Virgilio e lo stesso poeta Dante Alighieri, il Conte Ugolino e l'arcivescovo Ruggieri degli Ubaldini; tale dipinto costituisce una delle poche testimonianze della tradizione dantesca del tardo medioevo in Liguria.\nLungo le pareti laterali le raffigurazioni in basso dei \"Dodici apostoli\" (sei per lato); la \"Nativit\u00e0 di Cristo\" in alto, sul lato sinistro; \"Ges\u00f9 racchiuso in una grande mandorla\", in alto, sul lato opposto; i \"Quattro evangelisti\" nella volta. Nella navata sinistra gli affreschi della \"Madonna col Bambino e angeli musicanti tra i santi Stefano e Arcadio\" (?) (XVI secolo); l\"'Assunzione di Maria al cielo\"; \"i santi Sebastiano, Fabiano e Rocco\" (affresco votivo) del 1476; \"San Cristoforo e figure di Apostoli\" (XIII secolo). L'abside della navata destra conserva invece il ciclo affrescato con \"Scene di vita di san Biagio\" del XIV secolo e di ambito artistico toscano. In sagrestia l'affresco della \"Crocifissione di Ges\u00f9\" (XV secolo)."}
{"id": "2098670", "revid": "74801", "url": "https://it.wikipedia.org/wiki?curid=2098670", "title": "Larry Smith (cestista)", "text": ""}
{"id": "2098671", "revid": "287204", "url": "https://it.wikipedia.org/wiki?curid=2098671", "title": "Colle del Puymorens", "text": "Il Colle del Puymorens (in francese \"Col de Puymorens\") \u00e8 un valico montano dei Pirenei, in territorio francese, situato a 1915 metri di quota, collega la Valle dell'Ari\u00e8ge con la valle del Carol. Costituisce convenzionalmente il limite fra i Pirenei Centrali ed i Pirenei Orientali.\nIl valico \u00e8 servito dalla Strada Nazionale 20 e dalla strada Nazionale 320. In realt\u00e0 il valico vero e proprio \u00e8 attraversato dalla Strada nazionale 320, mentre la Strada nazionale 20, dal 1994, attraversa i Pirenei tramite il Tunnel del Puymorens. Il valico fa parte della Strada Europea E9 che collega Orl\u00e9ans (Francia) con Barcellona (Spagna).\nSotto il Puymorens esiste anche un Tunnel ferroviario, costruito nel 1929, che fa parte della linea Tolosa - Puigcerd\u00e0 - Barcellona.\nPer le sue caratteristiche stradali e di ascensione il Colle del Puymorens \u00e8 stato inserite numerose volte nel Tour de France. La prima volta fu inserito nel Tour del 1913, l'ultima volta in quello del 1993."}
{"id": "2098675", "revid": "120925256", "url": "https://it.wikipedia.org/wiki?curid=2098675", "title": "Fiere della Champagne", "text": "Le fiere della Champagne \u00e8 il nome con cui si indicano un gruppo di fiere che si tennero a partire dal XII secolo nella contea della Champagne, in Francia. Si svolgevano una volta all'anno nei centri di Lagny e Bar-sur-Aube, e due volte all'anno a Provins e Troyes. Oltre a queste principali, ne esistevano anche di secondarie.\nIl calendario era fissato in maniera tale che, per gran parte dell'anno, almeno una fiera fosse aperta, garantendo la continuit\u00e0 delle transazioni.\nIl successo di tali manifestazioni commerciali era dovuto principalmente alla sicurezza che i conti di Champagne garantivano ai mercanti e alla loro posizione geografica. Situate a met\u00e0 strada tra il Mediterraneo e il Mar Baltico, divennero infatti il cardine del commercio europeo per circa due secoli. I mercanti italiani e provenzali scambiavano i prodotti mediterranei e orientali (tessuti, spezie) con quelli del nord (pellicce, resina), convogliati dai mercati fiamminghi e tedeschi. La necessit\u00e0 fece diventare le fiere uno dei luoghi in cui si riafferm\u00f2 l'uso del denaro. Le monete a base argentea di Provins e di Troyes furono tra le prime ad essere accettate internazionalmente, assieme a quelle emesse dall'abbazia di San Martino di Tours, i cosiddetti \"tornesi\".\nIn seguito, le fiere si affermarono anche come luogo di cambio tra le diverse valute.\nA partire dal 1300, l'apertura di nuove vie commerciali tra le Fiandre e il Nord Italia, le regioni pi\u00f9 fiorenti dell'Europa di allora, determinarono la decadenza delle fiere della Champagne."}
{"id": "2098677", "revid": "57905", "url": "https://it.wikipedia.org/wiki?curid=2098677", "title": "Contea della Champagne", "text": ""}
{"id": "2098679", "revid": "33689", "url": "https://it.wikipedia.org/wiki?curid=2098679", "title": "Libellula (genere)", "text": ""}
{"id": "2098682", "revid": "290948", "url": "https://it.wikipedia.org/wiki?curid=2098682", "title": "Equazione di Antoine", "text": "L'equazione di Antoine descrive la relazione tra pressione di vapore saturo e la temperatura per un liquido chimicamente puro in equilibrio col suo vapore. L'equazione di Antoine \u00e8 ricavabile a partire dall'equazione di Clapeyron.\nFormulazione.\nEsistono molte varianti dell'equazione di Antoine.\nLe differenze che si riscontrano pi\u00f9 spesso sono:\nIn logaritmo decimale.\nL'equazione di Antoine si scrive:\nin cui:\nAltre formule che si possono trovare in letteratura sono:\nIn logaritmo naturale.\nUna formulazione equivalente, riscontrabile in letteratura, \u00e8 la seguente che fa uso del logaritmo naturale:\ndove questa volta:\nAltre formule che si possono trovare in letteratura sono:\nEquazione di August.\nEsiste anche una forma semplificata dell'equazione per \"C = 0\", chiamata equazione di August, in onore al fisico tedesco Ernst Ferdinand August (1795-1870):\nL'equazione di August non tiene conto della variazione del calore latente di evaporazione con la temperatura, mentre l'equazione di Antoine ne tiene conto nel caso in cui le variazioni non siano elevate."}
{"id": "2098684", "revid": "298229", "url": "https://it.wikipedia.org/wiki?curid=2098684", "title": "Hallenstadion", "text": "L'Hallenstadion \u00e8 un palazzetto multifunzionale di Zurigo. Ospita gli incontri casalinghi del ZSC Lions, squadra del campionato svizzero maschile di hockey su ghiaccio."}
{"id": "2098687", "revid": "287204", "url": "https://it.wikipedia.org/wiki?curid=2098687", "title": "La vita segreta delle api (romanzo)", "text": "La vita segreta della api \u00e8 un romanzo del 2002 scritto da Sue Monk Kidd, pubblicato in Italia nel 2006 da Arnoldo Mondadori Editore.\nTrama.\nLa quattordicenne Lily Owens \u00e8 cresciuta assieme al padre, un coltivatore di pesche violento, e alla governante di colore Rosaleen, unica donna ad averle dato affetto. Lily vive un forte senso di colpa, sentendosi responsabile della morte della madre, avvenuta dieci anni prima durante un litigio con il padre, segnando profondamente la sua infanzia. Lily, assieme all'amata governante, scappa di casa per sfuggire al padre violento. La ragazzina inizia un viaggio alla ricerca di se stessa, lungo il suo cammino incontrer\u00e0 tre bizzarre sorelle che vivono allevando api. Lily scoprir\u00e0 che una delle tre sorelle in passato \u00e8 stata la governante della madre e comincia un percorso formativo nel delicato passaggio verso l'adolescenza, in cui la vita delle api sar\u00e0 metafora della vita stessa.\nAdattamento cinematografico.\nNel 2008 \u00e8 stato realizzato un adattamento cinematografico diretto da Gina Prince-Bythewood. Dakota Fanning interpreta Lily, Jennifer Hudson \u00e8 Rosaleen, mentre Queen Latifah, Alicia Keys e Sophie Okonedo interpretano le tre sorelle apicultrici."}
{"id": "2098689", "revid": "237256", "url": "https://it.wikipedia.org/wiki?curid=2098689", "title": "Nikita Romanovi\u010d Zacharyin-Juriev", "text": ""}
{"id": "2098691", "revid": "1305772", "url": "https://it.wikipedia.org/wiki?curid=2098691", "title": "Giulia maggiore", "text": ""}
{"id": "2098696", "revid": "187795", "url": "https://it.wikipedia.org/wiki?curid=2098696", "title": "Battaglia di Brooklyn", "text": ""}
{"id": "2098702", "revid": "230990", "url": "https://it.wikipedia.org/wiki?curid=2098702", "title": "Arcelor Mittal", "text": ""}
{"id": "2098704", "revid": "767487", "url": "https://it.wikipedia.org/wiki?curid=2098704", "title": "Diario di un italiano", "text": "Diario di un italiano \u00e8 un film prodotto da Giuliana Scappino per la Faser Film e diretto da Sergio Capogna, tratto dalla novella \"Wanda\" dello scrittore toscano Vasco Pratolini.\nLa pellicola segn\u00f2 l'esordio nel mondo dello spettacolo di una giovanissima Mara Venier. Per Donatello, che scrisse anche le musiche del film, fu l'unico impegno cinematografico della carriera.\nIl film, probabilmente girato nel 1971, usc\u00ec nelle sale tra il 1972 e il 1973.\nTrama.\nL'amore fra il tipografo Valerio e l'ebrea Wanda nella Firenze del 1938, quando erano da poco in vigore le leggi razziali. Bench\u00e9 figlio di un socialista morto in carcere quando era ancora bambino, Valerio non si fa coinvolgere dalla politica e vorrebbe solo vivere il suo sogno d'amore con la ragazza. Wanda, del canto suo, gli nasconde le sue origine semite, timorosa che il giovane possa spaventarsi e lasciarla. Ad un certo punto la ragazza \u00e8 per\u00f2 costretta a fuggire, il che getta Valerio nella disperazione. Ricercando Wanda per la citt\u00e0, si imbatte nel padre della ragazza che viene condotto in carcere dalla polizia. Malgrado venga a sapere la verit\u00e0 su Wanda, Valerio vorrebbe ardentemente rivedere la sua amata, ma ormai \u00e8 troppo tardi per salvarle la vita."}
{"id": "2098708", "revid": "838137", "url": "https://it.wikipedia.org/wiki?curid=2098708", "title": "Vivadixiesubmarinetransmissionplot", "text": "Vivadixiesubmarinetransmissionplot \u00e8 l'album di debutto degli Sparklehorse, pubblicato nel 1995.\nIl disco.\nLa storia del disco inizia nel 1988, quando Mark Linkous, chitarrista e voce dei Dancing Hoods si trasferisce a Richmond, in seguito alla sua decisione di abbandonare la carriera musicale, per tentare di disintossicarsi dalle droghe.\nGiunto in citt\u00e0, inizia dapprima a suonare con suo fratello Matt, e in seguito anche insieme ad altri musicisti locali, che riaccendono in lui la passione per la musica e la voglia di reinventare il suo stile cantautorale. Ritrova l'ispirazione grazie agli album di Tom Waits: Swordfishtrombones, Rain Dogs e Bone Machine, che per sua stessa ammissione costituiscono la \"road map\" per \"Vivadixiesubmarinetransmissionplot\".\nFondamentale fu l'incontro con David Lowery, frontman dei Camper Van Beethoven, anche lui trasferitosi da poco in citt\u00e0 e in procinto di aprire uno studio di registrazione. Quando Lowery parte in tour con la sua nuova band, i Cracker, lascia a casa di Linkous un registratore multitraccia, col quale comincia a incidere da solo le prime registrazioni a nome Sparklehorse. Linkous incorpora in queste registrazioni casalinghe delle sue vecchie creazioni insieme ad altre nuove, con arrangiamenti fortemente improvvisati e suoni tipicamente domestici. Ne deriva un sound umile e spartano (lo-fi), ma tutt'altro che amatoriale.\nIl titolo.\nL'inusuale titolo del disco deriva da un sogno di Mark Linkous.\nSulla copertina il titolo \u00e8 scritto con un carattere piccolo e in nero, per questo non si nota immediatamente. Inoltre il titolo dell'album \u00e8 scritto sulla copertina sopra la parola \"Sparklehorse\". Sotto la scritta Sparklehorse si pu\u00f2 notare la scritta \"Sion Plot\", che costituisce la parte finale del titolo del disco e che si traduce come \"Complotto Sionista\"."}
{"id": "2098712", "revid": "1776051", "url": "https://it.wikipedia.org/wiki?curid=2098712", "title": "The Unborn (album)", "text": "The Unborn \u00e8 il secondo album del gruppo melodic death metal finlandese Mors Principium Est. Dell'album \u00e8 stata pubblicata anche una versione digipack in edizione limitata, in cui sono incluse due bonus track."}
{"id": "2098715", "revid": "260311", "url": "https://it.wikipedia.org/wiki?curid=2098715", "title": "Dragon Wars (album)", "text": ""}
{"id": "2098726", "revid": "80339", "url": "https://it.wikipedia.org/wiki?curid=2098726", "title": "Isole Shantar", "text": ""}
{"id": "2098728", "revid": "339392", "url": "https://it.wikipedia.org/wiki?curid=2098728", "title": "Isola di Bolshoy Shantar", "text": ""}
{"id": "2098730", "revid": "339392", "url": "https://it.wikipedia.org/wiki?curid=2098730", "title": "Bolshoy Shantar", "text": ""}
{"id": "2098739", "revid": "767487", "url": "https://it.wikipedia.org/wiki?curid=2098739", "title": "Il mai nato", "text": "Il mai nato (\"The Unborn\") \u00e8 un film del 2009 diretto da David S. Goyer.\nIl film \u00e8 un horror prodotto da Michael Bay e scritto dallo stesso Goyer, con protagonisti Odette Yustman e Gary Oldman.\nTrama.\nCasey Beldon \u00e8 una ragazza che improvvisamente comincia ad avere degli incubi che la turbano. Mentre fa da baby sitter a dei vicini di casa, il pi\u00f9 grande dei due bambini che assiste ha un comportamento molto strano e le ripete pi\u00f9 volte una frase apparentemente insensata \"Jumby vuole nascere adesso\".\nMentre cominciano a manifestarsi anche delle allucinazioni, \u00e8 protagonista di un altro strano fenomeno: gli occhi le stanno cambiando di colore. Un oculista la tranquillizza scongiurando il peggio ma spiegando questo strano fenomeno come una particolarit\u00e0 che pu\u00f2 riguardare per\u00f2 esclusivamente dei gemelli. Casey scopre cos\u00ec che i genitori non le hanno mai detto dell'esistenza di un suo gemello, morto poco prima di nascere. La mamma, morta gi\u00e0 da tempo in un ospedale psichiatrico, non le ha mai rivelato questo forse per cancellare un dolore che non sopportava.\nL'improvvisa morte della bambina pi\u00f9 piccola alla quale faceva da baby-sitter e la scoperta che Jumby era il nomignolo che i genitori avevano dato al suo gemello mai nato, completano un quadro inquietante, di fronte al quale Casey decide di indagare sull'esistenza della madre.\nScoperto un legame con Sofi Kozma, anziana sopravvissuta all'olocausto, Casey la va a trovare nella clinica per anziani dove \u00e8 ospite, ma inizialmente non riesce a sapere molto. Quindi Sofi la richiama avendo deciso che per proteggerla \u00e8 giusto che sappia tutto. Le racconta di essere sua nonna e di essere scampata miracolosamente da Auschwitz dove il suo fratello gemello \u00e8 stato vittima degli esperimenti del Dottor Mengele. Quando due giorni dopo la sua morte, Sofi vide il fratello di nuovo vivo, cap\u00ec che non si trattava del fratello, ma di un'anima che si era impossessata del suo corpo, l'anima di un defunto cui \u00e8 stato vietato l'ingresso in Paradiso: un Dybbuk. Sofi cos\u00ec lo uccise per liberare il corpo del fratello e da allora quell'anima vaga in cerca di un corpo nel quale vivere, prediligendo i membri della loro famiglia e i gemelli in genere. Cos\u00ec si spiega la tormentata vita della figlia, e per evitare che la storia si ripeta anche con la nipote suggerisce a Casey di rivolgersi al rabbino Sendak, l'unico che potrebbe allontanare il Dybbuk.\nCasey si reca a casa del rabbino Sendak, e gli chiede di sottoporla ad un esorcismo per liberarla dal Dybbuk. Sendak, colpito dalla strana vicenda e dalla disperazione della ragazza, comincia ad interessarsi al caso.\nIntanto lo spirito vagante uccide prima la nonna poi l'amica di Casey, dando corpo a quella teoria secondo la quale il Dybbuk punterebbe ad isolare la sua vittima per renderla pi\u00f9 vulnerabile. Di fronte all'evoluzione della situazione Sendak decidere di sottoporre la ragazza a un esorcismo il cui rito \u00e8 in parte ebraico, in parte di altre religioni, da eseguirsi con l'aiuto di dieci persone, compresi un prete Episcopale e il fidanzato Mark. Il rito scatena la violenza dello spirito che non risparmia nessuno dei presenti richiedendo il sacrificio di Mark, il fidanzato di Casey.\nCasey, dopo aver perso la nonna, la migliore amica e il fidanzato, \u00e8 per\u00f2 finalmente salva. Alla fine d\u00e0 anche una risposta ad una delle domande che pi\u00f9 la tormentavano. Perch\u00e9 il Dybbuk si era fatto vivo solo adesso nella sua vita? Avrebbe potuto cominciare a perseguitarla fin da bambina. La risposta \u00e8 che lei \u00e8 incinta di due gemelli.\nDistribuzione.\nIl film \u00e8 stato distribuito dalla Rogue Pictures il 9 gennaio 2009, mentre in Italia \u00e8 stato distribuito dalla Universal Pictures il 27 febbraio 2009."}
{"id": "2098740", "revid": "466539", "url": "https://it.wikipedia.org/wiki?curid=2098740", "title": "Paco Alc\u00e1zar", "text": "Biografia.\nAlc\u00e1zar comincia a pubblicare nel mondo dei fumetti negli anni novanta, con uno stile che si caratterizza per l'umore nero, l'acidit\u00e0 e il sarcasmo dei suoi testi. Con il tempo ha modificato il suo stile tanto nel testo quanto nella grafica: se il primo ha comunque conservato il sarcasmo come caratteristica essenziale, i suoi personaggi sono passati dall'essere strane figure antropomorfiche a esseri umani fortemente caricaturali, passando per l'estetica retr\u00f2 della sua famosa opera \"Todo est\u00e1 perdido\".\n\u00c8 autore di \"The Lovesucks Experience\", \"Escarba, escarba\", \"Moho\", \"Porque te gusta\" e \"Todo est\u00e1 perdido\". Ha pubblicato inoltre le serie \"Mecanismo blanco\" (un fumetto su un neurochirurgo inetto che lavora come pizzaiolo) e \"Silvio Jos\u00e9, el buen par\u00e1sito\" per la rivista ora scomparsa \"El V\u00edbora\" e per \"El Jueves\" rispettivamente; ha collaborato inoltre con \"Rolling Stone\", \"MAN\", \"Mondosonoro\", \"La Revista 40\", \"Nosotros Somos los Muertos\", \"Blab!\" e altre ancora."}
{"id": "2098741", "revid": "123081821", "url": "https://it.wikipedia.org/wiki?curid=2098741", "title": "Lee Bermejo", "text": "Biografia.\nBermejo ha iniziato la carriera collaborando con Wildstorm per serie come \"Gen 13\" e \"Superman/Gen 13\".\nNel 2002 si fa conoscere per \"Batman/Deathblow: Fuoco incrociato\", e cura le copertine della testata \"\" per DC Comics.\nIn seguito ha lavorato con Mike Carey su \"Hellblazer\" (Vertigo), con Brian Azzarello su \"Lex Luthor: Man of Steel\" (DC Comics), e con Mike Mignola su Hellboy (Dark Horse Comics).\nNel corso della sua carriera ha collaborato anche con Adam Hugues e Warren Ellis.\nNel 2006 ha iniziato a lavorare per una miniserie dedicata al personaggio di Joker, che DC Comics, in seguito al successo ottenuto dal film \"Il cavaliere oscuro\" (2008), ha deciso di raccogliere in un unico volume, \"Joker HC\" (\"Joker HardCover\").\nPer tre mesi Bermejo si \u00e8 trasferito in Italia, a Reggio Emilia, e ha fatto parte dello Studio Gioco Duro insieme ad altri artisti come Giuseppe Camuncoli e Jim Lee.\nNel 2011 Bermejo \u00e8 al lavoro sul graphic novel \"Batman: Noel\", in cui veste il ruolo sia di disegnatore che di sceneggiatore.\nNel settembre 2018 illustra la miniserie \"Batman: Damned\", scritta da Brian Azzarello, conclusasi nel giugno 2019.\nVita privata.\nBermejo \u00e8 sposato con la fumettista italiana Sara Mattioli.\nStile.\nTra gli autori che hanno avuto influenza sulle opere di Bermejo vi sono Jorge Zaffino, Phil Hale, Kevin Nowlan e Mike Mignola, tra gli scrittori Darwyn Cooke, tra i registi, Darius Kohndji, Chris Cunningham, Alex Proyas e Ericson Core; tra gli italiani, Bermejo cita Sergio Toppi, Attilio Micheluzzi, Ivo Milazzo e Massimo Carnevale.\nAnzich\u00e9 computer grafica, nel suo lavoro Bermejo tende ad utilizzare le fotografie come referenza.\nLavorando molto come disegnatore di costumi di scena per i film, nel disegnare i costumi tende a realizzare \u00abcose che avrebbero un bell'aspetto nel mondo reale, non solo nella pagina bidimensionale di un fumetto\u00bb."}
{"id": "2098748", "revid": "290948", "url": "https://it.wikipedia.org/wiki?curid=2098748", "title": "Equazione di August", "text": ""}
